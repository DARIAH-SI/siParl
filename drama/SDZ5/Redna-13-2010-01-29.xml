<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-13-2010-01-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D9EFE23F4D5F27D2C1257945002765FE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=D9EFE23F4D5F27D2C1257945002765FE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-13-2010-01-29.DZ" n="13">
               <name>Redna</name>
               <date when="2010-01-29"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-13-2010-01-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 13. seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 9.00.</stage>


            <sp xml:id="SDZ5-Redna-13-2010-01-29.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 13. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: Anton
               Anderlič, Janez Ribič, Ljubo Germič in Milan Gumzar. Vse prisotne lepo
               pozdravljam!</p>
               <p>Prehajamo na <title xml:id="SDZ5-Redna-13-2010-01-29.title1">6. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O DOHODNINI, v okviru rednega postopka.</title>
               </p>
               <p>Predlog zakona je v obravnavo Državnemu zboru predložila Vlada. Besedo dajem
               predstavnici Vlade za dopolnilno obrazložitev predloga zakona, mag. Heleni Kamnar,
               državni sekretarki na Ministrstvu za finance.</p>
            </sp>
            <sp xml:id="SDZ5-Redna-13-2010-01-29.sp2">

               <speaker>MAG. HELENA KAMNAR:</speaker>

               <p>Hvala lepa, gospod predsednik. Spoštovani prisotni!</p>
               <p>Predlog zakona o spremembah in dopolnitvah Zakona o dohodnini ureja nekatera
               vprašanja, za katera se je v zadnjem času izkazalo, da so pomanjkljivo urejena ali pa
               neprimerno urejena. Večjih posegov v samo vsebino obdavčitve zakon ne predvideva.</p>
               <p>Če na kratko naštejem bistvene točke sprememb zakona, potem je prva točka tista, ki
               se nanaša na drugačno oziroma dopolnjeno ureditev položaja umetnikov, športnikov
               nerezidentov. Zadeva je povezana tudi z opozorilom Evropske komisije na tem področju
               o diskriminatornem obravnavanju tovrstnih davčnih zavezancev.</p>
               <p>Druga vsebina sprememb se nanaša na obdavčenje plačil za kmetovanje na območju z
               omejenimi dejavniki, kjer je dosedanja ureditev predvidevala, da so tudi subvencije
               iz tega naslova obdavčene, sedaj pa te subvencije izključujemo iz obdavčitve.</p>
               <p>Tretja sprememba se nanaša na obdavčitev poslancev Evropskega parlamenta. Sprememba
               oziroma dopolnitev zakonske rešitve je bila potrebna zaradi spremenjenega načina
               financiranja teh poslancev. Naslednja točka, ki jo odpiramo v zakonu, se nanaša na
               obdavčenje obresti, ki jih posamezniki pridobijo iz obveznic Republike Slovenije in
               je povezana s perečo situacijo zadolževanja državnega proračuna.</p>
               <p>Naslednja sprememba se nanaša na način obdavčevanja dnevnih čezmejnih migrantov, kjer
               urejamo zadevo na tak način, da jim določamo posebno davčno olajšavo v višini 7.000
               evrov in na ta način izboljšujemo njihov socialni položaj.</p>
               <p>Poleg tega so v zakonu vključeni še nekateri manjši tehnični popravki. V tem trenutku
               še ni vključena sprememba dohodnine v tistem delu, ki se nanaša na ureditev minimalne
               plače. V kratkem vas čaka na tem področju še en predlog spremembe.</p>
               <p>Predlagam, da zakon podprete, tudi glede na to, da v dosedanjih razpravah ni bilo
               zaznati kakšnih pretiranih pomislekov glede posamezne rešitve. Hvala lepa.</p>
            </sp>
            <sp xml:id="SDZ5-Redna-13-2010-01-29.sp3">

               <speaker>PREDSEDNIK DR. PAVEL GANTAR:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo. Besedo dajem podpredsedniku Radu Likarju za predstavitev poročila
               odbora.</p>
            </sp>
            <sp xml:id="SDZ5-Redna-13-2010-01-29.sp4">

               <speaker>RADO LIKAR:</speaker>

               <p>Hvala za besedo, gospod predsednik. Pozdravljena državna sekretarka. Spoštovane
               kolegice in kolegi. Odbor za finance in monetarno politiko je na 13. seji dne 14. 1.
               2010 kot matično delovno telo obravnaval predlog zakona o spremembah in dopolnitvah
               zakona o dohodnini, ki ga je Državnemu zboru v obravnavo in sprejem predložila Vlada
               Republike Slovenije. Odboru je bilo posredovano mnenje Zakonodajno-pravne službe
               Državnega zbora, ki je posredovala konkretne pripombe k 10., 12., 14., 20. členu
               zakonskega predloga. V okviru dodatnega delovnega gradiva je bil odbor seznanjen z
               mnenjem Državnega sveta, predstavljenim na seji odbora, ki predlogu ne izraža
               podpore, v prvi vrsti splošnega stališča o neprimernosti slehernega dvačnega zakona,
               ki omogoča posebno obravnavo posameznih skupin zavezancev. To pa iz razloga, ker
               izjeme po nepotrebnem zapletajo davčni sistem. V poslovniškem roku so amandma k 20.
               členu, ki spreminja končno določbo zakonskega predloga, vložile tri poslanske
               skupine: SD, Zares in LDS. Na seji odbora je predstavnica Vlade predstavila ključne
               rešitve besedila, izoblikovanega zaradi posameznih vprašanj, ki so se odprla ob
               izvajanju v praksi, bodisi v zvezi s samoobravnavo določenih kategorij davčnih
               zavezancev ali prejetih dohodkov oziroma nastalih situacij. Tako se ureja vrsta
               obdavčitev, ki se med ostalim nanašajo na dohodke iz delovnega razmerja za rezidente,
               čezmejne delovne migrante, plačila za kmetovanje na območjih z omejenimi dejavniki,
               poslance Evropskega parlamenta, obresti na vrednostne papirje, izdajateljice
               Republike Slovenije, in med ostalim uvaja spremembe pogojev uveljavljene olajšave za
               vzdrževanega polnoletnega šolajočega se otroka.</p>
               <p>V nadaljevanju je predstavnica Zakonodajno-pravne službe ob kratki predstavitvi
               mnenja v zvezi z navedenim amandmajem k 20. členu izpostavila vprašanje nedopustnosti
               rešitve glede na časovni zamik med uveljavitvijo besedila z naslednjim dnem po objavi
               in predvidenim začetkom uporabe s 1.1.2010.</p>
               <p>Na podlagi dane obrazložitve amandmaja, gre za uvedbo posebne prehodne določbe, s
               poudarkom na izkazanih koristih zavezancev, ki je vezana na dejstvo, da bo zakon
               začel veljati po 1.1.2010. Rešitev predvideva začetek uporabe besedila s 1.1.2010
               oziroma začetkom koledarskega leta, razen določb 4. in 7. člena. Hkrati se na tej
               podlagi določbe petega odstavka 113. in določba 115. člena v delu, ki se nanaša na
               olajšavo za polnoletne šolajoče otroke brez uporabe kriterija dohodkovnega praga
               manjših lastnih dohodkov, uporabljajo že pri odmeri dohodnine za leto 2009. Na ta
               način pri odmeri dohodnine za leto 2009 ne bo zavezancev, ki bi bili v manj ugodnem
               položaju, kot so glede na sedaj veljavne določbe.</p>
               <p>Odbor je v okviru obravnave posameznih členov amandma treh koalicijskih skupin k 20.
               členu sprejel. Odbor je po glasovanju o amandmaju v skladu s 128. členom Poslovnika
               Državnega zbora glasoval o vseh členih predloga zakona skupaj in jih sprejel. Glede
               na sprejeti amandma je na podlagi prvega odstavka 133. člena Poslovnika Državnega
               zbora pripravljeno besedilo dopolnjenega predloga zakona, v katerega je sprejeti
               amandma vključen. Dopolnjeni predlog zakona je sestavni del tega poročila. Hvala.</p>
            </sp>
            <sp xml:id="SDZ5-Redna-13-2010-01-29.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Stališče poslanske skupine
               Slovenske nacionalne stranke bo predstavil Bogdan Barovič.</p>
            </sp>
            <sp xml:id="SDZ5-Redna-13-2010-01-29.sp6">

               <speaker>BOGDAN BAROVIČ:</speaker>

               <p>Lep pozdrav vsem zbranim! Gospod predsednik, hvala za besedo. Gospa državna
               sekretarka, že spet in še kar dober dan!</p>
               <p>V Slovenski nacionalni stranki 20. člena zakona ne bomo podprli. Zakaj? V 20. členu,
               na katerega je Zakonodajno-pravna služba opozorila, je jasno, da naj bi zakon, ki ga
               sploh še ni, začel veljati za nazaj. Za nas je to nesprejemljivo in kot sem uspel
               pogledati dopolnjeni predlog, do te spremembe ni prišlo. Ravno tako se v Slovenski
               nacionalni stranki zavzemamo za pregleden, enostaven in dosleden davčni sistem, ki
               naj bi predvsem enakopravno obravnaval vse subjekte v Sloveniji. Ocenjujemo, da se z
               izjemami zapletajo davčni sistemi, da velja načelo ravnotežja, ko blažje davčno breme
               določenih kategorij zavezancev lahko pomeni prekomerno obdavčitev drugih kategorij
               zavezancev. Poleg tega nas je zmotilo naslednje. V točki dve, predlagatelja zakona,
               Vlade, "Cilji, načela in poglavitne rešitve zakona", je v uvodu navedeno, da je cilj
               predloga zakona urediti določeno problematiko, poleg tega je cilj predloga zakona
               tudi odpraviti nezdružljivosti določb Zakona o dohodnini-2 s pravom Evropske
               skupnosti in sporazumom o evropskem gospodarskem prostoru, kar pa seveda je v velikem
               nasprotju z dikcijo na 5. strani obrazložitve, in sicer "Prilagojenost ureditve
               pravnemu redu", kjer je jasno decidirano napisano, da države članice Evropske unije
               svobodno oblikujejo sisteme obdavčevanja dohodkov fizičnih in drugih oseb.</p>
               <p>Poleg tega menimo, da iz opredeljenih členov, predvsem 10., 12. in 14., niso razvidni
               razlogi, ki bi predlagatelja vodili k uvedbi posebne osebne davčne olajšave, ker te
               rešitve ureja že Zakon o dohodnini-2 v posebnem poglavju XI.</p>
               <p>Ocenjujemo in strinjamo se tudi z mnenjem Zakonodajno-pravne službe, da predlagatelj
               ne navaja stvarnih in razumno utemeljenih razlogov za razlikovanje med davčnimi
               zavezanci. Pri tem opozarja na 12. in 14. člen predloga zakona, ki urejata položaj le
               za zavezance iz predlaganega petega odstavka 113. člena, ne pa za vse upravičence do
               posebne osebne davčne olajšave iz 113. člena.</p>
               <p>Še enkrat pa, tisti element, ki nas pa zelo moti, pa je to, da zakon, ki še ne velja,
               ne more, sploh ne more veljati za nazaj.</p>
               <p>Hvala lepa.</p>
            </sp>
            <sp xml:id="SDZ5-Redna-13-2010-01-29.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil mag. Borut
               Sajovic.</p>
               <p>Prosim.</p>
            </sp>
            <sp xml:id="SDZ5-Redna-13-2010-01-29.sp8">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Prijazen pozdrav poslankam, poslancem in
               državni sekretarki.</p>
               <p>V Poslanskem klubu Liberalne demokracije bomo Predlog zakona o spremembah in
               dopolnitvah Zakona o dohodnini podprli, kljub temu, da imamo nekaj pomislekov, ker je
               zakon v določenem delu zgodbe selektiven. Ko pa se dajo argumenti na mizo, se lahko
               oceni, da drugih praktičnih in pa realnih možnosti ni veliko. Predlog zakona prinaša
               posodobitve inštrumentov zakona, predvsem tistih, ki so se v praksi pokazale kot
               neustrezne, neučinkovite. Tako zakon uvaja rešitve na področjih, ki do sedaj niso
               bila ustrezno urejena z obstoječim zakonom o dohodnini. Po našem mnenju so
               najpomembnejše novosti zakona ravno tiste, ki se nanašajo na davčno obravnavo na
               področju šolanja vzdrževanih članov, pomembno čezmejnih rezidentov, tudi športnikov
               in pa prejemnikov plačil iz naslova kmetijske politike, da pa smo razširili status
               rezidenstva, se nam zdi potrebno in pa pomembno. Menimo, da je dobro in pa koristno,
               da se izenačuje davčna obravnava na področju vzdrževanih članov, ki se nanaša na
               problem manjših priložnostnih del, ki jih opravljajo šolajoči vzdrževani družinski
               člani. Tako se bodo s predlaganim zakonom spremenili pogoji za uveljavljanje olajšave
               za vzdrževanega polnoletnega šolajočega se otroka, ker se bo izenačila obravnava z
               drugimi vzdrževanimi člani. V ta namen pozdravljamo tudi uvedbo dohodkovne meje, ki
               je merilo za presojo, ali se šolajoči se polnoletni otrok lahko šteje za vzdrževanega
               družinskega člana. Z zakonom se rešuje tudi pereča, problematika čezmejnih
               rezidentov, ker se uvaja posebna osebna davčna olajšava. Problematika sega v obdobje
               že prejšnje vlade in sicer zaradi sprejetega stališča Vlade, z dne 12. aprila leta
               2007, po katerem naj bi se s spremembo konvencije o izogibanju dvojni obdavčitvi
               dohodka in premoženja z Avstrijo njihov dohodek obdavčil samo v Avstriji. Seveda je
               to bila samo beseda, te zaveze se pa žal niso ustrezno implementirale v zakonodajo.
               To napako in pomanjkljivost, sedaj popravljamo in pa odpravljamo. Sedanja vlada to
               rešuje tako, da predlagana rešitev na enak način rešuje davčni položaj vseh
               zavezancev, ki dosegajo dohodke iz delovnega razmerja z opravljanjem zaposlitve v
               tujini pri tujem delodajalcu, kot čezmejni delovnimi migranti, ne glede na to, v
               kateri državi so našli zaposlitev. Zagotovo se tukaj ponovno potrjuje, da ker je
               prava pot edino pravna pot, zato navedena rešitev spodbuja zavezance k spoštovanju
               zakona in jih odvrača od fiktivnih prikazovanj dohodkov.</p>
               <p>Na drugi strani pa menimo, da je treba opozoriti na tem mestu, da z rešitvijo posebne
               davčne olajšave deloma načenjamo načelo enakopravnosti davčnih zavezancev, da se je
               pri nadaljnjemu oblikovanju zakonodaje treba v čim večji možni meri izogibati takemu
               načinu, se pa zavedamo, da je pa v praksi predlagana rešitev edina tista, ki je
               praktično izvedljiva.</p>
               <p>Pozdravljamo tudi rešitev glede obdavčitve izvajalcev in športnikov nerezidentov,
               kjer se bo določila davčna osnova tako, da se bodo ustrezno upoštevali tudi stroški,
               potrebni za doseganje dohodka v Sloveniji, in sicer v višini 25% ustvarjenih
               prihodkov. To bo omogočilo športnikom pravičnejšo in enakopravnejšo obravnavo, kot je
               bila ta, ki je veljala do sedaj.</p>
               <p>V Poslanskem klubu Liberalne demokracije Slovenije se nam zdi zelo smiselna tudi
               rešitev, da se bo status rezidenta razširil na fizične osebe, ki bivajo izven
               Slovenije zaradi zaposlitve v stalnem predstavništvu Republike Slovenije pri
               mednarodni organizaciji, kot tudi tiste, ki bivajo izven Slovenije zaradi opravljanja
               funkcije poslanca, recimo, v Evropskem parlamentu.</p>
               <p>Kot že omenjeno, bomo v Poslanskem klubu Liberalne demokracije Slovenije podprli tudi
               druge rešitve, med njimi tudi tiste, ki se nanašajo na obravnavo plačil iz naslova
               ukrepov skupne kmetijske politike. Zdijo se nam potrebne, logične in smiselne.</p>
               <p>Poslanski klub Liberalne demokracije Slovenije bo zakon, kljub pomislekom pri uporabi
               določenih selektivnih rešitev, v celoti podprl. Hvala lepa.</p>
            </sp>
            <sp xml:id="SDZ5-Redna-13-2010-01-29.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Socialnih demokratov bo predstavil Bogdan
               Čepič.</p>
            </sp>
            <sp xml:id="SDZ5-Redna-13-2010-01-29.sp10">

               <speaker>BOGDAN ČEPIČ:</speaker>

               <p>Hvala za besedo, gospod predsednik Državnega zbora. Spoštovana državna
               sekretarka!</p>
               <p>Poslanska skupina Socialnih demokratov bo podprla Predlog zakona o spremembah in
               dopolnitvah Zakona o dohodnini, ki v veliki meri, verjetno pa ne povsem, odpravlja in
               ureja problematiko, ki se je pojavila v zvezi z izvajanjem zakona na posameznih
               področjih za davčne zavezance v Sloveniji, in tudi uskladitev s pravnim redom
               Evropske unije.</p>
               <p>Ob upoštevanju uradnega opomina Evropske komisije glede obdavčitve izvajalcev in
               športnikov nerezidentov ter odgovora Vlade Republike Slovenije se bo navedenim
               zavezancem, ki nimajo poslovne enote v Sloveniji, določila davčna osnova tako, da se
               bodo ustrezno upoštevali tudi stroški, potrebni za doseganje dohodka v Sloveniji, in
               sicer v višini 25% ustvarjenih prihodkov. To področje do sedaj ni bilo ustrezno
               urejeno.</p>
               <p>S spremembami zakona se bo za dohodke iz delovnega razmerja, ki jih rezidenti,
               čezmejni dnevni oziroma tedenski delovni migranti dosegajo z opravljanjem dela zunaj
               Slovenije pri tujem delodajalcu, priznala posebna davčna obravnava. Priznana posebna
               osebna olajšava bo za te davčne zavezance v višini 7.000 evrov. Za davčno obveznost
               iz naslova dohodnine od dohodka iz delovnega razmerja, ki so jih rezidenti prejemali
               na podlagi dela v Avstriji od avstrijskega delodajalca, je predvideno, da se bo za
               pretekla leta odpisala pod pogoji, ki so določeni v noveli zakona o davčnem postopku,
               ki smo jo decembra že sprejeli v Državnem zboru in s tem se bo seveda problematika
               teh imigrantov v veliki meri tudi za nazaj uredila. S predlagano spremembo 2. točke
               26. člena se bo jasno določilo, da se med oproščena plačila štejejo tudi plačila za
               kmetovanje na območjih z omejenimi dejavniki in težjimi pogoji. Posebej pa bo urejena
               davčna obravnava poslanca Evropskega parlamenta, in sicer v delu, ki se nanaša na
               rezidentstvo in na njihove dohodke ter priznavanje odbitka davka od navedenih
               dohodkov, ki se plačujejo skupnosti. Glede na predlagane rešitve bodo poslanci
               Evropskega parlamenta dohodke, ki jih bodo prejemali v zvezi z opravljanjem funkcije
               poslanca Evropskega parlamenta, napovedali v Sloveniji in plačali razliko v
               dohodnini, če bo davek odmerjen od teh dohodkov na ravni skupnosti nižji kot
               dohodnina, odmerjena od teh dohodkov v Sloveniji. Poleg tega je predlagana rešitev,
               po kateri se od obresti na vrednostne papirje, katerih izdajateljica je Republika
               Slovenija, pri rezidentih ne izračuna in plača dohodnina ob izplačilu z davčnim
               odtegljajem, temveč na podlagi napovedi, ki jo predloži zavezanec, nerezidenti pa
               bodo oproščeni plačila dohodnine od teh dohodkov. Predlagana je tudi izenačena davčna
               obravnava v odlogu davčne obveznosti pri določenih odsvojitvah kapitala, in sicer se
               neodplačna vrednost kapitala zakoncu ali otroku po izročilni pogodbi izenačuje s
               podaritvijo kapitala zakonca ali otroku po darilni pogodbi.</p>
               <p>Predlaga se tudi sprememba pogojev za uveljavitev olajšave za vzdrževanega
               polnoletnega šolajočega se otroka. Pri tej kategoriji vzdrževanih družinskih članov
               se uvaja dohodkovna meja, ki je merilo za presojo, ali se šolajoči polnoletni otrok
               lahko šteje za vzdrževanega družinskega člana, kot sicer velja tudi za druge
               kategorije vzdrževalnih družinskih članov, s to izjemo, da se med lastne dohodke za
               preživljanje ne štejejo oziroma se ne upoštevajo družinska pokojnina, dohodek od
               študentskega dela, štipendije in dohodki otroka, oproščeni plačila dohodnine po 22.
               in 29. členu zakona.</p>
               <p>Kot smo povedali, zaradi vsega navedenega bo Poslanska skupina Socialnih demokratov
               bo podprla predlog zakona.</p>
            </sp>
            <sp xml:id="SDZ5-Redna-13-2010-01-29.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               Rado Likar. Prosim.</p>
            </sp>
            <sp xml:id="SDZ5-Redna-13-2010-01-29.sp12">

               <speaker>RADO LIKAR:</speaker>

               <p>Še enkrat, hvala za besedo, gospod predsednik.</p>
               <p>Predlog zakona o spremembah in dopolnitvah Zakona o dohodnini, ki ga je predložila
               Vlada Republike Slovenije, vsebuje nekatere ključne rešitve, ki so pomembne z vidika
               reševanja nekaterih problemov. Tako so v predlogu jasneje navedene posamezne vrste
               plačil, ki so kljub temu, da predstavljajo prihodek oziroma dohodek pri opravljanju
               kmetijske in gozdarske dejavnosti v primeru, da so izplačana v povezavi z osnovno
               kmetijsko dejavnostjo in z osnovno gospodarsko dejavnostjo, dohodnine oproščena. S
               tem se je našla rešitev, da se plačila za težje pridelovalne razmere tako imenovana
               OMD plačila, štejejo za kmetijsko-okoljska plačila, tako so se le-ta izvzela iz
               dohodnine, čeprav med oproščenimi dohodkovnimi plačili niso bila eksplicitno
               navedena. S predlogom zakona se bo status rezidenta razširil tudi na fizične osebe,
               ki bivajo izven Slovenije zaradi zaposlitve v stalnem predstavništvu Republike
               Slovenije pri mednarodnih organizacijah, kot sta Nato ali OZN. Poleg tega se status
               rezidenta razširja tudi na fizične osebe, ki bivajo izven Slovenije zaradi
               opravljanja funkcije poslanca v Evropskem parlamentu.</p>
               <p>Glede obresti na vrednostne papirje, katerih izdajateljica je Republika Slovenija in
               so izdani na podlagi zakona, ki ureja javne finance, je podana ureditev, po kateri se
               pri rezidentih ne izračuna in plača dohodnina ob izplačilu z davčnim odtegljajem,
               temveč na podlagi napovedi ki jo predloži zavezanec-rezident, nerezidenti pa bodo
               plačilo dohodnine od teh dohodkov oproščeni.</p>
               <p>Spremembe zakona se nanašajo še na čezmejne delovne migrante in na spremembe pogojev,
               uveljavljanje olajšave za vzdrževanega polnoletnega šolajočega se otroka.</p>
               <p>Kljub temu da zakon bistveno ne spreminja dosedanjega stanja na davčnem področju
               oziroma predstavlja selektiven pristop, so nekatere rešitve dobrodošle, zato bomo
               Predlog zakona o spremembah in dopolnitvah Zakona o dohodnini v Poslanski skupini SDS
               podprli. Hvala.</p>
            </sp>
            <sp xml:id="SDZ5-Redna-13-2010-01-29.sp13">

               <speaker>PODPREDSEDNIK DR. PAVEL GANTAR:</speaker>

               <p>Hvala lepa. Stališče poslanske skupine Zares bo predstavil Vili Trofenik. Prosim.
            </p>
            </sp>
            <sp xml:id="SDZ5-Redna-13-2010-01-29.sp14">

               <speaker>VILI TROFENIK:</speaker>

               <p>Hvala za besedo, gospod predsednik. Lep pozdrav vsem prisotnim. Obravnavani zakon o
               spremembah in dopolnitvah Zakona o dohodnini ureja nekatere najbolj pereče probleme
               na tem področju in odpravlja nekatere zakonske rešitve, ki niso v skladu s pravom
               Evropske skupnosti in sporazumom o evropskem gospodarskem prostoru. Zakon razširja
               status rezidentov tudi na osebe, ki bivajo izven Slovenije zaradi zaposlitve v
               stalnem predstavništvu Republike Slovenije pri mednarodnih organizacijah. Jasneje
               opredeljuje posamezne vrste plačil, ki so kljub temu, da predstavljajo dohodek iz
               naslova kmetijske oziroma gozdarske dejavnosti, oproščena plačila dohodnine.
               Določitev vrste plačil, ki so oproščena plačila dohodnine, se neposredno navezuje na
               uredbo Sveta Evrope 1698 iz leta 2005, o podpori za razvoj podeželja in izvzema iz
               obdavčitve cca 60% subvencij. Ureja obdavčitev izvajalcev in športnikov nerezidentov,
               tako da priznava stroške za opravljeno dejavnosti v višini 25% od ustvarjenih
               prihodkov, s čimer Slovenija odgovarja na opomin iz Evropske komisije iz februarja
               lanskega leta. Ureja rezidenski status za poslance Evropskega parlamenta, ki bodo
               dohodke iz naslova opravljanja funkcije poslanca Evropskega parlamenta prijavljali v
               Sloveniji in tukaj plačevali eventualno razliko k dohodnini. Ureja plačilo dohodnine
               od obresti na vrednostne papirje, katerih izdajateljica je Republika Slovenija, za
               potrebe financiranja državnega proračuna, in sicer tako, da se dohodnina ne izračuna
               in plača z davčnim odtegljajem ob izplačilu, ampak na podlagi napovedi za rezidente,
               nerezidenti pa so oproščeni plačila dohodnine iz tega naslova. Uvaja posebno davčno
               olajšavo za rezidente, čezmejne delovne migrante, ki dosegajo dohodek iz delovnega
               razmerja zunaj Slovenije in so se znašli v posebno težavnem položaju po letu 2005, ko
               smo v Sloveniji uvedbi koncept obdavčevanja rezidentov po svetovnem dohodku in so
               le-ti postali zavezanci za dohodnino tudi od dohodkov, ustvarjenih v tujini pri tujem
               delodajalcu. In ne nazadnje, zakon dopolnjuje pogoje za uveljavljanje olajšave za
               vzdrževanega polnoletnega šolajočega se otroka tako, da se tudi pri tej vrsti
               vzdrževanih družinskih članov uvaja dohodkovna meja kot merilo za presojo, ali se
               šolajoči otrok še lahko šteje za vzdrževanega družinskega člana s tem, da se za
               lastne dohodke ne upoštevajo nekateri prihodki, kot so družinska pokojnina,
               študentsko delo, štipendije, otroški dodatek, preživnine in podobno.</p>
               <p>V Poslanski skupini Zares bomo obravnavani zakon podprli. Hvala lepa.</p>
            </sp>
            <sp xml:id="SDZ5-Redna-13-2010-01-29.sp15">

               <speaker>PODPREDSEDNIK DR. PAVEL GANTAR:</speaker>

               <p>Hvala lepa. Stališče poslanske skupine Slovenske ljudske stranke bo predstavil Franc
               Pukšič. Prosim.</p>
            </sp>
            <sp xml:id="SDZ5-Redna-13-2010-01-29.sp16">

               <speaker>FRANC PUKŠIČ:</speaker>

               <p>Lep pozdrav, kolegice in kolegi, gospod predsednik, državna sekretarka, dobro jutro
               vsem skupaj! Spremembe in dopolnitve Zakona o dohodnini bomo v Slovenski ljudski
               stranki podprli. Namen zakona, ki je pred nami, naj bi bil predvsem ureditev najbolj
               pereče problematike, ki se je pojavljala v zvezi z izvajanjem zakona o posameznih
               področjih ter seveda v manjši meri uskladitev s pravnim redom Evropske skupnosti.</p>
               <p>Spremembe in dopolnitve so relativno obsežne in tako kot smo že omenili, tudi
               potrebne. Naj izpostavim najprej določitev vrsto oproščenih plačil, govorimo o tako
               imenovani kmetijskih subvencijah. Te spremembe so zapisane v 26. členu, dohodki
               povezani s kmetijsko in gozdarsko dejavnostjo, kjer se dohodnina ne bo plačala. In tu
               je naštetih 8 alinej, od prejemkov iz medsosedske pomoči na kmetijskih gospodarstvih,
               dohodkov iz naslova kmetijsko-okoljskih, gozdarskih okoljskih plačil, potem plačil iz
               naslova ukrepov kmetijske politike, pridobljene v zvezi z dolgoročnimi vlaganji,
               izplačila na podlagi zavarovanja za škodo na premoženju v zvezi z opravljanjem
               osnovne kmetijske dejavnosti, denarne pomoči, ki so jo posamezniki prejeli zaradi
               naravnih ali drugih nesreč, dohodka iz osnovne kmetijske in osnovne gozdarske
               dejavnosti, ki je določeno z 69. členom tega zakona, potem plačila za vodenje
               knjigovodstva na kmetijah in oproščeni bodo tudi plačila dajatev na dohodke kmečkega
               gospodinjstva ob uporabi do 40 čebeljih panjev.</p>
               <p>Če vas spomnim, popolnoma enake rešitve smo poslanke in poslanci oziroma poslanci v
               Slovenski ljudski stranki predlagali že pred dvema mesecema, vendar žal iz prestižnih
               razlogov vladajoča koalicija tega ni podprla. Upam, da bo tokrat drugače, saj ste
               sami predlagatelji.</p>
               <p>Nadalje predlog zakona tudi ustrezno ureja pogoje za uveljavitev olajšav za
               vzdrževanje polnoletnega šolajočega se otroka. To tudi kaže na to, da v naši državi
               nimamo urejene štipendijske politike. Ustrezno s to spremembo se uvaja dohodkovna
               meja, ki je merilo za presojo ali se šolajoči se otroci lahko štejejo za vzdrževanega
               družinskega člana. S tem se rešuje marsikateri problem priznavanja olajšave za
               vzdrževanje šolajočega se otroka in dileme, ki so nastale v preteklosti tudi zaradi
               šolskega sistema. Ko se otrok izobrazi, doseže neko izobrazbo, univerzitetno diplomo
               in tako dalje, potem pa ga pošiljamo še v druge šole, izključno zaradi tega, ker na
               tistem področju enostavno ni zaposlitve.</p>
               <p>Dohodki iz delovnega razmerja, ki jih rezident doseže z opravljanjem zaposlitve zunaj
               Slovenije, so v skladu s konceptom svetovnega dohodka od leta 2005, obdavčeni tudi v
               Sloveniji. Ker so ti dohodki obdavčeni tudi v državi, v kateri so doseženi, pride do
               dvojne obdavčitve, ki se opravljajo tako, da se dohodnina odmerja po slovenskih
               predpisih, zmanjšana za dohodnino, plačano v drugi državi. Predlog v tem delu zakona
               to problematiko tudi ustrezno ureja.</p>
               <p>Ampak, poslanke in poslanci, ta zakon pa ne ureja najbolj perečega problema, to pa
               je, če samo primerjam z Avstrijo, da je bila povprečna plača v Republiki Sloveniji
               leta 2008 15 tisoč 768 evrov in povprečna plača v sosednji Republiki Avstriji,
               pardon, mislim, da sem prej rekel v Avstriji, v Sloveniji je torej bila 15 tisoč 700,
               v sosednji Republiki Avstriji pa je bilo leto 2000 povprečna plača 38 tisoč 653
               evrov. Ali, če povemo, da je bila olajšava na plače pri dohodnini v Avstriji 10 tisoč
               evrov, pri nas pa 2 tisoč 800 evrov.</p>
               <p>Kolegice in kolegi. Prav na tem področju gospodarske, finančne krize, prav na tem bo
               treba narediti, ustvariti nova delovna mesta, da bomo dvignili osnovni standard.
               Kilogram kruha, liter mleka, liter bencina stane v Sloveniji in Avstriji enako.
               Vidimo, pod kako slabšimi pogoji naše državljanke in državljani ...<stage xml:id="SDZ5-Redna-13-2010-01-29.stage4">/Opozorilni znak
               za konec razprave./</stage>... živijo in bodo tudi naprej, žal, še živeli, kljub temu da bomo
               spremenili zakon o dohodnini.</p>
            </sp>
            <sp xml:id="SDZ5-Redna-13-2010-01-29.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev bo predstavil Matjaž
               Zanoškar.</p>
               <p>Prosim.</p>
            </sp>
            <sp xml:id="SDZ5-Redna-13-2010-01-29.sp18">

               <speaker>MATJAŽ ZANOŠKAR:</speaker>

               <p>Hvala za besedo, spoštovani predsedujoči. Spoštovana državna sekretarka, kolegice in
               kolegi.</p>
               <p>Dovolite, da predstavim stališče Poslanske skupine DeSUS glede Predloga zakona o
               spremembah in dopolnitvah Zakona o dohodnini. Poslanska skupina DeSUS se v glavnem v
               veliki večini strinja z vsemi rešitvami, ki jih predlagatelj predlaga. Menimo, da so
               te rešitve premišljene, da so dobre in se popolnoma strinjamo z rešitvami, ki se
               nanašajo na obravnavo obdavčitve dohodkov športnikov in umetnikov nerezidentov. Enako
               se strinjamo v delu, ki se nanaša na subvencije za področja z omejeno pridelavo v
               kmetijstvu, ki bo bodo po novem izvzeta iz obdavčitev. Strinjamo se z izvzeto
               obdavčitvijo dohodkov od obveznic Republike Slovenije za nerezidente. Strinjamo se
               tudi s spremembami obdavčitev od dohodkov poslancev Evropskega parlamenta, potem tudi
               na izenačitev darilne in izročilne pogodbe med zakonci ter starši in otroki. Posebej
               podpiramo tudi novelo, ki ureja olajšave za vzdrževanje družinskih članov.</p>
               <p>Torej, strinjamo se s predlaganimi rešitvami, vendar imamo resne pomisleke glede
               novele v tistem delu, ki predstavlja, po našem mnenju, po mnenju poslanske skupine za
               neprimerno, nesprejemljivo in neargumentirano posebno obravnavo določenih skupin
               davčnih zavezancev. Gre za korenit poseg v enakopravnost zakonskih pravic in
               obveznosti davčnih zavezancev. Predlagatelj namreč predlaga, da se obdavčitev
               dohodkov, ki jih ustvarjajo čezmejni delovni migranti izven Slovenije, obravnava
               drugače, kot to velja po že veljavnih predpisih o izogibanju dvojnega obdavčevanja,
               in obravnava drugače, kot velja ureditev za državljanke in državljane Republike
               Slovenije, torej za rezidente Republike Slovenije, ki ustvarijo dohodke iz zaposlitev
               v Republiki Sloveniji. To svoje stališče je poslanska skupina glede obdavčitev te
               skupine davčnih zavezancev že jasno povedala že ob sprejemanju novele zakona o
               davčnem postopku. Da pa to naše stališče ni osamljeno, dokazuje mnenje spoštovanja
               vrednih institucij in organov, kot so Ustavno sodišče, Državni svet Republike
               Slovenije, tudi naša Zakonodajno-pravna služba. Še več, številni pravni strokovnjaki
               se pridružujejo mnenju, da predlagana rešitev v tem delu ne samo, da ni primerna,
               temveč da je tudi neustavna.</p>
               <p>Na žalost tudi med razpravo na matičnem delovnem telesu, kjer na žalost Poslanska
               skupina DeSUS nima svojega predstavnika, je bila po našem mnenju premalo
               prediskutirana in razčiščena ta postavka in ta del vsebine predlaganih rešitev.</p>
               <p>Mnenja smo, da je ta del absolutno premalo domišljen in premalo obdelan. Seveda je
               res, da je oblikovanje davčne ureditve v domeni vsake posamezne države, vendar z
               gotovostjo lahko trdim, da je ta rešitev v nasprotju skoraj z vsemi davčnimi načelih,
               na katerih bi davčni sistem naj temeljil. Gre za neupoštevanje načel pravne varnosti,
               načela univerzalnosti, načela prepovedi retroaktivnosti, davčne pravičnosti, načela
               enakosti v zakonu in pred zakonom, načela davčne enakopravnosti in sorazmernosti,
               načela socialne države in verjetno še marsikaterega drugega načela. Na žalost v
               poslanski skupin DeSUS ugotavljamo, da je, kot kaže, predlagatelj klonil pod izjemno
               močnim lobijem, to je skupini oseb, ki terjajo od naše države, da jim nudi dodatni
               davčni privilegij, četudi za to ni stvarnih in razumno utemeljenih razlogov, ki bi
               takšno razlikovanje med davčnimi zavezanci dopustili.</p>
               <p>V poslanski skupini DeSUS neustavnosti nikoli nismo in tudi v bodoče jih ne bomo
               podpirali. Tako ne podpiramo te predlagane neustavnosti. Prepričani smo, da bi bili z
               njeno uveljavitvijo državljanke in državljani Slovenije pri slovenskih delodajalcih v
               bistveno slabšem položaju kot čezmejni delavci in migranti. Gre za neko
               diskriminatorno obravnavanje naših rezidentov.</p>
               <p>Iz tega razloga v poslanski skupini glede podpore novele niso soglasni. Računamo pa,
               da bo razprava v tej dvorani in pa tudi še nekatere ekspertize pravnih strokovnjakov,
               ki nam bodo v tem času dane, pokazale na to ali naj se odločimo za podporo..<stage xml:id="SDZ5-Redna-13-2010-01-29.stage5">/Izklop
               mikrofona./</stage>...ali pa je ne podpremo. Hvala.</p>
            </sp>
            <sp xml:id="SDZ5-Redna-13-2010-01-29.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Ker amandmaji k
               dopolnjenemu predlogu zakona niso bili vloženi, zaključujem drugo obravnavo predloga
               zakona. Glasovanje k dopolnjenemu predlogu zakonu bomo opravili v torek, 2.
               februarja, v okviru glasovanj. S tem prekinjam to točko dnevnega reda. Proceduralno,
               gospod Jelinčič, prosim.</p>
            </sp>
            <sp xml:id="SDZ5-Redna-13-2010-01-29.sp20">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. V zvezi s to naslednjo točko bi imel jaz en
               proceduralni predlog, in sicer, ker mi v poslanski skupini ne vemo, kako smemo
               napovedati obstrukcijo in kako je ne smemo, bi pred to točko prosil za 30 minut
               odmora, da se zmenimo, ker ne bi radi zopet dobili kazni, ko smo napovedali nekoč
               obstrukcijo, nam je gospod Kumer iz Socialnih demokratov kot predsednik
               Mandatno-volilne komisije dal kazen, ker smo napovedali obstrukcijo pri dnevnem redu.
               Namreč, kadar se glasuje o dnevnem redu, se glasuje o vseh točkah naenkrat, kar
               pomeni, da smo za točke napovedali obstrukcijo, pa vendar imamo kazen. Prosil bi, da
               nam daste 30 minut časa, da se pomenimo, kaj sploh smemo delati v Državnem zboru in
               česa ne smemo. Ker to, kar se zdaj dogaja v Državnem zboru, ko SD prevzema
               dovoljevanje poslanskega dela tako, kot njim ustreza, je nevzdržno.</p>
               <p>Zato prosim za 30 minut odmora, da se bomo odločili, ali bomo ali ne bomo, ali smemo
               ali ne smemo, kako smemo, kako ne smemo, kaj je dovoljeno, kaj ni dovoljeno, kako je
               dovoljeno, od kod je dovoljeno, kdo dovoli, kdo ne dovoli in tako naprej.</p>
            </sp>
            <sp xml:id="SDZ5-Redna-13-2010-01-29.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Jelinčič, vam bom dal 30 minut odmora pred odločanjem o tej točki.
               Če pa želite v zvezi s to točko napovedati obstrukcijo, jo lahko napoveste prav zdaj,
               tako za sodelovanje pri točki kot pozneje za sodelovanje pri glasovanju. Za to ni
               nobenega problema, kadarkoli pred obravnavo, ob začetku obravnave točke lahko
               napoveste obstrukcijo za sodelovanje pri točki in za glasovanje ravno tako.
               Vprašanja, ki ste jih sprožili, pa mogoče sodijo v razpravo na Kolegiju, ne pa na
               plenarnem zasedanju Državnega zbora.</p>
               <p>Želite še podati proceduralni predlog? Proceduralni predlog, ne bova pa diskutirala,
               ker to ni predmet dnevnega reda, kot veste. Imate proceduralni predlog?</p>
            </sp>
            <sp xml:id="SDZ5-Redna-13-2010-01-29.sp22">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Vem, da to ni predmet dnevnega reda, ampak potem se
               vprašamo, kaj sploh je predmet dnevnega reda, če ne smemo govoriti o dnevnem
               redu.</p>
               <p>Seznanjam pa, da obstrukcije ne bomo napovedali. Hvala lepa. Hvala lepa.</p>
            </sp>
            <sp xml:id="SDZ5-Redna-13-2010-01-29.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Jelinčič. Obstrukcija ni napovedana.</p>
               <p>Prehajamo na <title xml:id="SDZ5-Redna-13-2010-01-29.title2">31. TOČKO DNEVNEGA REDA - OBRAVNAVA PREDLOGA RESOLUCIJE O
                  NACIONALNEM PROGRAMU RAZVOJA CIVILNEGA LETALSTVA REPUBLIKE SLOVENIJE.</title>
               </p>
               <p>Predlog resolucije je v obravnavo Državnemu zboru predložila Vlada. Besedo dajem
               predstavniku Vlade za dopolnilno obrazložitev predloga resolucije. Besedo ima dr.
               Igor Jakomin, državni sekretar na Ministrstvu za promet.</p>
            </sp>
            <sp xml:id="SDZ5-Redna-13-2010-01-29.sp24">

               <speaker>DR. IGOR JAKOMIN:</speaker>

               <p>Spoštovani predsednik Državnega zbora, spoštovane poslanke in spoštovani
               poslanci!</p>
               <p>Vlada Republike Slovenije vam je v obravnavo posredovala Predlog resolucije o
               nacionalnem programu razvoja civilnega letalstva. Primarno gre za strateški dokument,
               ki obravnava bodoči razvoj civilnega letalstva v Republiki Sloveniji. Ta se bo gibal
               v okviru treh osnovnih predpostavk: letalska varnost, konkurenčnost slovenskega
               civilnega letalstva in trajnostni razvoj. Prav tako pa je pomemben del resolucije
               namenjen povezovanju civilnega letalstva in širšega gospodarskega okolja, kjer lahko
               ob primernem sodelovanju dosežemo velike sinergijske učinke tako na razvoju letalstva
               kot na rasti gospodarstva.</p>
               <p>Slovensko letalstvo je stopilo na zemljevid sveta leta 1909 z Edvardom Rusjanom in
               ima v slovenski družbi in slovenskem gospodarstvu zelo pomembno vlogo. Potrebe po
               skupni razvojni politiki civilnega letalstva se jasno izkazujejo že v prvih letih
               slovenske države dalje. Ravno zato je bilo nujno pripraviti celostno strategijo
               razvoja civilnega letalstva, ki bo v naslednjih desetih letih služila kot skupna smer
               razvoja državi, gospodarstvu in posameznikom, ki so del civilnega letalstva. Predlog
               resolucije je bil pripravljen na podlagi analize stanja trenutnih prednosti in
               slabosti civilnega letalstva ter morebitnih priložnosti in nevarnosti, ki bi lahko
               nastopili v prihodnosti.</p>
               <p>Pri oceni stanji in pripravi dokumenta je sodelovala tako industrija kot
               zainteresirana javnost, rezultat pa je prvi slovenski razvojni program za celotno
               področje civilnega letalstva. Na podlagi skupnih ugotovitev iz javnih razprava je bil
               oblikovan predlog resolucije, ki je začrtala skupne cilje in okvire, v katerih se bo
               v naslednjih desetih letih razvijalo civilno letalstvo v Republiki Sloveniji. S tem
               bo predvsem izvajalcem letalske dejavnosti in morebitnim investitorjem podana smer
               razvoja, ki ga država dolgoročno zasleduje in podpira.</p>
               <p>Zahteva po pripravi nacionalnega programa razvoja civilnega letalstva je določena v
               6. členu Zakona o letalstvu in predvideva določitev usmeritev za trajnostni razvoj in
               zagotavljanje varnosti civilnega letalstva. Ker varnost civilnega letalstva obsega
               široko letalsko panogo, je treba v okviru varnosti obravnavati celotno verigo
               letalske dejavnosti: od certifikacije proizvodnje, uporabe in vzdrževanja letal do
               letališče infrastrukture, infrastrukture za vodenje zračnega prometa ter šolanje
               kadrov in način izvajanja letalskih operacij.</p>
               <p>Celostno obravnavanje civilnega letalstva in jasne usmeritve za nadaljnji razvoj so
               osnova za zagotavljanje varnosti in trajnostnega razvoja civilnega letalstva. Sama
               vsebina o resoluciji je razdeljena v štiri dele. Prvi del obravnava trenutno stanje
               na področju civilnega letalstva, oceno predvidene rasti v prihodnosti ter v povezavi
               s tem analizo prednosti, slabosti, priložnosti in nevarnosti. Največja pozornost je
               namenjena bodočim priložnostim in nevarnostim, na podlagi katerih smo oblikovali
               strategijo bodočega razvoja. Izkoriščanje slovenskega znanja ter jasna določitev
               šibkih točk trenutnega stanja, pa sta bili vodilo pri oblikovanju ciljev, ki jih bomo
               zasledovali.</p>
               <p>Drugi del obravnava temeljne predpostavke razvoja civilnega letalstva, ki jih je
               treba upoštevati pri ciljih in sredstvih za doseganje opredeljenih ciljev. To so
               varnost in zmanjšanje tveganja v civilnem letalstvu, trajnostni razvoj,
               konkurenčnost. Navedene predpostavke so temelj, na katerih moramo graditi sedanjost
               in dolgoročen razvoj letalske panoge.</p>
               <p>Tretji del določa cilje, ki jih želimo doseči do leta 2020. Ob osnovnem cilju
               zagotavljanja varnosti civilnega letalstva nacionalni program med prioriteto
               postavlja razvoj dejavnosti in infrastrukturo civilnega letalstva, intenzivnejšo
               povezavo z ostalim gospodarstvom, predvsem turizmom, ter vpetost v celostno prometno
               mrežo v Republiki Sloveniji.</p>
               <p>Četrti del določa ukrepe, ki bodo služili za doseganje zastavljenih ciljev, ter roke,
               v katerih naj bi bili ukrepi izvedeni. Prav tako je nujno izpostaviti vpliv civilnega
               letalstva na širše družbeno in gospodarsko okolje. Kot prometna panoga je letalstvo
               najhitrejši in najvarnejši način prevoza potnikov in tovora. Komercialni letalski
               prevoz omogoča izvajanje temeljne človekove potrebe po mobilnosti, tehnološki razvoj
               pa vedno bolj širi tudi sfero splošnega letalstva, kjer se zrakoplovi uporabljajo kot
               osebna prevozna sredstva.</p>
               <p>Izrednega pomena je tudi gospodarske komponenta, saj študije kažejo, da letalstvu na
               svetovnem in ekonomskem nivoju pripada približno 8% delež in da neposredno zaposluje
               okoli pet in pol milijonov ljudi. Zato je del resolucije namenjen tudi spodbujanju
               povezovanja letalstva z drugimi gospodarskimi panogami in intenzivni vpetosti
               letalstva v obstoječe prometne sisteme, zagotavljanju intermodalnosti ter povezovanju
               in rednemu sodelovanju s turizmom. Prav turizem je lahko v povezavi ....<stage xml:id="SDZ5-Redna-13-2010-01-29.stage6">/Opozorilni
               znak za konec razprave./</stage> razvoja letalstva in splošne gospodarske rasti.</p>
               <p>V skladu s pomenom in razvojnim potencialom slovenskega civilnega letalstva
               predlagam, da predloženi predlog resolucije podprete. Hvala.</p>
            </sp>
            <sp xml:id="SDZ5-Redna-13-2010-01-29.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog resolucije je obravnaval Odbor za promet kot matično delovno
               telo. Besedo dajem predsedniku Janku Vebru za predstavitev poročila odbora.</p>
            </sp>
            <sp xml:id="SDZ5-Redna-13-2010-01-29.sp26">

               <speaker>JANKO VEBER:</speaker>

               <p>Hvala za besedo. Lep pozdrav v imenu Odbora za promet. Odbor je na 7. seji 12.
               januarja 2010, sama seja je potekala na terenu v prostorih Aerodroma Ljubljane in
               Adrie, obravnaval Predlog resolucije o Nacionalnem programu razvoja civilnega
               letalstva v Republiki Sloveniji. Na seji so sodelovali predstavniki slovenskih
               mednarodnih letališč, nacionalnega letalskega prevoznika, kontrole zračnega prometa
               in Zakonodajno-pravna služba. V uvodu je državni sekretar dr. Igor Jakomin predstavil
               razloge in cilje, ki jih predlog resolucije zasleduje. Poudaril je, da ima civilno
               letalstvo v Republiki Sloveniji dolgo tradicijo in je eno izmed gonil slovenskega
               gospodarstva in potrebuje okvir prihodnjega razvoja ob upoštevanju odgovornosti do
               okolja, potreb uporabnikov in izvajalcev dejavnosti civilnega letalstva do leta 2020.
               Ob osnovnem cilju zagotavljanja varnosti civilnega letalstva nacionalni program med
               prednostne naloge postavlja razvoj dejavnosti in infrastrukture civilnega letalstva,
               intenzivnejšo povezavo z gospodarstvom, predvsem pa tudi s turizmom ter vpetost
               letalstva v celotno prometno mrežo v državi. Odbor je menil, da je mednarodni
               letalski promet izjemno pomemben za razvoj Slovenije, da pa je treba spodbujati tudi
               razvoj civilnega letalstva v domačem zračnem prostoru. V razpravi so člani odbora
               poudarili potrebo po gradnji heliportov, ki so vitalnega pomena pri ukrepanju v času
               naravnih ali drugih nesreč. Predstavniki aerodromov in nacionalnega letalskega
               prevoznika, ki so sodelovali v razpravi, so poudarjali, da je bilo pri pripravi
               dokumenta organiziranih veliko širokih razprav in da dokument upošteva razvojne
               ambicije vseh akterjev v civilnem letalstvu v Sloveniji.</p>
               <p>Odbor je sprejel tudi vse amandmaje, ki so bili oblikovani v skladu z mnenjem
               Zakonodajno-pravna službe. Tako je pripravljeno besedilo dopolnjenega predloga
               resolucije o nacionalnem programu razvoja civilnega letalstva v Republiki Sloveniji
               predloženo Državnemu zboru v obravnavo in odločanje in lahko rečemo, da je dokument
               resnično usklajen z vsemi uporabniki. Hvala.</p>
            </sp>
            <sp xml:id="SDZ5-Redna-13-2010-01-29.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč Poslanskih skupin. Stališče Poslanskega kluba
               Liberalne demokracije Slovenije bo predstavil Miran Jerič.</p>
            </sp>
            <sp xml:id="SDZ5-Redna-13-2010-01-29.sp28">

               <speaker>MIRAN JERIČ:</speaker>

               <p>Hvala za besedo, spoštovani predsednik. Spoštovani predstavniki Vlade. Kolegi
               poslanci, poslanke.</p>
               <p>Pojem letalstva sproža pri ljudeh bogastvo asociacij od letal, visoke tehnologije in
               hitrega tehnološkega razvoja, potovanj, daljnih krajev preko varnosti do Ikarja in
               Edvarda Rusjana. Modernega letalstva se še po stoletju hitrega razvoja drži pridih
               romantičnosti in celo ekskluzivizma. Dejansko pa je dan danes letalstvo oziroma
               natančneje civilno letalstvo kot prometni podsistem predvsem pomembna gospodarska
               dejavnost, ki je tesno povezana in soodvisna od ostalega gospodarstva, pa ne samo od
               ostalega gospodarstva, temveč tudi od drugih dejavnikov, na primer, od lokalnih in
               mednarodnih političnih razmer in s tem povezanega terorizma, pojavljanja nalezljivih
               bolezni in še česa. Prav zaradi tega je prav, da tudi slovensko civilno letalstvo z
               obravnavano resolucijo dobi svoj nacionalni program razvoja s cilji, ki bodo določali
               splošni okvir njegovega razvoja v tem desetletju. V Liberalni demokraciji Slovenije
               pozdravljamo to dejstvo, čeprav mineva od sprejetja Zakona o letalstvu, ki nalaga
               pripravo takšnega strateškega dokumenta, že devet let. Glede strukture in vsebine
               nacionalnega programa v LDS nimamo pomembnejših pripomb. Ocenjujemo, da realno
               obravnava trenutno stanje na področju civilnega letalstva ter zmerno optimistično
               ocenjuje predvidene rasti v prihodnosti. V zvezi s tem se nam zdi posebej pomembna
               izdelana analiza prednosti, slabosti, priložnosti in nevarnosti. Ravno tako kot
               pozitivne in uresničljive ocenjujemo zapisane cilje, ki jih želimo doseči do leta
               2020. V LDS se popolnoma strinjamo, da zagotavljanje varnosti civilnega letalstva
               ostaja osnovni in glede na kompleksnost varnostnih razmer relativno vedno pomembnejši
               cilj razvoja našega civilnega letalstva. Po našem mnenju so pravilno postavljene tudi
               ostale prioritete, in sicer razvoj dejavnosti in infrastrukture civilnega letalstva,
               intenzivnejša povezava z ostalim gospodarstvom, predvsem turizmom ter vpetost v
               celovitost slovensko prometnega omrežja in s tem doseganje cilja in pozitivnih
               posledic intermodalnosti. Prav glede vzpostavljanja intermodalnosti bi v Liberalni
               demokraciji Slovenije pričakovali nekoliko večjo ambicioznost nacionalnega programa,
               ki ugotavlja z intermodalnostjo tesno povezano neizkoriščenost našega geostrateškega
               položaja.</p>
               <p>Nadalje želimo v LDS kot pomemben in pozitiven projekt izpostaviti že začeti postotek
               izdelave glavnega načrta našega osrednjega letališča, vključno z železniško povezavo
               letališča z Ljubljano oziroma Kranjem. Ravno neobstoj železniške povezave med Brnikom
               in Ljubljano v LDS ocenjujemo kot trenutno veliko hibo letališča Jožeta Pučnika in
               eno od najpomembnejših ovir za njegov nadaljnji razvoj, pa tudi kot sramoto, ki jo na
               lastni koži občutijo vsi tisti potniki, ki pričakujejo hiter, udoben in poceni javni
               prevoz z letališča v Ljubljano in nazaj. Pri načrtovanem nadaljnjem razvoju letališča
               Portorož nosilce njihovega razvoja še posebej opozarjamo na potrebno po skrajno
               strokovnem in subtilnem odločanju glede povečanja letališča, predvsem podaljšanju
               vzletno-pristajalne steze, ki bo poseglo v zaščiteno območje krajinskega parka in pa
               v območje Natura 2000. V zvezi z varovanjem okolja smo v LDS pričakovali tudi nekaj
               več ambicioznosti dokumenta na področju trajnostnega razvoja civilnega letalstva. Zdi
               se nam, da nekoliko podcenjuje negativne učinke civilnega letalstva, še posebej
               njegove načrtovane rasti v prihodnje. In ne nazadnje, v Liberalni demokraciji
               Slovenije pozdravljamo zavezo, da bo razvoj komercialnega dela civilnega letalstva
               dopuščal in omogočal tudi razvoj športnega in ljubiteljskega letalstva, torej
               nekomercialnega dela civilnega dela letalstva, kjer je že omenjeni pridih
               romantičnosti letalstva še najbolj opravičljiv. Obravnavani strateški dokument
               razvoja našega civilnega letalstva daje nosilcem letalske dejavnosti in bodočim
               investitorjem v to dejavnost relativno natančno določen razvojni cilj, ki ga bo naša
               država dolgoročno zasledovala in podpirala. To si slovensko civilno letalstvo, ki ima
               za seboj dolgo, bogato in uspešno zgodovino, primerljivo zgodovino civilnega
               letalstva v najrazvitejših letalskih državah, vsekakor zasluži.</p>
               <p>V Liberalni demokraciji Slovenije bomo zato predlog resolucije podprli.</p>
            </sp>
            <sp xml:id="SDZ5-Redna-13-2010-01-29.sp29">

               <speaker>PODPREDSEDNIK DR. PAVEL GANTAR:</speaker>

               <p>Hvala lepa. Stališče poslanske skupine Socialnih demokratov bo predstavil Miroslav
               Klun. Prosim.</p>
            </sp>
            <sp xml:id="SDZ5-Redna-13-2010-01-29.sp30">

               <speaker>MIROSLAV KLUN:</speaker>

               <p>Hvala lepa, gospod predsednik. Državni sekretar s sodelavcem, kolegice in kolegi!</p>
               <p>Pred nami je resolucija o Nacionalnem programu razvoja civilnega letalstva Republike
               Slovenije. Nacionalni program je strateški dokument, ki temelji na ugotovitvah
               prednosti, slabosti, priložnosti in nevarnosti v civilnem letalstvu v Republiki
               Sloveniji, kot jih v tem trenutku prepoznava država in izvajalci dejavnosti civilnega
               letalstva. V Poslanski skupini Socialnih demokratov, se zavedamo pomena gospodarske
               komponente letalstva, zato je pomembno spodbujanje povezovanja letalstva z drugimi
               gospodarskimi panogami, predvsem s turizmom. Prav tako je pomembno, da se spodbuja
               domači zračni promet in stimulirajo manjša letališča, pa tudi vsi tisti uporabniki,
               ki želijo sodelovati in uporabljati ta letališča tako za lastne potrebe kot tudi za
               potrebe turizma in gospodarstva, saj vemo, da se tako mala letala kot tudi
               helikopterji vse več uporabljajo tudi v zasebnem sektorju za te namene in postajajo
               normalna in tudi vse bolj uporabna prevozna sredstva tako turizma kot tudi
               gospodarstva.</p>
               <p>V Poslanski skupini Socialnih demokratov smo mnenja, da je predloženi dokument
               kvalitetna podlaga za izvajanje ciljev, ki bodo določali bodoči razvoj civilnega
               letalstva v Republiki Slovenije do leta 2020 v koraku z razvojem tega segmenta v
               Evropi in svetu. Zato bomo predlagano resolucijo v celoti podprli. Hvala lepa.</p>
            </sp>
            <sp xml:id="SDZ5-Redna-13-2010-01-29.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               Branko Marinič.</p>
            </sp>
            <sp xml:id="SDZ5-Redna-13-2010-01-29.sp32">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj. Pravna podlaga za resolucijo o
               Nacionalnem programu civilnega letalstva v Republiki Sloveniji izhaja iz določil
               Zakona o letalstvu.</p>
               <p>Pravzaprav smo v Poslanski skupini Slovenske demokratske stranke namenili veliko
               pozornosti sami vsebini, pri čemer ugotavljamo, da je s predlagano resolucijo
               predlagatelj nekako v širšem kontekstu uskladil realne možnosti, predvsem pa
               upošteval predloge za izboljšanje stanja, predvsem pa, da bi ujel korak s časom na
               področju civilnega letalstva z uporabniki oziroma z upravljavci letališke
               infrastrukture v Republiki Sloveniji.</p>
               <p>Posebno pozornost smo namenili obravnavi tistih delov, ki se nanašajo na tri
               letališča v Republiki Sloveniji, to je osrednje letališče Jožeta Pučnika Ljubljana,
               Edvarda Rusjana v Mariboru in letališče v Portorožu. Iz pregleda stanja lahko
               ugotovimo, da se prav na tem področju na teh letališčih nekatere stvari izboljšujejo,
               predvsem pa nekatere stvari zaostajajo v smislu dojemanja oziroma dohitevanja tega
               pospešenega razvoja na tem področju tako z vidika varnosti kot tudi z vidika same
               letališče infrastrukture, od vzletno pristajalnih stez in ostale infrastrukture, ki
               sodi v zagotavljanje varnosti letalskega prometa.</p>
               <p>Večjo pozornost smo namenili vojaškemu letališču Cerklje ob Krki, ki je eno izmed
               zelo pomembnih, predvsem ko gre za opravljanje operacij na področju vojnega
               letalstva. To se seveda odraža tudi v napredku v lokalnem okolju, kjer se letališče
               samo nahaja, v zagotavljanje sredstev za razvoj na tem letališču, in sicer v osnovno
               letališko infrastrukturo, kot v upoštevanje vsega, kar zahtevajo okoljski normativi v
               dogovoru z lokalnim prebivalstvom, kajti zelo stroga merila so prav na področju
               upoštevanja okoljskih in drugih varnostnih momentov pri načrtovanju in razvoju
               letališke infrastrukture. Tisto, kar nas posebej veseli je, da je predlagatelj s
               posebno tabelo namenil tudi cilje in samo vsebino dela dogajanju na posameznih
               letališčih, nas pa nekako skrbi, kajti vse te aktivnosti so nekako časovno zelo
               odmaknjene, če pogledamo samo povezavo osrednjega slovenskega letališča Jožeta
               Pučnika Ljubljana z železniško infrastrukturo, ki je v resoluciji načrtovana, vendar
               je odmaknjena kar v leto 2019. Vemo pa, če primerjamo druga večja letališča,
               primerljiva letališča v ostalih članicah Evropske unije, lahko ugotovimo, da je
               železniška povezava skorajda nujno potrebna in to zasledimo tudi pri drugih
               letališčih na območju članic EU. Želimo si, da bi resnično predlagatelj sprejel tudi
               ostalo področno zakonodajo, ki obvezuje in ki omogoča razvoj in realizacijo vseh
               zastavljenih ciljev po prilogi, po posebni tabeli Nacionalnega programa razvoja
               civilnega letalstva, ki je določena s ciliji, orodji in predvsem s časovnimi roki
               realizacije določenih aktivnosti, ki bodo zagotavljale večjo varnost. S tem, ko bo
               zagotovljena večja varnost, omogočena tudi potrebna infrastruktura, lahko
               pričakujemo, da se bodo tudi na slovenskih letališčih ustavljala tista letala, za
               katere v sedanjih razmerah, ob upoštevanju opreme letališke infrastrukture, včasih to
               tudi ni mogoče.</p>
               <p>V poslanski skupini SDS bomo resolucijo podprli. Hvala lepa.</p>
            </sp>
            <sp xml:id="SDZ5-Redna-13-2010-01-29.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skuine Zares bo predstavil Franci Kek. Prosim.</p>
            </sp>
            <sp xml:id="SDZ5-Redna-13-2010-01-29.sp34">

               <speaker>FRANCI KEK:</speaker>

               <p>Hvala za besedo. Spoštovani predsedujoči, kolegice, kolegi!</p>
               <p>Koalicijske partnerice smo se ob začetku mandata zavezale, da bomo z namenom
               pospešitve civilnega letalstva v celoti uskladile pravne podlage s sodobnimi trendi v
               letalstvu. Vladno resolucijo so poslanke in poslanci na Odboru za promet v
               navzočnosti predstavnikov treh osrednjih letališč nacionalnega prevoznika in kontrole
               zračnega prometa sprejeli, saj velja prepričanje, da je dobra podlaga za razvoj
               civilnega letalstva. Kot je bilo rečeno ob predstavitvi resolucije, je pravna podlaga
               za njen nastanek in sprejem Zakon o letalstvu. Dejstvo je, da ima civilno letalstvo v
               Sloveniji izredno dolgo tradicijo. Glede na današnjo mobilnost, pa lahko rečemo, da
               je tudi eno izmed gonil gospodarskega razvoja.</p>
               <p>Nacionalni program, ki je pred nami, bo začrtal primerne cilje in orodja za njihovo
               doseganje do leta 2020, ob upoštevanje velike odgovornosti do okolja, potreb
               uporabnikov in prevoznikov. Gre za strateški dokument, ki temelji na tako imenovani
               SWOT analizi, kot jih ta trenutek prepoznava država in izvajalci dejavnosti. Cilji,
               ki smo si jih postavile koalicijske partnerice in jih je Vlada vzela v Resolucijo o
               nacionalnem programu razvoja civilnega letalstva, bodo doseženi zgolj z vzporednim
               razvojem strokovnega znanja in rešitvami na področjih, ki spodbujajo ta razvoj in so:
               zagotavljanje stalnega razvoja predpisov, ki bodo omogočali varno in učinkovito
               vključevanje tehničnih inovacij in izboljšanih operativnih postopkov; zagotavljanje
               stalnega, strokovnega in učinkovitega nadzora nad izvajanjem vseh dejavnosti
               civilnega letalstva z vključevanjem sistema upravljanja, s čimer bomo okrepili
               preventivno delovanje pri zagotavljanju varnosti; potreba po stalnem razvoju sistema
               vodenja in kontrole zračnega prometa, ki bo omogočil varno in učinkovito nadziranje
               predvidenega obsega zračnega prometa; potreba po določitvi dolgoročnih ciljev razvoja
               osrednjih javnih letališč, zaradi zagotavljanje njihove mednarodne konkurenčnosti,
               ter javnih letališč za notranji promet, za razvoj športne in ljubiteljske dejavnosti
               civilnega letalstva in turizma, kamor spada tudi letališče Prečna.</p>
               <p>Izkoriščanje prednosti je del strateškega položaja Slovenije z intenzivnim
               vključevanjem javnih letališč v sedanje in prihodnje prometne tokove, ter z ustreznim
               vlaganjem v prometno infrastrukturo, zagotoviti intermodalnost državne prometne
               mreže. Krepitev povezovanja letalske industrije in raziskovalno-izobraževalnih
               ustanov za hitrejše in bolj učinkovito vključevanje visoko strokovno izobraženih, z
               uvajanjem novih tehnologij in postopkov v letalsko industrijo. Spodbujanje
               povezovanja civilnega letalstva, s širšim gospodarskim okoljem, ki dolgoročno
               zagotavljanj razvoj okolja in letalstva.</p>
               <p>Zaradi vsega naštetega bomo v Poslanski skupini Zares resolucijo podprli.</p>
            </sp>
            <sp xml:id="SDZ5-Redna-13-2010-01-29.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske ljudske stranke bo predstavil Gvido
               Kres. Prosim.</p>
            </sp>
            <sp xml:id="SDZ5-Redna-13-2010-01-29.sp36">

               <speaker>GVIDO KRES:</speaker>

               <p>Hvala za besedo, gospod predsednik. Spoštovana predstavnika Vlade, spoštovane
               kolegice in kolegi!</p>
               <p>Civilno letalstvo je pojem, ki zajema komercialno letalsko dejavnost, letalsko
               proizvodnjo ter dejavnosti splošnega letalstva, ki vključuje letenje za lastne
               potrebe ter športno in ljubiteljsko dejavnost. Poleg tega se moramo nujno zavedati
               neposrednega vpliva civilnega letalstva na velik del gospodarstva, saj po sami naravi
               zahteva vrsto podpornih dejavnosti, poleg tega pa je najhitrejša možnost za prevoz
               ljudi, blaga in pošte. Geografski položaj Republike Slovenije je prednost, ki v
               civilnem letalstvu vsekakor ni izkoriščena. Javna letališča v Republiki Sloveniji so
               eden od temeljev civilnega letalstva in so zelo pomembna za obstoj in nadaljnji
               razvoj civilnega letalstva. So eden pomembnejših dejavnikov za gospodarski razvoj
               države, regij in lokalnih skupnosti. Njihova povezanost s svetom zagotavlja številne
               priložnosti, treba bo le najti pravo formulo in rešitev za naša tri osrednja in
               mednarodna letališča - Ljubljano, Maribor in Portorož. Letalski prevozniki so v teh
               kriznih časih še posebej prizadeti. V časopisih ravno zadnje dni beremo, da slovenski
               nacionalni prevoznik posluje z nekaj milijonsko izgubo, medtem ko osrednje slovensko
               letališče posluje tudi v teh časih z nekaj milijonskim dobičkom. Na nek način se nam
               zdi to razmerje čudno, saj sta ta dva subjekta življenjsko odvisna drug od drugega,
               sploh ob dejstvu, da je večinski lastnik obeh Republika Slovenija. Po podatkih
               ustvari Adria Airways skoraj 50% prometa na aerodromu Brnik. V tem pristopu prav
               gotovo nekaj ni v redu.</p>
               <p>V razvoju civilnega letalstva v Republiki Sloveniji je poleg komercialne letalske
               dejavnosti veliko vlogo igrala nekomercialna dejavnost splošnega letalstva, ki
               vključuje letalsko dejavnost zasebne, športne in ljubiteljske narave, kar potrjujejo
               priznani uspehi posameznikov na evropski in svetovni ravni.</p>
               <p>Kot rečeno, civilno letalstvo zaobsega mnogo področij, ki se jih dotika in prav je,
               da v Sloveniji sprejmemo strategijo tega področja. Še bolje pa bo, ko jo bomo v
               praksi dejansko udejanjili, kar bi bilo treba.</p>
               <p>Hvala lepa.</p>
            </sp>
            <sp xml:id="SDZ5-Redna-13-2010-01-29.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev bo predstavil Anton
               Urh.</p>
            </sp>
            <sp xml:id="SDZ5-Redna-13-2010-01-29.sp38">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovani predstavniki Vlade,
               poslanke in poslanci.</p>
               <p>Stališče Poslanske skupine DeSUS glede Predloga resolucije nacionalnega programa
               razvoja civilnega letalstva Republike Slovenije.</p>
               <p>Pred nami je Predlog resolucije o nacionalnem programu razvoja civilnega letalstva v
               Republiki Sloveniji. Civilno letalstvo ima v Republiki Sloveniji dolgo tradicijo in
               predstavlja eno od gonilnih sil slovenskega gospodarstva. Ob upoštevanju predvidenega
               razvoja civilnega letalstva je treba z vso odgovornostjo do okolja, potreb
               uporabnikov in izvajalcev dejavnost civilnega letalstva postaviti v okvir prihodnjega
               razvoja. Takšen okvir bo postavil Nacionalni program razvoja civilnega letalstva, ki
               bo začrtal cilje in orodja za doseganje izbranih ciljev. Gre za prvi takšen strateški
               dokument na področju razvoja civilnega letalstva po osamosvojitvi Slovenije.
               Oblikovanje na podlagi ugotovljenih prednosti, slabosti, priložnosti in nevarnosti v
               civilnem letalstvu v Republiki Sloveniji, kot jih v tem trenutku prepoznava država,
               in izvajalci dejavnosti civilnega letalstva. Namen nacionalnega programa je začrtati
               skupne cilje, ki bodo določali splošni okvir prihodnjega razvoja civilnega letalstva
               v Republiki Sloveniji do leta 2020. S tem bo izvajalcem letalske dejavnosti in
               morebitnimi investitorjem določen okvir, ki ga država dolgoročno zasleduje in
               podpira. Ob osnovnem cilju zagotavljanja varnosti civilnega letalstva so med
               prioritete postavljeni: razvoj dejavnosti in infrastrukture civilnega letalstva,
               intenzivnejša povezava z ostalim gospodarstvom, predvsem turizmom ter vpetost v
               celotno prometno mrežo in s tem doseganje cilja in pozitivnih posledic
               intermodalnosti. Gre za splošen dokument, ki je v skladu z Zakonom o letalstvu
               podajal usmeritve za trajnostni razvoj civilnega letalstva in zagotavljanje varnosti
               zračnega prometa. Pri čemer je letalstvo prometna panoga, ki je natančno definirana v
               evropskih predpisih, kar je nujno z vidika zagotavljanja varnosti. V skladu s
               predlagano resolucijo naj bi država zaradi pomoči nekomercialne dejavnosti civilnega
               letalstva proučila možnosti za posebno ureditev, ki bi jo ločeno obravnavala,
               trošarine za letalstvo, gorivo, v nekomercialne dejavnosti civilnega letalstva, ki je
               po besedah predlagatelja eden izmed temeljev civilnega letalstva v Republiki
               Sloveniji.</p>
               <p>Ob tem bi želeli v Poslanski skupini DeSUS spomniti, da je letalstvo v Sloveniji
               povezano s klubsko dejavnostjo, ki je temelj za razvoj slovenskih letalskih
               strokovnjakov. Ker gre za športno dejavnost, ki zahteva veliko stroškov, se
               pridružujemo oceni predlagatelja, da bi bilo primerno, da država ustvari možnosti za
               nadaljnji razvoj te dejavnosti, ki je vir slovenskega letalskega znanja. Republika
               Slovenija naj bi v skladu s predlaganim dokumentom posebno pozornost namenila tudi
               nadaljnjemu razvoju službe letalske meteorologije. Ob tem naj spomnimo, da je status
               letalskih meteorologov neustrezno urejen v Zakonu o sistemu plač v javnem sektorju.
               Zato pričakujemo, da bo Vlada preučila sedanji status uslužbencev službe letalske
               meteorologije glede na pomembnost navigacijske službe za meteorološke meritve na
               letališčih z vidika varnosti zračnega prometa, saj je nadaljnji razvoj službe
               letalske meteorologije odvisen tudi od ustreznega statusa njenih uslužbencev.</p>
               <p>V poslanski skupini DeSUS ocenjujemo, da je nujna povezava osrednjih javnih letališč
               na javno prometno infrastrukturo, torej tudi železniško, saj je to nujno za razvoj
               letalstva in s tem gospodarskega okolja. Obenem smo veseli, da je v dokument uvrščena
               tudi možnost za gradnjo javnega letališča v bližini glavnega mesta, ki bi se
               uporabljalo za splošno letalstvo, pri čemer bo odločitev za njegovo gradnjo ob
               upoštevanju občinskih prostorskih izvedbenih aktov mesta Ljubljana ter zakonodaje s
               področja varstva okolja odvisna od Mestne občina Ljubljana in ne države. Veseli nas,
               da so predstavniki slovenskih letalskih družb, ki so sodelovali pri razpravi na
               matičnem delovnem telesu, povedali, da je predlagatelj ob pripravi tega dokumenta
               organiziral široko razpravo in upošteval razvojne ambicije vseh relevantnih akterjev.
               Sicer pa v poslanski skupini DeSUS predlog resolucije podpiramo. Hvala.</p>
            </sp>
            <sp xml:id="SDZ5-Redna-13-2010-01-29.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Zmago Jelinčič Plemeniti. Prosim.</p>
            </sp>
            <sp xml:id="SDZ5-Redna-13-2010-01-29.sp40">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Gre za do zdaj edini dokument v samostojni Sloveniji, prvi
               dokument, ki celostno obravnava to problematiko razvoja civilnega letalstva in
               mislim, da se moramo zahvaliti tistim, ki so naredil to zadevo. Jaz se v svojem imenu
               kot v imenu tudi Letalske zveze Slovenije in Slovenske nacionalne stranke še posebej
               zahvaljujem. Upam, da bomo enkrat dobili tudi takšno nacionalno resolucijo,
               nacionalni program za pomorski promet, če ga sploh kdaj bomo imeli, glede na to, kako
               nam Hrvatje jemljejo vse skupaj in kako jim naša vlada to "šenkuje". Pa tudi za rečni
               promet, če ga bomo kdaj imeli, ker tukaj se pa na vladnem nivoju kaže, da sploh ne
               razumejo kaj to je navkljub temu, da smo imeli za časa, kaj jaz vem, 200 let nazaj,
               300 ladjic, ki so plule po Ljubljanici, danes nimamo nobene.</p>
               <p>Dejstvo je, da je treba poudariti tudi izredno dobro sodelovanje Ministrstva za
               promet na segmentu letalstva z Letalsko zvezo Slovenije, čeprav bi mogoče bilo treba
               povečati določene kompetence letalski zvezi in mislim, da se bo to tudi uredilo.</p>
               <p>Resolucija je dobra, je odlična, pa vendar bi bilo morda treba razmisliti še o
               kakšnih zadevah, predvsem o varovanju kulturne in tehniške dediščine s področja
               letalstva, tukaj ima Slovenija zelo pomembno mesto v svetovnem letalstvu, pa vendar
               na tem področju v bistvu ne naredimo nič oziroma zelo malo. Mislim, da se tudi tukaj
               premika. Kajti, konec koncev je za evropski letalski muzej v Murski Soboti Vlada
               prižgala zeleno luč. Ministrstvo za promet absolutno podpira in sodeluje pri stvari,
               tudi Ministrstvo za kmetijstvo, sedaj moramo še prepričati župana Murske Sobote, da
               bo naredil nekaj potez, da se bo zadeva lahko izpeljala. Konec koncev ne bi bilo
               dobro, če bi ta velik projekt odšel iz Slovenije zaradi tega, ker ga mi nismo znali
               udejaniti.</p>
               <p>Kar se tiče železniške povezave med Brnikom in Ljubljano je seveda smiselna. Pa
               vendar je treba tukaj poudariti vprašanje letališča Maribor. Ta že ima infrastrukturo
               vezano z železnico, vendar je letališče odrinjeno na stran, nekaj zaradi medsebojnih
               prerivanj med Ljubljano in Mariborom, nekaj pa zaradi neustreznih kadrov, ki so to
               letališče spravili skorajda pod vodo. S tem v zvezi je treba povedati, da je nujno
               treba zgraditi letališče v Ljubljano in čestitam pripravljavcem programa, da so ga
               umestili v točko 4/5/7, kot javna letališča za domači zračni promet. Morda je treba
               povedati, da tukaj ne bo šlo zgolj za domači zračni promet, ampak da bo to lahko tudi
               protokolarno letališče in poslovno letališče za promet tudi izven meja Republike
               Slovenije.</p>
               <p>Seveda je treba tukaj preprečiti določena letališča oziroma širitve letališč v
               omejena in ogrožena naravna področja. Tako kot je to pri Divači, kjer so pripravljeni
               zaradi rahlih in lahkih zaslužkov širiti letališko stezo tudi v zaščiteno področje
               Krasa.</p>
               <p>Smiselno bi bilo razmisliti tudi o zavarovanju letal, ki je danes neustrezno. Bojim
               se, da se bodo slovenska letala zavarovala na Slovaškem, v Avstriji ali kjerkoli
               drugje, zaradi tega, ker naše zavarovalnice nimajo posluha za zavarovalnino in pa za
               športno letenje.</p>
               <p>Tudi segment heliportov na zgradbah bi bilo treba še urediti in uporabo helikopterjev
               v mestnih področjih. Ne po evropskem vzoru, ampak po ameriškem vzoru, ki je v tem
               področju bistveno bolj napreden.</p>
               <p>Ne smemo pozabiti tudi na slovensko letalsko industrijo, ki je v določenih segmentih
               v prvih linijah svetovne letalske industrije. Država jim dela velike probleme,
               posebej z določenimi gospodarskimi omejitvami. Če vzamemo na primer Pipistrel iz
               Ajdovščine, mora prodajati letala ne kot slovenske izdelke, kot vrhunec slovenske
               tehnologije, ampak kot tuje izdelke preko ameriških vmesnikov, kjer pa se že
               poskušajo vriniti Italijani. Kajti, obljubili so lastniku Pipistrela, da naj samo
               pride v Italijo, dobil bo čisto vse, prostor, subvencije. Zahvalimo se lahko samo
               patriotizmu Boscarola, da tega ni že naredil. Hvala.</p>
            </sp>
            <sp xml:id="SDZ5-Redna-13-2010-01-29.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Amandmaji k
               dopolnjenemu predlogu resolucije niso bili vloženi. Glasovanje o dopolnjenem predlogu
               resolucije bomo opravili v torek, 2. februarja 2010, v okviru glasovanj.</p>
               <p>Prehajamo na <title xml:id="SDZ5-Redna-13-2010-01-29.title3">14. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREVOZIH V CESTNEM PROMETU, V OKVIRU REDNEGA
                  POSTOPKA.</title> Predlog zakona je v obravnavo zboru predložila skupina poslank in
               poslancev s prvopodpisanim Jožetom Tankom. V zvezi s tem predlogom zakona je skupina
               23-ih poslank in poslancev s prvopodpisanim Jožetom Tankom zahtevala, da Državni zbor
               opravi splošno razpravo. Besedo dajem predstavniku predlagateljev predloga zakona,
               dr. Petru Verliču za dopolnilno obrazložitev predloga zakona. Prosim.</p>
            </sp>
            <sp xml:id="SDZ5-Redna-13-2010-01-29.sp42">

               <speaker>DR. PETER VERLIČ:</speaker>

               <p>Spoštovani predsednik, hvala lepa. Gospod državni sekretar, kolegice in kolegi
               poslanci!</p>
               <p>Dovolite mi, da na kratko dodatno obrazložim Predlog spremembe zakona o prevozih v
               cestnem prometu, ki smo ga vložili v Poslanski skupini Slovenske demokratske stranke
               in se nanaša na izvajanje javnega potniškega prometa.</p>
               <p>V javnem potniškem prometu smo se v tem Državnem zboru na deklarativni ravni že
               veliko pogovarjali, tudi kot o inštrumentu, ki bo izboljšal okoljsko bilanco
               Republike Slovenije. Vendar pa, ko pa preidemo na operativno raven, pa se zadeva
               zalomi na čisto preprosti stvari, kot je organiziranje mestnega linijskega prevoza,
               tako kot je definiran v Zakonu o prevozih v cestnem prometu. Zakaj gre? Obstoječi
               zakon zahteva, ima zapisano, da se mestni linijski prevoz, se pravi mestni prevoz,
               lahko organizira znotraj samo ene občine, le izjemoma in s posebnim soglasjem
               direkcije, pa se to lahko tudi v nekih res izjemnih primerih organizira izven meje
               občine, se pravi, da se lahko povežeta dve občini.</p>
               <p>In dovolite mi, kar na konkretnem primeru. Mestna občina Ljubljana, ki ima razvit
               mestni potniški promet, seveda, ima precej migracije tudi iz primestja, iz primestnih
               občin. Ljudje, prebivalci si želijo, da bi mestni promet povezoval tudi te sosednje
               občine. Najbrž ni tako samo v Ljubljani, najbrž je to še kje drugje v Sloveniji, kjer
               bi več občin želelo svoje dnevne migracije povezati z mestnimi avtobusi, toda
               poglejte - zakon to preprečuje. Ampak, kljub temu, da zakon to preprečuje imamo danes
               primer, ko Ljubljanski potniški promet, ko mestni avtobus številka 6 pripelje in vozi
               iz Črnuč, preko Dolgega mosta v drugo občino v Brezovico, v Vnanje Gorice, ko mestni
               avtobus vozi do Podpeči, spet druga občina in še bi lahko naštevali. Ampak ob tem
               zakonu, pa mestni avtobus na veliko željo prebivalcev občine Škofljica, ki se soočajo
               z velikimi problemi zaradi še ne izgrajene južne obvoznice, tja pa ne vozi. Tja pa ne
               more, ker to prepoveduje ta zakon. Zanimivo! Potem se človek vpraša, kako da ob istem
               zakonu lahko enkrat mestni avtobus vozi, prestopa meje občine, drugič pa ne. In zato
               smo vložili to spremembo zakona, v katerem pač preprosto opredelimo, da je mestni
               linijski prevoz javni prevoz potnikov, ki ga ena ali več občin, kot javno službo
               lahko organizira na svojih območjih. S tem damo zakonsko podlago, da se občine lahko
               med seboj dogovorijo, organizirajo mestni prevoz tako, da bo služil prebivalcem.
               Seveda se zavedamo, da poleg mestnega prevoza obstajajo tudi linijski, medkrajevni
               prevozi, ki se večkrat podvajajo, da gre po isti liniji mestnega prevoza tudi
               medkrajevni avtobus, kot recimo iz Kočevja proti Ljubljani. Ampak, vendar tudi za to
               je v teh predlaganih spremembah določilo, da Direkcija za ceste skupaj z občinami in
               obstoječim koncesionarjem sklene nek dogovor, da linije uredijo, da jih
               sinhronizirajo tako, da bo to dobro za potnike. Še enkrat poudarjam, mi moramo tukaj
               zaščititi, v zakonu, javni interes, interes potnika, ki želi priti v središče, do
               delovnega mesta in nazaj. In zato predlagamo, da o tem zakonu dobro premislimo. Je
               sprememba, ki bo dobrodošla, ki bo ljudem pomagala, da se ne bodo spraševali: Ja,
               kaj, a zaradi zakona se mi ne smemo iz Škofljice v Ljubljano pripeljati?! Dajte no,
               zato smo tukaj da nekaj storimo za javni potniški promet, za potnike.</p>
               <p>Predlagam, da zakon podprete.</p>
            </sp>
            <sp xml:id="SDZ5-Redna-13-2010-01-29.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavniku Vlade za uvodno obrazložitev mnenja.</p>
               <p>Besedo ima dr. Igor Jakomin, državni sekretar na Ministrstvu za promet.</p>
               <p>Prosim.</p>
            </sp>
            <sp xml:id="SDZ5-Redna-13-2010-01-29.sp44">

               <speaker>DR. IGOR JAKOMIN:</speaker>

               <p>Hvala za besedo.</p>
               <p>Predlagane spremembe in dopolnitve Zakona o prevozih v cestnem prometu so popolnoma v
               nasprotju s temeljnim konceptom urejanja javnega linijskega prevoza potnikov v
               cestnem prometu. Dejstvo je, da bi ureditev, kot jo predlaga predlagatelj, imela za
               posledico paralelno vzpostavljanje novega sistema javnih prevozov, ki bi slabil že
               tako nizko ekonomsko učinkovitost obstoječega sistema javnih linijskih prevozov.</p>
               <p>Namen predlagatelja je, da bi bilo na podlagi sprememb zakona mogoče podaljševati
               linije sedanjega mestnega prometa v sosednje občine. Na ta način bi prišlo do
               vzpostavljanja dobrih linij primestnega prometa, ki bi imele namen zadovoljevanje
               potreb dnevnih migracij. Takšne linije pa že obstajajo in bi vzpostavljanje
               vzporednih linij ne pomenile izboljšanja dostopnosti do javnega prevoza, pač pa samo
               poseganje v obstoječi sitem prevozov, za katere so že bile podeljene koncesije.</p>
               <p>V kolikor bi mestne občine dejansko želele izboljšati dostopnost do javnega
               potniškega prometa, izboljšati kakovost storitev in poceniti prevoze, jim to omogoča
               že sedanja ureditev. Uredba o koncesijah na področju avtobusnih prevozov v 51. členu
               določa, da lokalna skupnost ali druga pravna oziroma fizična oseba lahko na podlagi
               pogodbe zagotavlja dodatno sredstva za izvajanje obveznosti javne službe, javni
               linijski prevoz s tem, da zagotavlja sredstva za prevoz določene skupine ali
               kateregakoli potnika v okviru vožnje po liniji, kar lahko vključuje tudi posebno
               postajališče za te potnike, predvsem tukaj govori za šoloobvezne otroke, za delavce
               itd. Drugo, da zagotavlja sredstva za večje število odhodkov na posamezni liniji, da
               zagotavlja sredstva za dodatne postaje oziroma postajališče na liniji. Da zagotavlja
               sredstva za dodatno linijo ali njeno podaljšanje in da zagotavlja sredstva za nižjo
               prevoznino na posamezni liniji ali delu linije znotraj posamezne lokalne skupnosti. V
               primeru, da lokalna skupnost izkoristi zgoraj navedene možnosti, lahko bistveno
               izboljša nivo ponudbe prevoznih storitev na svojem območju. Tako je mogoče z
               integracijo prevoznih storitev in znižanju cen v sistem javnih prevozov pridobiti
               pomembno število potnikov. Takšno možnost so že izkoristile nekatere lokalne
               skupnosti. V Ljubljani pa pravkar potekajo usklajevanja med Mestno občino Ljubljana,
               občino Škofljica in avtobusnimi prevozniki o oblikovanju izboljšanja ponudbe in
               znižanjem cen vozovnic na relaciji Škofljica - Ljubljana. Temeljni razlogi, zaradi
               katerih predloga ni mogoče podpreti, so dosedanje študije in prakse, ki so pokazale,
               da je najprimernejši sistem upravljanja javnega potniškega prometa na državnem
               nivoju. Vmesna stopnja ni možna, ker ni vzpostavljen regionalni nivo oziroma
               pokrajinski nivo. Predlagani način bi pomenil dvotirno urejanje in upravljanje
               javnega potniškega prometa. S tem načinom ni mogoče zagotavljati izključne pravice
               prevoznikov, kateri so bile podeljene z veljavnimi koncesijskimi pogodbami in umik
               države predstavlja veliko tveganje za urejanje tovrstnega prometa. Standard
               dostopnosti v minimalnem dosegu ni zavezujoč za občine, kar bi posledično pomenilo
               neenako dostopnost za državljane na ozemlju Republike Slovenije. Zakon v 52. členu
               omogočil povezljivost lokalnega in državnega javnega linijskega prevoza, kar že
               dokazuje nekatere dobre prakse v Sloveniji. Kot primer lahko tukaj navedemo Dol pri
               Ljubljani. Hvala.</p>
            </sp>
            <sp xml:id="SDZ5-Redna-13-2010-01-29.sp45">

               <speaker>PODPREDSEDNIK DR. PAVEL GANTAR:</speaker>

               <p>Hvala lepa. Prehajamo na predstavitev stališč poslanskih skupin. Stališča poslanske
               skupine Socialnih demokratov bo prestavila Breda Pečan. Prosim. <stage xml:id="SDZ5-Redna-13-2010-01-29.stage7">(Ne.)</stage> Janko
               Veber.</p>
               <p>Dobil sem obvestilo, da bo to Breda Pečan, ampak prvotno prijavljeni je Janko
               Veber.</p>
               <p>Prosim. Za koordinacijo.</p>
            </sp>
            <sp xml:id="SDZ5-Redna-13-2010-01-29.sp46">

               <speaker>JANKO VEBER:</speaker>

               <p>Hvala za besedo. V imenu Poslanske skupine Socialnih demokratov. S predlaganimi
               spremembami in dopolnitvami Zakona o prevozu v cestnem prometu želi natančneje
               opredeliti funkcijo izvajanja mestnega linijskega prometa v razmerju do ostalega
               linijskega javnega oziroma medkrajevnega prometa.</p>
               <p>Mislim, da je to zelo dober cilj, vendar ko pogledamo vsebino zakona in stanje, v
               katerem se nahaja linijski promet v Sloveniji, je to lahko samo še en korak k
               nadaljnji neusklajenosti linijskega mestnega in linijskega medkrajevnega prometa. To
               pa je zelo nevarno. Kajti, ta neusklajenost pomeni predvsem velike težave za
               uporabnike, katerim je ne nazadnje ta linijski prevoz namenjen.</p>
               <p>Že danes ugotavljamo, da je železniški, linijski medkrajevni avtobusni promet in
               linijski mestni avtobusni promet med seboj neusklajen. To je tisto ključno vprašanje,
               ki ga moramo v Sloveniji čim prej poskusiti rešiti. To, da imamo slabo razvit in
               nepovezan javni potniški promet, se odraža tudi v tem, da je vse več ljudi v
               avtomobili in da vse več zastojev nastaja na avtocestah in predvsem na vpadnicah
               proti glavnemu mestu ali drugim večjim gospodarskim središčem v Sloveniji.</p>
               <p>Poleg tega imamo pri nosilcih javnega potniškega prometa, gre za avtobusni in
               železniški promet in prevoznike v tem področju, različno urejana pristopa, kako
               obravnavamo oba prevoznika. Imamo posebej zakone za železniški linijski prevoz in
               posebne zakone za avtobusni linijski prevoz. In tudi plačevanje kompenzacije oziroma
               subvencij cestnin v železniškem in avtobusnem prevozu je različno urejeno. Torej,
               cela vrsta vprašanj, ki dobijo lahko odgovor samo in na način, če resnično čim prej
               sprejmemo zakon, ki bo urejal integriran sistem javnega potniškega prometa. Ta
               integrirani javni potniški promet seveda mora natančno določiti postajališča,
               prestopne točke in uvesti tako imenovano enotno vozovnico, da vsak, kdorkoli se bo
               odpravil na potovanje, ali v službo z vlakom in prestopil potem na medkrajevni, če bo
               treba, in potem še na mestni promet, to lahko opravi z eno vozovnico. To ta hip v
               Sloveniji ni rešeno.</p>
               <p>Če bi pa bil sprejet zakon, ki je danes predlagan, pa bi povzročil še dodatno
               zmešnjavo, ravno zaradi tega, ker bi občine lahko same vzpostavljale tudi medkrajevni
               linijski prevoz, neodvisno oziroma brez soglasja države k temu, ki pa je odgovorna za
               medkrajevni linijski prevoz. In za medkrajevni linijski prevoz imamo v Sloveniji
               sklenjene koncesijske pogodbe in občine bi lahko posegale tudi v to koncesijsko
               pogodbo brez soglasja teh koncesionarjev oziroma brez organa, ki bi moral uskladiti
               ta odnos med koncesionarji in občinami. Ta zakon pravzaprav izpušča to soglasje, kar
               pomeni, da resnično lahko dobimo stanje, ko bodo občine po svoje urejale linijski
               promet, država po svoje, glede na to, da že danes nimamo usklajenega, kdo ga bo potem
               jutri uskladil? To je tisto ključno vprašanje, ki ga resnično moramo intenzivno
               reševati. Mislim, da ga je tudi možno rešiti, vendar žal ta zakon lahko pripelje samo
               do tega, da bo še večja zmešnjava, kot je trenutno na tem segmentu v prometu.</p>
               <p>Zato v Poslanski skupini Socialnih demokratov samo majhnega segmenta tega področja ne
               moremo podpreti, mislimo pa, da je resnično nujno, da se čim prej sprejme Zakon o
               integriranem javnem potniškem prometu, ki bo uskladil prav vse izvajalce in predvsem
               reševal tudi te potrebe potnikov ter vseh uporabnikov, tako cest kot železnic, da
               bomo preusmerili čim več ljudi na linijski prevoz, ne pa da se vedno več ljudi
               prevaža z avtomobili in s tem povzročajo zastoje in onesnažujejo tudi okolje.
               Skratka, tako majhnega segmenta, ki bi še poslabšal že tako neurejeno razmerje, v
               Poslanski skupini Socialnih demokratov ne bomo podprli.</p>
            </sp>
            <sp xml:id="SDZ5-Redna-13-2010-01-29.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               Danijel Krivec.</p>
            </sp>
            <sp xml:id="SDZ5-Redna-13-2010-01-29.sp48">

               <speaker>DANIJEL KRIVEC:</speaker>

               <p>Hvala za besedo, spoštovani predsednik. Lep pozdrav kolegicam in kolegom ter
               državnemu sekretarju!</p>
               <p>Mi bomo ta Predlog zakona o spremembah in dopolnitvah Zakona o prevozih v cestnem
               prometu podprli. Najprej pa nekaj uvodnih dejstev.</p>
               <p>V Sloveniji javni potniški promet deluje v treh podsistemih. Najprej je železniški,
               urejen z Zakonom o železniškem prometu in z Uredbo o načinu izvajanja obvezne
               gospodarske službe prevoza potnikov v notranjem in čezmejnem regijskem železniškem
               prometu. Drugi je medkrajevni avtobusni promet, ureja ga Zakon o prevozih v cestnem
               prometu, ki določa, da država zagotavlja javni linijski prevoz potnikov, razen
               javnega linijskega prevoza v mestnem prometu, kot javno dobrino, na podlagi javnega
               razpisa pa se podeli koncesijo najugodnejšim ponudnikom prevozov. In tretji sklop je
               mestni avtobusni promet. Organizacijo in način izvajanja linijskih prevozov v mestnem
               prometu lahko občina določi kot gospodarsko javno službo, v mestnih občinah, ki imajo
               več kot 100 tisoč prebivalcev, pa se obvezno opravlja kot lokalna gospodarska javna
               služba. Vsi ti trije podsistemi so med seboj nepovezani, na kar opozarja tudi
               sprejeta Resolucija o prometni politiki Republike Slovenije, ki med drugimi izhodišči
               ugotavlja, da imamo slabo razvit in nepovezan javni potniški promet. Za upravljanje
               gospodarske javne službe veljajo različni pogoji in merila za njihovo izvajanje ter
               predvsem različni kriteriji in metodologije spremljanja stroškov in prihodkov ter
               izplačevanja kompenzacij oziroma subvencij cestnemu in železniškem prevozniku, zato
               je nujno, da se sprejme zakon, ki bo urejal integriran sistem javnega potniškega
               prometa. Zakon bi moral kot obveznost opredeliti uvedbo usklajenega voznega reda
               enotnega tarifnega sistema in enotnega informacijskega sistema za vse nosilce javnih
               prevoznih storitev. Cilj tega je seveda zmanjšati stroške, ki so v proračunu
               namenjeni potrebam javnega potniškega prometa in pritegnitev čim večjega števila
               potnikov, zlasti tistih, ki sedaj uporabljajo osebne avtomobile. Pomemben instrument,
               ki spodbuja rabo javnega prevoza, je lahko tudi enotna vozovnica, kar opredeljuje
               tudi resolucijo.</p>
               <p>S predlaganimi spremembami in dopolnitvami Zakona o prevozih v cestnem prometu se
               natančneje opredeljuje funkcija izvajanja mestnega linijskega prometa v razmerju do
               ostalega javnega, medkrajevnega potniškega prometa. Po veljavnem zakonu je bila dana
               možnost izvajanje mestnega prometa v zelo omejenem obsegu, zgolj znotraj ene občine,
               izven pa le v izjemnih primerih ob soglasju direkcije. Taka ureditev pa na podlagi
               prakse razvoj javnega potniškega prometa po nepotrebnem omejuje.</p>
               <p>Predlagane spremembe sledijo tako usmeritvi sprejete Resolucije prometne politike
               Republike Slovenije, ki kot enega izmed ključnih ciljev poudarja večji pomen javnega
               potniškega prometa in preusmeritev osebnega prevoza na javni potniški promet. Taka
               usmeritev je zapisana tudi v dokumentih, ki jih na tem področju sprejela Evropska
               unija. Povečana raba javnega potniškega prometa pa pozitivno vpliva tudi na
               zmanjšanje emisij izpušnih plinov in na zmanjšanje povečanega prometa osebnih vozilih
               zastojev v mestih.</p>
               <p>Vsi ti razlogi nas navajajo na to, da bomo to novelo v Slovenski demokratski stranki
               podprli.</p>
            </sp>
            <sp xml:id="SDZ5-Redna-13-2010-01-29.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske ljudske stranke bo predstavil Franc
               Pukšič. Prosim.</p>
            </sp>
            <sp xml:id="SDZ5-Redna-13-2010-01-29.sp50">

               <speaker>FRANC PUKŠIČ:</speaker>

               <p>Lep pozdrav, kolegice in kolegi. Gospod predsednik, predstavniki iz Ministrstva za
               promet.</p>
               <p>Zakon o spremembah in dopolnitvah Zakona o prevozih v cestnem prometu. Res je, da se
               tale zakon v prvi obravnavi dotika enega segmenta. Res je, da nekateri poslanci v
               Državnem zboru že tretji mandat opozarjamo na problematiko v zvezi z integriranim
               javnim prevozom in se seveda nič ne zgodi. Integrirani javni prevoz, v kar so tudi
               všteti prevozi otrok v šolo, seveda je to strošek občin in bi naj ostal. Absolutno
               nič ne želimo na tem področju spreminjati, ampak seveda želimo, da bi se te stvari
               uredile tako, da ne bi od 5 do 11-krat preplačevali prevozov otrok v šolo na tistih
               področjih, kjer ni konkurence, kjer se torej konkurenca ne prijavi, ker se prijavi
               samo eden prevoznik in seveda s ceno izsiljuje in lokalni skupnosti ne ostaja nič
               drugega, kot da s takšnim izvajalcem seveda pogodbo tudi podpiše. Zato je Predlog
               spremembe in dopolnitve Zakona o prevozih v cestnem prometu, kako je bilo tudi
               slišati s strani nekaterih kolegov drugih poslanskih skupin, dobrodošel, pa vendar ga
               torej ne želijo podpreti, ker dela samo ali pa spreminja samo en segment. Meni se pa
               zdi pomembno povedati, da bi seveda ob tej prvi obravnavi, kjer opozarjamo na več
               segmentov, bilo smiselno ta predlog enostavno sprejeti in s strani Vlade oziroma
               ministrstva pripraviti dopolnitve z amandmaji, s spremembami in torej tako priti do
               bistveno boljšega predloga zakona. Mogoče celo bi kdo v Vladi, na ministrstvu, celo
               prebral Resolucijo o prometni politiki Republike Slovenije, ki je bila sprejeta 3.
               maja leta 2006, sicer je pa to že dolgo je že štiri leta od tega nazaj in to je že
               prah prikril. Saj veste, resolucijo, to neki poslanci nekega Državnega zbora
               sprejemajo, ki je nepomembna ali pa bolj marginalna zadeva. Skratka, neumno se mi
               zdi, ko preberem mnenje Vlade in se postavi, mi smo proti, prvič, drugič, tretjič in
               tako dalje. Namesto, da bi povedali, kaj in kako bodo uredili v naslednjem mesecu,
               dveh, pol leta in tako dalje, ker več kot 25% mandata jim je že izteklo.</p>
               <p>V Slovenski ljudski stranki bomo spremembe predloga Zakona o prevozih v cestnem
               prometu podprli in seveda ob tem, tako kot smo že opozorili, pripravili tudi določene
               amandmaje. Vsekakor je treba predlagatelja spomniti, da bo treba dobiti v skladu s
               140. členom Ustave tudi stališča s strani lokalnih skupnosti, ker se to veže na
               lokalne skupnosti. Ampak lokalne skupnosti niso proti temu, da se to končno
               obravnava. Tako kot je že bilo rečeno, si predstavljate, da bi v eni naši Sloveniji z
               dvema milijonoma mogoče res prišli do enotne vozovnice. Do enotne vozovnice
               železniške primestne, mestne, medkrajevne, linijske, regijske, kaj pa jaz vem, kako
               se ji že reče. In bi torej tako poenotili in dobili tako imenovani intermodalni
               terminal, kot se temu moderno menda reče.</p>
               <p>Dva milijona nas je, pa bi pravzaprav v eni izmed evropskih držav to s kakšnim
               sklepom občinskega sveta uredili. Problem pa je v tem, da se tega ne lotite v Vladi,
               enostavno zato, ker je pač preveč lobijev, ki so privezani na te državne jasli, imajo
               koncesijo, pobirajo denar, dobijo denar. Ni važno, ali se pelješ s praznim avtobusom,
               denar so dobili in seveda potem stvari enostavno tečejo. Po drugi strani pa lokalne
               skupnosti, kot sem že rekel, v prevozih otrok v šolo zapravljajo gromozanske - se
               spomnite, jaz sem celo o tem govoril v Državnem zboru že nekajkrat, ko sem
               predstavljal številke in opozarjal, da občine, nekatere lokalne skupnosti tam, kjer
               je malo otrok, razpršeno in tako dalje, ker se pa pouk začne v točno določenem času,
               je treba iz vseh različnih delov otroke pripeljati, plačujejo celo od 8 do 10%
               proračuna za prevoz otrok v šolo. Ali pa, govoril sem o tem, da je cena 10-krat
               višja, kot če bi danes poklicali na agencijo in bi si zaželeli v nedeljo izlet v
               Benetke.</p>
               <p>Torej, spoštovane kolegice in kolegi, v Slovenski ljudski stranki smo že povedali, da
               bomo predlog zakona podprli. Pričakujemo pa s strani Vlade nekoliko bolj
               argumentirana stališče, mnenja, da ne bodo napisali le, da predlog predlagatelja
               koncept pojma "mestni promet" popolnoma spreminja. Si predstavljate kaj to pomeni za
               državljanke in državljane?! Da koncept pojma "mestni promet" popolnoma spreminja. Od
               tega pa naši državljani in državljanke nekaj imajo. Mislim, ej, birokrati dragi moji,
               ali se zavedate kakšne neumnosti pišete v ta svoja mnenja?! Mislim, to je
               nepojmljivo. Res pa je, da bi se to bistveno drugače urejalo, v kolikor bi imeli
               regije. Vendar, ko ste 1. februarja 2008 regijam napovedali smrtno obsodbo, žal tega
               preko regij, kar bi se tudi preneslo na regijsko področje, ne boste oziroma se ni
               zgodilo in se to žal tudi ne more urejati. Predlagam, da resnično razmislite o tem in
               zakon, ker v prvi obravnavi, torej v drugi obravnavi o prevozih v cestnem prometu
               spremenimo, dopolnimo in ga naredimo takšnega, da bomo lahko državljankam in
               državljanom, ko nas bodo vprašali, ali ste na prejšnji seji naredili tudi kaj za nas,
               lahko rekli: No, ja, ja smo, naredili bomo enotno vozovnico za prevoz v naši državi.
               S tem bomo seveda tudi izredno vplivali na ekologijo in na manjšo potrošnjo, skratka
               na zmanjšanje CO2 - vse to, česar so nas polna usta besed, vendar ni dejanj.</p>
               <p>Pozivam k dejanjem!</p>
            </sp>
            <sp xml:id="SDZ5-Redna-13-2010-01-29.sp51">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev bo predstavil Anton
               Urh.</p>
               <p>Prosim.</p>
            </sp>
            <sp xml:id="SDZ5-Redna-13-2010-01-29.sp52">

               <speaker>ANTON URH:</speaker>

               <p>Spoštovani gospod predsednik, spoštovani predstavniki Vlade, kolegice in kolegi.</p>
               <p>Predstavil bom stališče Poslanske skupine DeSUS k Predlogu zakona o prevozih v
               cestnem prometu.</p>
               <p>Mestni in medkrajevni avtobusni promet ter železniški promet so trije segmenti
               javnega potniškega prometa, za katere lahko popolnoma upravičeno zatrdimo, in v tej
               točki pritrdimo predlagatelju, da so slabo razviti in nepovezani. Vendar, pa po naši
               oceni tudi predlog zakona, ki je pred nami, ne prinaša nobenih izboljšav na tem
               področju. Morebiti bi lahko celo rekli, da s predlogom dopolnitve 3. člena in
               spremembo 53. člena veljavnega zakona vnaša zmedo, saj bistveno spreminja veljavni
               način upravljanja javnega linijskega prevoza potnikov v cestnem prometu. Prav tako
               predlog novele s spremembo 53. člena veljavnega zakona spreminja koncept pojma
               "mestni promet". Predlog posega tudi na področje, ki ga sedaj ureja Uredba o načinu
               izvajanja gospodarske javne službe, javne linijski prevoz potnikov v notranjem
               cestnem prometu in o koncesiji te javne službe. Predlog bi lahko povzročil bistveno
               kršitev izvajanja koncesijskega razmerja, saj na predlagani način ni mogoče
               zagotavljati izključne pravice koncesionarjem, kar pa je eden od temeljev
               koncesijskega razmerja. Ker bi z rešitvami v predlagani noveli prišlo do prekrivanja
               ali mešanja obstoječe gospodarske javne službe in lokalne gospodarske javne službe,
               bi bila priprava voznorednega sistema linij praktično onemogočena in popolnoma
               omejena, kar je v nasprotju z namenom prometne politike, ki teži k trajnostni
               mobilnosti oziroma integraciji sistema, ki se tudi pripravlja v obliki integriranega
               javnega potniškega prometa.</p>
               <p>V Poslanski skupini DeSUS ocenjujemo, da predlog zakona ni primeren za nadaljnjo
               obravnavo, zato ga ne bomo podprli. Hvala.</p>
            </sp>
            <sp xml:id="SDZ5-Redna-13-2010-01-29.sp53">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Srečko Prijatelj. Prosim.</p>
            </sp>
            <sp xml:id="SDZ5-Redna-13-2010-01-29.sp54">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani državni sekretar, kolegice in
               kolegi.</p>
               <p>Glavni očitek Vlade danes je bil, da v bistvu bi zelo na ozkem segmentu uredili
               problematiko, če bi seveda ta Predlog zakona o spremembah in dopolnitvah Zakona v
               cestnem prometu sprejeli. Poglejte. Stališče Slovenske nacionalne stranke je, da
               javni potniški promet v Republiki Sloveniji ni sistemsko in seveda pravilno urejen in
               da se na stihijski način ureja po domače. V Slovenski nacionalni stranki že vrsto let
               opozarjamo na dejstvo, da bi seveda morali iti na to ureditev, kot jo poznajo vse
               druge države po svetu, in seveda usmeriti predvsem to veliko pretočnost potnikov na
               podzemno železnico, ki bi bila seveda povezana tudi v primestnem prometu. O tem ni
               razmišljal do danes še nihče. Številne pobude Slovenske nacionalne stranke so bile
               dane tej vladi in prejšnji vladi, vendar so vedno naletele na gluha ušesa. Vem, rekli
               boste, to je velik projekt, tega se ne da narediti, ampak za razmislek. Tehnično je
               projekt res zahteven, je pa izvedljiv in če vzamemo v obzir samo to, da promet
               narašča, da v bistvu Ljubljana ni ustrezno povezana, da se s tem, jaz sam vsak dan
               prihajam s Primorske in ni dneva, da ne bi bila, bom rekel, nesreča na tej avtocesti.
               Ljubljana se že duši v prometu, dejstvo pa je, da iz leta v leto je tega prometa tudi
               več. Sedaj smo v temeljiti prenovi železniške postaje, pa vendar se zelo slabe
               rešitve zavzemajo pri tem. Ta tirna povezava bi absolutno morala biti v bistvu
               podzemna tirna povezava, s seveda ustrezno železniško povezavo in primestnim
               prometom.</p>
               <p>V razmislek bom podal podatek, koliko Ljubljana pobere samo, bom rekel, kazni za
               nepravilno parkiranje. Milijone evrov, to vemo. In, če bi Vlada Republike Slovenije
               resno razmišljala rešitvi tega prometnega vprašanja, seveda, potem bi namenila vsaj
               toliko kot zmore pobrati Ljubljana, za razvojne študije, pripravo projektov in v
               nekaj letih bi lahko imeli projekt, ki bi bil tudi možen za realizacijo. S tem naj bi
               bila vprašljiva tudi, bom rekel, kombiniran potniški promet in pa seveda uporabnost
               tega potniškega prometa bi se razširila tudi na drugo populacijo, ki si enostavno ne
               more privoščiti tega, da bi poiskala službo v Ljubljani, ker vlaki so že prepolni, če
               pogledamo, kako se duši železniški potniški promet, bom rekel, v tej majhni
               pretočnosti in kako Ljubljana ne more sprejemati tega, kar bi sicer lahko, če bi
               imela to urejeno. Prometna politika v Ljubljani je pa tudi taka, da več ali manj
               porabimo več za čakanje na semaforjih, kot pa seveda za prihod v samo Ljubljano.</p>
               <p>Skratka, v Nacionalni stranki pozivamo, da javni potniški promet uredimo na primeren
               način z neko strategijo, ki bo imela jasno vizijo in ki bo imela tudi v proračunu
               svoje mesto - prestolnica si to zasluži - in na način, kot danes urejamo, da zgolj
               pobiramo kazni, nimamo pa urejenih niti parkirnih površin in seveda temu primerno
               tudi povečujemo nevarnost pretočnosti oziroma prometa v Ljubljani in tudi na drugih
               cestah, je neodgovorno dejanje. Mislimo, da bi morali seveda to narediti vsaj tako,
               kot imajo vsa večja mesta. Vem, rekli boste, tudi mogoče, če bi to naredili proti
               Vrhniki, da bi bilo problem graditi, ker je tam pač okolje tako, da je vodozbirno
               območje, močvirno območje in tako naprej. Za primer vam bom dal, da ceste potekajo
               danes že tudi v predorih pod morjem. Tako, da to ne bi bil nikakršen problem.</p>
               <p>To, kar predlagatelji predlagajo danes, je pa resnično mogoče droben segment, ki ga
               lahko naredimo danes. Ni treba tega odlašati na jutri in se izgovarjati, da bomo
               čakali neko novo študijo, ki bo stala milijone in milijone evrov, mogoče pa niti ne
               bomo mogli zasnovati predpripravnih projektov za izvedbo tega.</p>
               <p>Mi to pozdravljamo, seveda pa Vladi predlagamo, naj razmisli o pristopu k tej
               politiki prevozov v cestnem prometu na nek evropski način, moderen način in začne
               razmišljati tudi o tem, kako bo Ljubljana jutri izgledala, če se bo ta promet
               povečeval s takim tempom, kot se. Hvala lepa.</p>
            </sp>
            <sp xml:id="SDZ5-Redna-13-2010-01-29.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanskega kluba Liberalne demokracije Slovenije bo predstavil
               Miran Jerič.</p>
            </sp>
            <sp xml:id="SDZ5-Redna-13-2010-01-29.sp56">

               <speaker>MIRAN JERIČ:</speaker>

               <p>Hvala za besedo, spoštovani predsednik. Spoštovani državni sekretar s sodelavcem,
               kolegice poslanke in kolegi poslanci!</p>
               <p>Število potnikov v javnem linijskem avtobusnem potniškem prometu permanentno upada,
               zaradi česar je dejavnost v dolgoletni latentni krizi, ki občasno preseže okvir
               odnosov med Ministrstvom za promet ter izvajalci oziroma koncesionarji. Žal ostaja
               kljub globoki ekonomski in finančni ter okoljski krizi glavno prevozno sredstvo v
               naši državi osebni avtomobil, s katerim se v povprečju vozi 1,1 potnik. Ravno hiranje
               sistema javnega potniškega prometa, še posebej avtobusnega, kaže na dolgoleten popoln
               neuspeh prometne politike in njenih nosilcev, kar je pripeljalo do tega, da je javni
               linijski avtobusni promet pastorek prometne politike. Pri tem svoj delež odgovornosti
               nosi tudi stranka, ki je predlagala obravnavani zakon.</p>
               <p>Predlog zakona sicer ni obsežen, vseeno pa močno in nevarno posega v šibak sistem
               avtobusnih prevozov, ki se nahajajo v permanentni latentni krizi, kar še posebej
               velja za javni linijski avtobusni prevoz. In kaj moti predlagatelje iz vrst Slovenske
               demokratske stranke? Po njihovem mnenju naj bi veljavni zakon preveč restriktivno
               omejeval možnost izvajanja mestnega avtobusnega prometa, in sicer zgolj znotraj
               občine, izven pa le v izjemnih primerih ob soglasju Direkcije Republike Slovenije za
               ceste. Taka ureditev naj bi po njihovem mnenju razvoj javnega potniškega prometa po
               nepotrebnem omejevala in s tem omejevala tudi preusmerjanje potnikov z osebnega na
               javni potniški promet.</p>
               <p>V Liberalni demokracije Slovenije menimo, da takšen predlog zakona ni primeren za
               nadaljnjo obravnavo. Prvi argument za našo odločitev je načelne narave, saj menimo,
               da sistem javnega linijskega prevoza potnikov v cestnem prometu zaradi svoje narave
               in stanja, v kakršnem se nahaja, ne prinese parcialnih in slabo premišljenih posegov
               v ta sistem, razen če se želi v že tako problematični prometni podsistem uvajati
               dodatno nesistematiko. Drugi argumenti so enaki argumentom, ki jih je predstavila
               Vlada Republike Slovenije v svoji predstavitvi.</p>
               <p>V LDS-u se nam glede na trenutno veljavni sistem zdi razumljivo, da se javni linijski
               prevoz znotraj posameznega naselja opravlja le izjemoma, ter da je v manjšem obsegu
               možen tudi med sosednjimi naselji, če to narekuje dnevna migracija prebivalcev v
               večjem mestu in če se s tem ne posega v izvajanje gospodarske javne službe, ki jo
               zagotavlja država, torej javni linijski prevoz potnikov kot gospodarske javne službe,
               ki jo zagotavlja država. Ravno tako se nam zdi razumno, da mora za takšne rešitve
               občina dobiti dovoljenje koncidenta, to je Direkcije Republike Slovenije za ceste.
               Sedanje začasno podaljšanje koncesije so podeljene na določenih koncesijskih
               območjih, kar predstavlja obstoječo mrežo linij avtobusnega javnega prevoza.
               Koncesijski odnos pomeni tudi izključno pravico izvajanja določene dejavnosti, v kar
               pa posega obravnavani predlog zakona. Prišlo bi namreč, po našem mnenju, do
               prikrivanja ali mešanja obstoječe gospodarske javne službe in lokalne gospodarske
               javne službe, s tem pa do onemogočanja zagotavljanja izključne pravice
               koncesionarjem, kar pa je eden od temeljev koncesijskega razmerja. V Liberalni
               demokraciji Slovenije sicer razumemo interes predvsem mestnih občin, da se mestne
               linije podaljšajo čez meje naselij in občin, kar bi postopno zmanjšalo prometne
               obremenitve v mestih. To pa pomeni, da bi občine po svoje urejale javni linijski
               prevoz potnikov v cestnem prometu. Delen ali popoln umik države na tem segmentu
               javnega linijskega prevoza brez predhodne vzpostavitve pokrajin in brez celovite
               spremembe sistema javnega avtobusnega prevoza pa je po mnenju LDS-a preveč tvegan. Ni
               namreč zagotovila, da bi občine resnično uskladile svoje interese, ravno tako niso
               zagotovljeni stabilni finančni viri. Po našem mnenju bi to pripeljalo še do večje
               neenakosti v dostopu do te javne storitve med državljankami in državljani glede na
               kraj prebivanja oziroma bivanja.</p>
               <p>V LDS-u smo trdno prepričani, da je nujno ohraniti vsaj dosedanjo stopnjo mobilnosti
               prebivalcev z javnim linijskim cestnim prevozom, cilje pa mora biti izboljšanje te
               mobilnosti ter kvaliteta avtobusnih prevozov še posebej prebivalcev na odmaknjenih
               področjih, kjer marsikje javnega linijskega prevoza že leta ni več.</p>
               <p>Kot že povedano, v Liberalni demokraciji Slovenije menimo, da predlagani zakon ne
               omogoča doseganje tega cilja, zato predloga zakona ne podpiramo. Hkrati pa izražamo
               svojo željo, da Ministrstvo za promet pospeši pripravo novega sistema podelitve
               pravic upravljanja javnih linijskih prevozov in s tem v razumnem roku konča sedanji
               sistem podaljšanja prejšnjih koncesijskih razmerij.</p>
            </sp>
            <sp xml:id="SDZ5-Redna-13-2010-01-29.sp57">

               <speaker>PODPREDSEDNIK MIRAN POTRČ:</speaker>

               <p>Hvala lepa. S tem smo končali s predstavitvijo stališč poslanskih skupin. Prehajamo
               na razpravo poslank in poslancev. Besedo ima gospod Matjaž Zanoškar. Ne bo
               razpravljal. Gospod Silven Majhenič.</p>
            </sp>
            <sp xml:id="SDZ5-Redna-13-2010-01-29.sp58">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>S tem predlogom zakona se ureja funkcija izvajanje linijskega mestnega prometa do
               ostalega javnega medkrajevnega prometa. Do sedaj je bilo to urejeno le znotraj
               mestnega prometa pa še ta v omejenem obsegu znotraj občine. Takšna ureditev po
               nepotrebnem omejuje razvoj javnega potniškega prometa namesto, da bi se približal
               potrebam potnikom, kar je ključni cilj, da se gostota prometa po mestih zmanjša, in
               edina logika je, da se ljudje poslužujejo javnega prevoza, zato je prav, da se
               razširi tudi na ostale občine in ni vezan na eno mestno občino ter se ustvarijo
               pogoji cenejšega in čistejšega prevoza. Možnost, da lahko občine, dobro bi bilo več
               občin skupaj, ustanovijo skupno gospodarsko službo, kar dosedaj ni bilo urejeno,
               vendar to ne sme biti interes posameznikov po zaslužku, ampak mora biti to interes
               širše zainteresirane javnosti, kar bo prineslo zadovoljstvo med ljudmi pa tudi
               sledilo se bo dopolnitvam zakona. Seveda pa bi bilo prav, da se vse spremembe in
               dopolnitve prej poskuša uskladiti že z obstoječim prevoznikom, ki ima v tej smeri
               tudi največ izkušenj. To, da mestni promet, ni razširjen na sosednje občine, je
               predvsem krivda županov, ki niso za tovrstni javni prevoz, kajti ta prevoz bremeni
               proračun občin. Tu pa se vidi odnos županov do tistih občanov, upokojencev, invalidov
               in ostalih, ki nimajo možnosti poslužiti se še kakšnega drugega prevoza, imajo nizke
               pokojnine in so odvisni od socialnih transferjev. Zato je prav, da se pomisli na te
               ljudi tudi takrat, ko ne potrebuješ njihove podpore za izvolitev. Takrat skačejo
               okrog njih, da ne rečem, kot opice, ko pa je treba kaj narediti, pa pozabljajo na te
               ljudi. Zato je prav, da se v tej smeri nekaj naredi. Hvala lepa.</p>
            </sp>
            <sp xml:id="SDZ5-Redna-13-2010-01-29.sp59">

               <speaker>PODPREDSEDNIK MIRAN POTRČ:</speaker>

               <p>Hvala lepa. K besedi se je prijavil gospod Alan Bukovnik. <stage xml:id="SDZ5-Redna-13-2010-01-29.stage8">(Ne bo razpravljal.)</stage> Gospod
               Franc Bogovič, izvolite.</p>
            </sp>
            <sp xml:id="SDZ5-Redna-13-2010-01-29.sp60">

               <speaker>FRANC BOGOVIČ:</speaker>

               <p>Lep dober dan! Ker sem poslanec in župan, sem očitno tudi ena tistih opic, ki skačejo
               okoli, kot je gospod Majhenič omenil.</p>
               <p>V posavskem prostoru se zadnji dve leti intenzivno pogovarjamo ravno o tem, kar
               predvideva in kar bi omogočila ta novela zakona. Spremljamo tudi postopke, kako se
               podaljšujejo koncesije, kako se tudi v času prejšnje vlade očitno na prometnem
               ministrstvu ni dalo dogovoriti in poiskati rešitev. Posavski prostor, ki, mimogrede,
               tudi želi postati pokrajina - ali nam bo to uspelo ali ne, ne vemo, glede na
               predloge, je pa v obrazložitvi Vlade zapisano, kakšen je manko pokrajin. Zato mislim,
               da je odgovor Vlade, ki ga je tu dala, eden najslabših, kar sem jih doslej prejel
               oziroma ki smo jih prejeli poslanci, kadar opozicijske stranke vlagajo zakone.
               Običajno je bilo vsaj toliko ambicije, da se je zapisalo, da Vlada pripravlja
               sistemski zakon, tu se je pa na nek način polemiziralo s tem, kot da integracija tega
               prometa ni potrebna. Bom ponazoril na primeru, ki sem ga že omenil.</p>
               <p>Posavje predstavljajo tri občine, Sevnica, Krško, Brežice, železnica gre skozi savsko
               dolino in prav tako linijski promet. Občina Krško, občina Sevnica in tudi občina
               Brežice se trudijo in plačujejo javni promet za upokojence in otroke, zato da
               pripeljemo otroke v glasbeno šolo, na športne treninge. In manjka nam ravno ta
               segment, da bi naredili model, po katerem bi integrirali ta svoj mini mestni promet z
               linijskim prometom, kot sta železniški in avtobusni promet. Mislim, da je napačna ta
               usmeritev, da se bo čakalo na pokrajine in ne vem kaj, saj bi takšna rešitev to
               omogočila tistim okoljem, ki so se sposobna dogovoriti. In verjemite, toliko razuma,
               toliko modrosti na lokalnem nivoju premoremo, da se ne bodo podeljevali koncesije
               oziroma da bi se linije podvajale. Gre za to, da danes nevezano ena od druge potekajo
               posamezne veje javnega prometa in na koncu ugotavljamo, da so vsi prazni. Trdno smo
               prepričani, da če bi omogočili rešitev, da bi v Sevnici iz mirnske doline imeli
               vozila javnega prometa občine Sevnica, potem po železnici ali po regionalki, z
               železnico ali z linijskim prometom, in zopet v Krškem z javnim prometom do srednje
               šole, in če pa bi to lahko združili v enotno karto, bi bila ta možnost bistveno
               večja. Pričakovali bi, in to bi bila tudi možnost, da se tudi v sedanjem času
               združita resursa ministrstva, ki plačuje za koncesionarje, prav tako pa so, kot smo
               že dejali, nekatere občine aktivne na tem področju in se zavedamo te odgovornosti in
               tudi sami bi delno participirali, kot že danes delamo, v ta mestni promet. Bistveno
               več in bistveno bolj učinkoviti pa bi vsi skupaj postali, če bi lahko na koncu tudi
               omogočili neko enotno karto.</p>
               <p>V tem delu je očitno usoda tega zakona podobna usodi vseh tistih zakonov, ki jih
               opozicija predlaga, tistih, za katere mogoče tudi sam kdaj mislim, da so vloženi
               zato, ker se že vnaprej ve, da ne bodo sprejeti, ker jih je vložila opozicija in so
               mogoče kdaj tudi nerealni. Pri tem zakonu pa bi pričakoval proaktivno vlogo
               ministrstva, da bi se s takšnim zakonom ukvarjali ga dopolnilo ali vsaj toliko
               korajže in ambicije imelo, da bi povedalo, da je intenca te zadeve pravilna in da
               zagotovo ni prav, da čakamo neke pokrajine, ampak bi lahko to iniciativo prepustili
               lokalnim skupnostim in potem v povezavi z direkcijo to zadevo tudi uredili.</p>
               <p>Na tej točki moram mirno reči, da se še enkrat pokaže tudi odnos do lokalnih
               skupnosti in bojazen pred tem, kako se na nek domač, enostaven način na lokalnem
               nivoju obnašamo. In v tem delu se mi zdi, da bi se lahko ta princip subsidiarnosti,
               kjer bi lahko zaupali lokalnim okoljem, da bi se znala v tem delu modro dogovoriti,
               tudi prepustili. In prepustili tudi v enem delu iniciativi nekih okolij. In
               verjemite, ni toliko linijskih prevoznikov, da bi se tudi sami javljali na te zadeve.
               Linijskih prevoznikov manjka, manjka pa jim predvsem to, da bi jim napolnili
               avtobuse, da bi se lahko ta promet tudi upravičil in s tem tudi naredili vsi učinki,
               ki jih javni promet lahko uredi.</p>
               <p>Zato pričakujem več ambicioznosti na tem delu. Če je možno, sprejetje tega zakona,
               sicer pa v čim krajšem času neko rešitev, ki bo državljankam in državljanom Republike
               Slovenije, ne zgolj velikim mestnim občinam, ampak tudi tem regionalnim okoljem, kjer
               si želimo te povezave, to omogočila.</p>
               <p>Hvala.</p>
            </sp>
            <sp xml:id="SDZ5-Redna-13-2010-01-29.sp61">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prijavil se je gospod Anton Urh. <stage xml:id="SDZ5-Redna-13-2010-01-29.stage9">(Ne bo razpravljal.)</stage></p>
               <p>Besedo ima gospod Srečko Prijatelj, izvolite.</p>
            </sp>
            <sp xml:id="SDZ5-Redna-13-2010-01-29.sp62">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik.</p>
               <p>Jaz sem prepričan da zasnova moderne prometne politike na področju prevoza potnikov
               je nujnost za Slovenijo. Do danes o tem v Državnem zboru po obdobju osamosvojitve še
               nismo govorili. In prav gotovo je res, da če govorimo o zahtevnosti projekta, ki bi
               moral združevati večino občin, je tudi finančni zalogaj tako velik, da si ga mogoče
               Vlada - ta ali prejšnja ali bodoča - sploh ne upa zasnovati.</p>
               <p>Ampak glejte, zaradi velike pretočnosti, velike dnevne migracije v Ljubljano je ta
               projekt podzemne železnice upravičen komercialno in ni treba, da iščemo zgolj
               samozadostno finančno rešitev znotraj proračuna, lahko razmišljamo tudi o tem, da bi
               bil to v bistvu dober posel, ki bi ga z veseljem sprejel marsikdo od koncesionarjev,
               ki bi seveda s koncesijo prišel zgradit to zadevo. Projekt bi bil v izgradnji več let
               in bi se lahko izvajal fazno.</p>
               <p>V Slovenski nacionalni stranki smo trdno prepričani, saj naš predsednik je že večkrat
               tudi pisno, tudi sam sem že pisno podajal predlog na Vlado in na ministrstvo, da bi
               se k temu res pristopilo. Do danes še nimamo, bom rekel, niti pametne zamisli, niti
               Vlada ni pomislila, da bi bilo treba pristopiti k temu.</p>
               <p>Jaz bi želel povedati to, da danes skoraj ni družine, ki ne bi imela dveh ali treh
               avtomobilov, in da se večina ljudi vozi v službo v Ljubljano. Če tega ne bomo
               naredili, bo smrtnost na naših cestah še večja kot je danes, in se nam povečuje, jo z
               nekimi restriktivnimi ukrepi blažimo ali pa v bistvu časovno omejimo, vendar se ti
               intervali zmanjševanja in povečevanja, glede smrtnosti stalno ponavljajo. Če bi
               potegnili neko krivuljo, bi videli, da smrtnost na cestah narašča. Predvsem je
               žalosten podatek, da nam na leto umre za en razred otrok. In zaradi tega bi morali
               razmišljati o tem, da razbremenimo ceste in da tudi na nek način naredimo vsa mesta
               bolj prijazna, tudi Ljubljano predvsem, da se ne bo dušila v tem prometu in da
               povežemo Vrhniko, Kamnik in gorenjsko progo z Ljubljano in to s podzemno
               železnico.</p>
               <p>Če tega ne bomo naredili, še enkrat poudarjam, se Ljubljana ne bo mogla dejansko
               kosati v tem pogledu, v pogledu prometne rešitve, predvsem na prevozu, na segmentu
               prevoza potnikov, z drugimi evropskimi mesti. Druga evropska mesta so to že vse
               naredila. In tudi kanalizacijski problemi, tako infrastrukturni problemi so rešeni s
               tem, ko se začne v bistvu ta sanacija. Jaz ne bi rad opozarjal na to, da imamo tudi
               na tem področju zelo velike probleme, ker je treba stalno nekaj prekopavati.</p>
               <p>V Slovenski nacionalni stranki, še enkrat poudarjamo, da če nič drugega, spoštovani
               državni sekretar, en razpis, ki ne stane nič, za idejno rešitev, bi ministrstvo
               oziroma ta vlada pa vendarle premogla. Poglejte, ta dvorana je obnovljena z idejo
               mladih arhitektov. Skupina mladih arhitektov je dobila natečaj za izvedbo izvedbenega
               projekta. In danes sedimo v lepi, moderni dvorani, ki jo je zasnovala nova generacija
               slovenskih arhitektov. Jaz verjamem, da premoremo v Sloveniji toliko znanja, da bi
               lahko dobili dobro idejo, ki bi jo kasneje razvijali v projektno zasnovo. Denar, kot
               rečeno, ni problem. Verjamem, da bi lahko tudi z evropskimi sredstvi to naredili.
               Vemo, da to ni možno narediti v enem dnevu. Je pa projekt dobrodošel tudi zaradi
               tega, ker se Slovenija nahaja v krizi. In to je delo za več let. Pobuda s tega mesta
               še enkrat. Ne moremo zapisati zgolj samo to, da se javni linijski opravlja znotraj
               naselja, le izjemoma v manjšem obsegu je možen tudi med sosednjimi naselji, če to
               narekuje dnevna migracija prebivalcev. Seveda je neko opravičilo k temu, da Vlada
               predlaganih rešitev ne podpira. Vendar pa ni celovita zasnova rešitve problema. Zato
               še enkrat, dobronamerno podajamo ta predlog. Hvala lepa.</p>
            </sp>
            <sp xml:id="SDZ5-Redna-13-2010-01-29.sp63">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Jakob Presečnik. <stage xml:id="SDZ5-Redna-13-2010-01-29.stage10">(Ne bo razpravljal.)</stage> Gospa Alenka
               Jeraj.</p>
            </sp>
            <sp xml:id="SDZ5-Redna-13-2010-01-29.sp64">

               <speaker>ALENKA JERAJ:</speaker>

               <p>Hvala za besedo. Gospod državni sekretar je govoril o študijah in analizah.
               Prepričana sem, da resna analiza in študija, ki bi analizirala območje, konkretno
               glavnega mesta Ljubljane z okolico, bi zagotovo potrdila potrebnost sprejema tega
               zakona oziroma predloga, ki smo ga podali v SDS.</p>
               <p>Nekateri ste govorili, da so težava župani, ki niso zainteresirani. Mislim, da večina
               županov je zainteresiranih, ker želi delati v korist svojih prebivalcev, ki so, kot
               rečeno, na primeru Ljubljane z okolico, večinsko vezani na zaposlitev v Ljubljani in
               dnevno odhajajo v Ljubljano.</p>
               <p>Nekaj takih praks že poznamo. Do Brezovice oziroma Notranjih Goric vodi avtobusna
               linija 6B. Potem je bila uvedena tudi linija do Podpeči oziroma Jezera 19B. Problem
               nastaja s podaljšanjem avtobusne številke 3 proti Škofljici, kljub temu da so župan
               in občani zelo zainteresirani, ker dnevno na radiu poslušamo, da so zastoji proti
               Ljubljani iz smeri Kočevja-Škofljica. Včasih bi bolj pritrdila temu, da je problem v
               županu večje občine oziroma glavnega mesta, ki se selektivno dogovarja in določa, kam
               bo mestni promet vozil. Konkretno sem že omenila Podpeč ali pa Brezovico, ker vemo,
               da so tam tudi kakšne novogradnje, ki se težko prodajo, če ni dobre povezave z
               glavnim mestom, ampak to je stvar tistega župana. Morda je bolj pomembno to, da nima
               mesto težav samo zaradi nekaj 10 tisoč avtomobilov, ki se dnevno vozijo v Ljubljano.
               Odločitev župana je, da bomo gradili garaže, našteto garaž in ljudem to zaračunavali,
               namesto da bi razmišljal, da bi ta denar, ki ga investiramo v garaže, in pri tem
               uničujemo dediščino, pa še kaj drugega, raje namenil za to, da se podaljšajo ti
               prevozi mestnega prometa in se s tem omogoči vsej tej periferiji, še vedno bo mnogo
               avtomobilov, da lahko prihajajo v mesto na delo in jim ni treba stati v koloni od
               nekaj kilometrov pred mestom in potem traja za prevoze 10 kilometrov eno uro in pol.
               Problem ni samo v tem, problem je tudi v tem, da to pomeni veliko obremenitev za
               okolje. Mi smo včeraj glasovali o zakonu, kjer smo dodatno obdavčili vozila, ki bolj
               obremenjujejo okolje, tukaj nas pa okolje pravzaprav nič ne zanima. Namesto da bi s
               podaljšanjem mestnega prometa zniževali izpuste, skrbeli na ta način za okolje,
               Ljubljana je mimogrede v skupini zdravih mest, čeprav tudi študije kažejo na to, da
               je velika onesnaženost ozračja, da v večini le-ta presega dovoljene meje in tako
               naprej, ampak o tem se v zvezi s tem ne pogovarjamo, čeprav bi se po mojem
               morali.</p>
               <p>Jaz prihajam iz občine Ig. In od Kočevja, od Pijave Gorice do Škofljice je konstantno
               vsako jutro kolona. In veliko teh voznikov se odloči, da bodo šli čez Ig. In imamo
               potem celo obremenitev, čez center Iga gre ogromno ljudi iz Kočevja, Ribnice, in to
               na mestih kjer naši otroci hodijo v šolo, kjer je šolska pot, kjer je že tako velik
               prometa, ker se tudi občina Ig močno širi, predvsem hribovit del in podobno. Kot sem
               rekla, vsako jutro poslušamo, kje vse so zastoji, praktično vsako jutro že na istih
               mestih in za ta mesta ne želimo narediti nič. Vlada pravi, da bi s tem paralelno
               vzpostavili nov sistem, ki bi slabil učinkovitost in tako naprej in da so dosedanje
               študije in prakse pokazale, da je najprimernejši sistem upravljanja javnega
               potniškega prometa na državnem nivoju. Jaz se s tem ne strinjam. In tudi
               obrazložitev, da bi to uredili s pokrajinami, je lahko čisto sprejemljiva, ampak
               pokrajin očitno v tem mandatu ali pa vsaj v nekem doglednem času še ne bomo sprejeli,
               ljudje pa izhajajo iz prakse, o kateri vi govorite. In iz prakse so se pokazale
               potrebe po tem, da mestni avtobus številka 3 vozi na Škofljico ali pa, ne vem,
               števila 19 mogoče na Ig, ne samo do Podpeči oziroma Jezera. In ne vem, zakaj nikoli
               ne znamo prisluhniti praktični problemom, ker, saj vemo, država, preden se kaj obrne
               v tem aparatu, mine kar nekaj let in lahko zdaj celo večnost spet čakamo, da bodo
               nastale pokrajine in bomo to na ta način uredili.</p>
               <p>Zato smo se mi odločili in predlagali zakon, ki je pred nami in mislim, da bi ga
               morali podpreti. In jaz ne bi tako grdo govorila o županih, da niso zainteresirani.
               Župani so zelo zainteresirani, potem pa dobijo odgovor, da zakon ta trenutek tega ne
               omogoča in smo stvar zaključili in se ne da na tem nič narediti. Jaz bom zakon
               podprla, ker želim, da omogočimo tudi prebivalcem Škofljice, Grosuplja, Iga in vseh
               teh okoliških krajev, ki dnevno prihajajo v Ljubljano, en bolj sprejemljiv prevoz. In
               niso problem samo zaposleni, kot je bilo že rečeno, so tukaj tudi dijaki, študentje
               in potem imaš na vsakem koraku nekoga, ki štopa, ker na Ig uspe voziti zjutraj en
               avtobus ob osmih, potem pa do dvanajstih nobeden. Za vse te je treba poskrbeti, in to
               ni malo ljudi. Izkazalo se je tudi, da mestni avtobus 6B, ki vozi do Notranjih Goric,
               je poln. Tam so uredili parkirišče in je to sedaj nek normalen prevoz do Ljubljane,
               tudi bistveno bolj varen in, kot sem rekla, tudi okoljsko veliko bolj prijazen. Jaz
               bom zakon podprla in predlagam, da podobno naredite tudi ostali.</p>
            </sp>
            <sp xml:id="SDZ5-Redna-13-2010-01-29.sp65">

               <speaker>PODPREDSEDNIK MIRAN POTRČ:</speaker>

               <p>Hvala lepa. Za besedo je prosil predlagatelj dr. Peter Verlič. Izvolite.</p>
            </sp>
            <sp xml:id="SDZ5-Redna-13-2010-01-29.sp66">

               <speaker>DR. PETER VERLIČ:</speaker>

               <p>Hvala lepa. Očitno je res interes za težave ljudi v tem Državnem zboru tako majhen,
               da pravzaprav nočemo o tem niti razpravljati. O tem predlogu zakona smo sicer slišali
               stališča poslanskih skupin in Vlade. Vlada pravi, da bo pravzaprav rešila javni
               potniški promet tako, da bo to vse funkcioniralo s strani države, da seveda je velik
               problem, ker nimamo pokrajin. To je zelo zanimivo, kar to je tudi eden izmed
               argumentov, ker ni pokrajin, ne moremo imeti ustreznega javnega potniškega prometa.
               Zelo pa razpravljavce tudi v stališčih poslanskih skupin skrbi, kaj se bo zgodilo z
               obstoječimi prevozniki, obstoječimi koncesionarji, ki že imajo koncesije in so tudi,
               to moramo tukaj priznati, del problema. Obstoječi linijski prevoznik, ki vozi iz
               Kočevja proti Ljubljani medkrajevni avtobus in ima eno postajališče na Škofljici, je
               sedaj del problema, ne del rešitve. Namesto da bi mi iskali rešitev, da bi dobili čim
               več potnikov, pa sedaj na račun koncesionarjev, ki so obstoječi, trpi javni interes.
               In o tem danes govorimo. To, da s tem izvajamo zmedo, kar sta povedala tudi
               predstavnika poslanskih skupin tudi DeSUS, SD in LDS, tega pa ne razumem. Ne razumem,
               kakšna zmeda. Potem, da število potnikov stalno pada. Res je, to je res, število
               potnikov pada. Ampak poglejte pa sedaj konkreten primer mestni avtobus številka 6B
               Vnanje Gorice. Tam število potnikov narašča, ampak ureditev tistega sistema, da vozi
               proga 6B Vnanje Gorice, pa sledi točno temu, kar piše v tem našem predlogu zakona.
               Dve občini lahko gospodarsko javno službo uredita v mestnem prevozu, pa je tam najbrž
               tudi obstoječi koncesionar. Ampak sistem točno takšen, kot je, funkcionira in
               potnikov je več. Ne razumem, da je obstoječe koncesionarje, prevoznike tako strah, če
               bi upoštevali to določilo tega našega 2. člena, kjer se pravzaprav obstoječi
               koncesionar s koncesijo prilagodi, saj nihče nič ne odvzame. Za začetek, sam predlog
               zakona, morda ga še enkrat preberemo počasi. Ne da občina mora, lahko ena ali več
               občin določi kot gospodarsko javno službo. Tako kot je kolega poslanec Bogovič prej
               lepo povedal, saj občine želijo, konkretno imajo problem. Škofljica ima konkreten
               problem. Pridružuje se Grosuplje, Ig. Ker prihajamo s tega področja, to poznano, ker
               zaledje Ljubljane se širi. Tudi gospod poslanec, ki prihaja iz Kočevja, ve, kaj se
               zgodi na Škofljici. Nobene zmede ne bi bilo. Mestni avtobus bi peljal in dobra
               rešitev je to. In direkcija in ministrstvo bi moralo pri tem pomagati. V tem predlogu
               ne gre za nobeno zmedo, ne gre za nobeno uničevanje sistema javnega linijskega
               potniškega prometa, ker lepo piše, da pogoje za organizacijo in način izvajanja
               linijskih prevozov predpiše minister, pristojen za promet, s pravilnikom. Ministru
               smo dali tudi v našem predlogu kompetenco, pristojnost, da ne bo razrušil sistema, da
               bo lahko z obstoječimi koncesionarji, ki tam vozijo, pripravil dober vozni red, dober
               za potnika. Prosim, mi v Državnem zboru, mi prvi obrnimo to filozofijo. Se strinjam,
               da tudi v preteklem mandatu ni bilo vse idealno, seveda ni bilo. Jasno. Ni se treba
               več vsakič sklicevati na prejšnji mandat. Poslušamo to vsak dan. Ampak spremeniti je
               treba filozofijo in tukaj priporočam ministrstvu in vsem nam, naredimo mi prvi majhen
               korak. Sistem takšen že deluje. Ta sistem že deluje v Ljubljani. Deluje odlično proti
               Vnanjim Goricam, proti Podpeči, ampak proti Škofljici pa ne more, proti Grosupljemu
               tudi ne more, proti Igu tudi ne in verjetno proti Domžalam tudi ne. Zakaj ne? Zato,
               ker pravite, da zakon o prevozih v cestnem prometu tega ne dovoljuje, razen pod
               posebnim, izjemnim, ne vem kakšnim dovoljenjem direkcije. Ampak sistem je dober.
               Takole bom rekel. Predlog zakona, ki ga danes vlagamo, teh sprememb, že sledi
               dejanskemu stanju na terenu. Če bi bilo slabo, potem bi najbrž progo 6 proti Vnanjim
               Goricam ukinili. No, poskusite direkcija to, ukinite progo in recite, da je to slabo,
               da uvaja zmedo in da bodo obstoječi koncesionarji, prevozniki propadli. Ne bodo!
               Vključite jih v sistem, zato jih imamo. Prevozniki bi morali biti prvi, ki bi morali
               biti najbolj zainteresirani za to. Res je, niso samo ljubljanske občine, jaz sem
               prepričan, da je več takih migracijskih občin, ki bi rade vzpostavile mestni promet.
               In ne bi imele nič proti temu, če bi še vedno vozil avtobus od Maribora proti
               Ljubljani, kot medkrajevni linijski promet. Nobena občina ni zainteresirana za
               ukinitev povezovanj v Sloveniji. Ampak za tiste migracije na področju več občin reči,
               da Škofljica-Grosuplje ne smeta med seboj imeti mestnega prometa, ne smeta imeti
               avtobusa, ker to piše v zakonu, in to povedati ljudem, da zaradi zakona.</p>
               <p>Predlog sledi že dejanskemu stanju na terenu, ki pa je zdaj arbitrarno. Zdaj se nekdo
               odloči, ne vem, ampak človek začne verjeti, da pač se zmeni župan z direktorjem
               direkcije, pa reče, v redu, dobiš soglasje, voziš zato, ker ne vem... Če ni pravne
               podlage, lahko rečem tudi zato, ker sva si midva všeč. To pa ni dobro. In ta zakon
               samo uvaja red, da se bodo lahko občine med seboj dogovorile, pogovorile. Tam, kjer
               imaš obstoječega koncesionarja, pa stopi zraven tudi direkcija, ki sklene z občinami
               in obstoječim prevoznikom v 30-ih dneh dogovor, kako se bodo prilagodile linije,
               cenik in vozni red.</p>
               <p>Zakon pa predvideva za zaščito javnega interesa, če do tega dogovora ne pride - ampak
               verjamem, ker poznam direktorja direkcije za ceste, da bi on vse naredil, da bi do
               takega dogovora prišlo - potem pa bi to odredila direkcija zaradi zaščite javnega
               interesa potnikov, ne prevoznikov. In to je ta rešitev. Vsak dan ljudje sprašujejo,
               pa kako, da ne more tista trojka pripeljati do Škofljice. Občinski svet občine
               Grosuplje je dal že pobudo, da to napravimo do Grosuplja. Napravimo, napravimo, do
               Iga, do Domžal. Zakaj ne? Zakaj ne bi to funkcioniralo? In to je prvi majhen korak.
               To ne uvaja nobene zmede, nobene zmede. Jaz verjamem v vse to, tudi v integrirani
               javni potniški promet in celovite rešitve. Poglejte, čas teče, čas teče, smo že v
               drugem letu mandata in čakamo zakon o integriranem javnem potniškem prometu, ki pa bo
               na koncu moral tudi dati tako rešitev. Ampak če jo že imamo, potem omogočimo to in
               jaz res apeliram na vse nas tukaj, da razmislimo na potrebe potnikov. Jaz si ne
               predstavljam, kako lahko rečem, da zdaj pač mestnega prometa ne moremo vpeljati v
               sosednjo občino, ker pač tako piše v zakonu in ker uvajamo s tem zmedo, uvajamo
               nered. Ampak zraven bo pa seveda isti potnik rekel: "Ja kako za božjo voljo pa lahko
               pelje pa šestica v Vnanje Gorice? Kako pa lahko pelje 19 do Podpeči, na Škofljico pa
               ne more, pa isti zakon je." To pa je vprašanje. Kot je meni znano, pa podatki o
               potnikih kažejo, da je zdaj začelo število potnikov naraščati. A ne verjamemo, da iz
               tega bazena, kjer imamo sedaj težave zaradi južne obvoznice, od Škofljice proti
               Ljubljani, da ne bi bilo novih potnikov? O, bi bili. Pa sem prepričan, da tudi
               obstoječi koncesionar, ki vozi iz Kočevja proti Ljubljani, bi našel svoje mesto, saj
               mu predlog tega člena omogoča, da z direkcijo in občinami sklene dogovor, da bo lahko
               prilagodil cenik, vozni red, da se bo lahko integriral na tem delu, kjer bi prišlo do
               podvajanja linij, da bi našli skupni jezik. Se pravi, nič ne bi bilo zmede. Samo
               prebrati je treba dobro člen predloga, pa se vidi, da pravzaprav je rešitev tista, ki
               je dobra za potnike. Zato predlagam, seveda so verjetno možne še kakšne izboljšave,
               še kaj se lahko doda, ampak dajmo to zadevo spustiti naprej, v naslednjo fazo
               obravnave, dajmo pomagati ljudem, da bodo imeli kvaliteten javni potniški promet.
               Zunaj se vsi tukaj zavzemamo tudi zaradi okoljskih vidikov. Zakaj predlog spremembe
               zakona o prevozih o cestnem prometu? Zato, ker je to sedaj edini zakon, ki urejuje
               tudi mestni potniški promet, ki ga vsaj definira. In to je tista malenkostna
               sprememba, ki že, še enkrat povedano, že funkcionira. Tukaj me ne bo nihče prepričal,
               da zadeva ne funkcionira, ker funkcionira. S tem zakonom, s to spremembo samo
               vzpostavljamo pravno podlago, da bo to lahko res tako živelo, kot se na terenu zdaj
               izvaja povsem arbitrarno. Če ne, rabim takoj odgovor, kdaj bo mestni prevoz šel v vse
               tiste dele, zaradi katerih zdaj ne more. Ker odgovora na to ne poznam, smo tudi
               vložili ta predlog spremembe, da bodo lahko povsod občine, tukaj pa se res strinjam,
               občine vedo, kako urejevati, poznajo probleme in sem prepričan, da ne bi kar tako
               skočile po tem členu in uvajale mestni promet vse povprek. Tega res ne verjamem.
               Ampak imajo pa možnost, možnost je tudi takšna, da zdaj nastane med občino in
               direkcijo neke vrste partnerski odnos, da se dogovorijo, ne pa da se s pozicije
               oblasti določajo vozni redi in se odloča morda lahko tudi mimo želja in potreb
               potnikov. In še enkrat, tukaj gre tudi za spremembo, da spremenimo, da niso vse samo
               prevozniki, da so prvi in morajo biti prvi potniki, ki morajo imeti javen in
               kvaliteten potniški promet. Hvala.</p>
            </sp>
            <sp xml:id="SDZ5-Redna-13-2010-01-29.sp67">

               <speaker>PODPREDSEDNIK MIRAN POTRČ:</speaker>

               <p>Hvala lepa. K besedi se je prijavil gospod Jožko Godec. Ne bo razpravljal. Franc
               Pukšič, ne bo razpravljal. Franc Jurša, ne bo razpravljal. Danijel Krivec. Izvolite,
               gospod Krivec.</p>
            </sp>
            <sp xml:id="SDZ5-Redna-13-2010-01-29.sp68">

               <speaker>DANIJEL KRIVEC:</speaker>

               <p>Hvala za besedo. Nisem se mislil kaj dosti oglašati, vendar me je razprava
               spodbudila, predvsem to, ko smo župani spet neki grdi rački, po drugi strani pa
               opažam, da je polovica prisotnih v Državnem županov, se pravi, da so župani le
               zainteresirani, da se v tej državi kakšna stvar tudi reši na dober način. Tako da
               hvala za opozorilo, da smo tudi župani prisotni in da smo škodljivi, jaz upam, da
               nismo.</p>
               <p>Kar se tiče tega zakona, jaz sem pozorno poslušal gospoda Verliča in mislim, da je
               zelo dobro povzel točno to, kar ta zakon uvaja v tem sistemu prevoza potnikov.
               Dejansko obstaja zdaj v obstoječem zakonu določena diskrecija, ki jo ima direkcija.
               Če govorimo o tem, da je treba odpravljati birokratske ovire na vseh področjih, je
               tudi tu neka ovira za neko normalno sodelovanje med občinami in s temi manjšimi
               korekcijami tega zakona ravno to odpravljamo. In kot je bilo povedano, ta zakon
               nobenega ne sili, da to uporabi, mu pa daje zakonsko možnost, da s primernim
               razgovorom z vsemi udeleženci v tem potniškem prometu do tega pride in je tudi
               zakonsko pokrito. Povedano je tudi bilo, da določeno sodelovanje, določene povezave
               med mestnimi občinami in obmestnimi občinami že obstajajo in določene linije so
               uvedene tudi na drugem področju, ne samo v Ljubljani. Tudi na Primorskem, in še kje.
               In dejansko bi ta popravek zakona omogočil to, da se posamezne občine na nek način v
               razgovoru z direkcijo, s prevozniki dogovorijo o kvalitetnejšemu izvajanju prevozov.
               Vse seveda v luči boljše usluge in storitve za občane. Jaz vseeno verjamem, da boste
               ta zakon, ki je dejansko dobronameren in tu ne vem, če lahko kdo najde kakšno
               intrigo, podprli. V nasprotnem primeru dejansko dajemo možnost, da so neke zatečene
               pravice na nekem območju, tako kot so bile v fevdalnih časih, dokončne. Ta zakon ne
               ustvarja nekih novih razlik, ampak omogoča to, da se skozi primerno razpravo med
               posameznimi deležniki doseže boljši učinek na tem področju. Če so župani in občine
               sposobne urejati druge zadeve, ne vem, zakaj se ne bi dalo tudi na tem področju s
               primernimi pogovori med posameznimi subjekti doseči boljših rešitev. Če so dobri za
               smeti, zakaj ne bi bili dobri tudi za prevoze. Po drugi strani pa vsi ugotavljamo, da
               se število potnikov na javnih prevozih zmanjšuje, predvsem na teh medkrajevnih in
               drugih linijah, in da je ta sistem izredno tog in neprilagodljiv, zato se je število
               linij, prevoznikov in vsega zmanjševalo. Ta zakon bi na nek način omogočil, da se
               tisti, ki imajo interes, da se vzpostavi boljši sistem, tudi potrudijo, da dobijo
               prevoznike in da vzpostavijo boljši sistem, boljše urnike in boljšo storitev za
               občane. Jaz bi vam vseeno priporočal, da si bolj podrobno preberete ta dva člena, ki
               dejansko nič ne prejudicirata, še vedno dajeta v končni fazi končno besedo
               ministrstvu, ki z odločbo to določi. Daje pa se v predhodnem postopku možnost vsem
               deležnikom, da se dogovarjajo o tej pridobitvi in tej storitvi. Jaz absolutno
               podpiram ta predlog, ki smo ga vložili, ker omogoča dejansko izboljšanje stanja na
               tem področju.</p>
            </sp>
            <sp xml:id="SDZ5-Redna-13-2010-01-29.sp69">

               <speaker>PODPREDSEDNIK MIRAN POTRČ:</speaker>

               <p>Hvala lepa. K razpravi se je prijavil mag. Vasja Klavora. <stage xml:id="SDZ5-Redna-13-2010-01-29.stage11">(Ne bo razpravljal.)</stage> Gospod
               Jože Tanko.</p>
            </sp>
            <sp xml:id="SDZ5-Redna-13-2010-01-29.sp70">

               <speaker>JOŽE TANKO:</speaker>

               <p>Hvala lepa za besedo. Najbrž se vsi dobro spomnimo časov, ko smo imeli pri nas tako
               imenovano paradigmo splošnega ljudskega odpora. Sedaj v tem mandatu imamo paradigmo
               splošni vladni odpor. Niti en predlog, ki ga v Poslanski skupini SDS predlagamo, ni
               sposoben za nadaljnjo obravnavo. Vlada je proti brez argumentov, drugi so proti zato,
               ker je Vlada proti. Mislim, da edina paradigma, ki v tem mandatu funkcionira, je
               paradigma, da je treba biti proti vsem predlogom, ki jih predlaga SDS in druge
               opozicijske stranke. To je edina stvar, za katero ni potrebno koalicijsko
               usklajevanje. Velja a priori, dogma.</p>
               <p>Spoštovani! Ta predlog je predlog, s katerim omogočamo Vladi Republike Slovenije in
               uporabnikom, to se pravi potnikom, omogočamo izvajalcem teh storitev, da se bolje
               organizirajo, da izkoristijo še tiste kapacitete in poberejo tiste potnike, ki do
               sedaj v to obliko prevoza niso zajeti, ne preko železnic in ne preko javnih linijskih
               ali primestnih prevozov.</p>
               <p>Večkrat smo imeli priložnost pogovorov na mnogih sestankih, ko smo se ukvarjali s
               tako imenovanim priključkom G2, to je kočevska cesta, na avtocestni obroč. Februarja
               meseca 2009 je bila medministrska konferenca, ta vlada je zorganizirala ta sestanek,
               kako k temu problemu, projektu pristopiti, da se bo čim hitreje zadeva realizirala in
               da se bomo izognili ali razbremenili tistih prometnih zamaškov, o katerih vsak dan
               poslušamo pri prometnih informacijah. Vsak dan, večkrat na dan slišimo, da je promet
               oviran, otežen, upočasnjen od Škofljice proti Ljubljani. Ni oddaje o prometnih
               informacijah, kjer tega sporočila ne bi bilo. Pa vendar se na tem primeru ne zgodi
               popolnoma nič. Imamo probleme na Ministrstvu za kmetijstvo, imamo probleme na
               Ministrstvu za okolje, so problemi na Ministrstvu za promet in tako naprej. Nič se ne
               zgodi. Vedno neke finte, neki razlogi, zakaj nekih stvari na tem odseku, ki je
               dejansko zelo problematičen in še bolj bo, ker se koncentracija veh funkcij vrši v
               Ljubljani, ne stori nič. Mi smo sposobni marsikaj povedati preko medijev, obdolžiti
               koga, da česa ni naredil, vendar ko pridemo pa do konkretnih problemov, do konkretnih
               projektov, do konkretnih rešitev, pa se zgodi splošni vladni odpor.</p>
               <p>Mislim, da je treba za vse take cestne, prometne odseke poiskati alternativne
               rešitve. Nerazumljivo je, da odsek bivše magistralne ceste, odsek ceste "bratstva in
               enotnosti", ki gre iz Ljubljane do Škofljice, ni dovolj širok, da bi naredili
               tripasovnico ali štiripasovnico. To je nerazumljivo. Na Celovški ni bilo problema to
               urediti. Na tem delu pa je zelo težko, poleg dveh pasov, enega za gor, enega za dol,
               in tri metre stranskih pasov, ki jih nihče ne uporablja, na obeh straneh, ne moremo
               narediti niti tripasovne ceste, da bi dve koloni vozili v Ljubljano ob prometnih
               zamaških in dve nazaj ob prometnih zamaških. Pa bi lahko to premikali, kot delajo
               marsikje drugje. Prometna študija ugotavlja, da je to neizvedljivo. Seveda je
               neizvedljivo, če ni interesa. Na cesti, ki je široka 12 metrov, zagotovo, s pločniki
               pa še kaj več, ki so tudi zelo slabo izkoriščeni, nismo sposobni, da bi naredili v
               eno smer dva vozna pasova in rešili problem. Ne moremo storiti ničesar na tem, da bi
               zajeli vsaj z železnico del prometa od Škofljice proti Ljubljani. Ničesar se ne da
               narediti. In ko predlagamo varianto, lepo varianto, ustrezno varianto, da bi
               omogočili, recimo, sistem "Park and Drive" na Škofljici, je Vlada proti. To je
               rešitev, ki omogoča podaljšek primestnega prometa ali ureditev kakšne druge oblike do
               Ljubljane. Govorimo o konicah, govorimo o obremenjevanju okolja, govorimo o zastojih,
               ko pa pride nekdo z neko rešitvijo, ki bi omogočila, da bi se vsega tega znebili, pa
               se zelo suvereno postavi "a front", kompletna koalicija je proti.</p>
               <p>Pričakoval bi, da bi danes, ko imamo prometni paket na tej seji Državnega zbora, tu
               bil tudi minister. Ne da hodi samo po raznih proslavah, za katere najde čas, da bi
               bil tu in bi v odprtem pogovoru, v odprti komunikaciji opravili diskusijo tudi o teh
               zadevah. Veste, zagotovo ni primerno, da se predstavnik Vlade samo na koncu javi k
               besedi, da napravi nek zaključen "speach", ki je kopija tistega prvega, uvodnega. To
               najbrž ni namen parlamentarne razprave in tudi ni raven, ki sodi v parlamentarno
               razpravo.</p>
               <p>Tudi takrat, ko predlagamo, recimo, konkretne rešitve, pri amandmajih, recimo pri
               proračunu 2010, za proračun 2011 je Vlada proti, koalicija proti za stvari, ki
               rešujejo ključne probleme. Jaz sem prepričan, da na tak način se teh projektov ni
               možno lotevati. Tokrat je sicer napredek, ker nas ni nihče obdolžil, da smo ukradli
               vladno idejo, to moram priznati, da je napredek, ker smo v nekaterih primerih bili do
               sedaj tudi nekako že obtoženi, da smo ukradli vladno rešitev, ki je še po letu dni
               ni, kot recimo pri zakonu o kmetijskih zemljiščih, ko smo poslušali predstavnike
               koalicijskih strank, da smo ukradli rešitev julija meseca. Danes smo, februarja bomo
               vsak čas, pa je bilo povedano, da bo ta rešitev prišla že najkasneje do konca
               avgusta, mislim, da je to kolega Veber rekel, Sajovic je rekel v začetku septembra,
               predstavnica ministrstva gospa Bukovec je rekla, da bo oktobra. Mi smo decembra
               vložili ponovno zakon, pa ste ga zavrnili. Zdaj je konec januarja in zakona še ni. Še
               vedno ga ni. Ko smo predlagali drugi paket ukrepov za izhod iz gospodarske krize, je
               Vlada rekla, da nekateri so dobri, nekatere pa že izvajamo. To se pravi, smo jih spet
               ukradli. Zanimiv pristop, neverjetno.</p>
               <p>Danes imamo tukaj pred seboj enega redkih zakonov, za katerega ni bilo rečeno v
               stališču Vlade, da nekaj že izvajajo, ali pa, da smo jim nekaj vzeli. To je
               originalna rešitev v tem zakonu. Za nekatere predele okoli jeder, ki imajo veliko
               absorpcijsko moč, ker so tam delovna mesta, proti katerim je usmerjeno veliko prometa
               v eno ali drugo smer, rešujejo določene probleme. In jaz mislim, da bi s tem ukrepom
               zagotovo pomembno prispevali k ublažitvi razmer na nekaterih mestnih vpadnicah.
               Zagotovo. Veliko ljudi, če bi imelo možnost, bi uporabilo druge sisteme. Nimajo vsi
               prav velikega veselja, da se "gužvajo" po mestnih ulicah in iščejo parkirišča in
               parkirnino drago plačujejo. To bi lahko urejali na podoben način, kot je to urejeno
               na Dolgem mostu. Ni nobenega problema. Lahko imamo brezplačno veliko parkirišče,
               nekaj tisoč vozil lahko parkira tam in se z nekaj avtobusi prepelje do centra oziroma
               do lokacij, kjer imajo svoje delovno mesto. Vendar mi smo proti takim rešitvam, ki
               omogočajo, da se zadeve evidentno izboljšujejo. Nerazumljivo je to. In v tem primeru
               to tudi v tem mandatu ne bo prvič. Imamo izredno veliko besed, zelo navdušeni, kako
               neke rešitve oblikovati konsenzualno, kako bomo sodelovali, kako bomo podprli vse
               dobre rešitve. To je predsednik Vlade nekajkrat že ponovil v tem mandatu. V nastopnem
               govoru, ko je predstavljal ministrsko ekipo. Skoraj na vsako poslansko vprašanje, ki
               ga postavimo iz opozicije, odgovori na isti način. Ko pa pride do nekih dobrih
               rešitev, ko ni nobena težava, da bi to podprli, ker ne prinaša nobenih bremen, ta
               zakon nima za proračun nobenih finančnih posledic, ni nobene možnosti, da bi se taka
               rešitev podprla, nobene možnosti ni. Zanimivo. Ne prinaša nobenih posledic za
               proračun, ker gre samo za ureditev normativnih pogojev, da se lahko pristopi k
               določenim rešitvam, pa je to problem. Mislim, da bi tudi na Ministrstvu za promet
               Republike Slovenije morali imeti bolj razsoden pristop. Če vi nimate nobene ambicije,
               da se rešujejo problemi, da se akceptirajo rešitve, ki omogočajo odpravo
               pomanjkljivosti težav v prometnem sistemu, in te niso majhne, in še poceni, zastonj,
               praktično brez kakršnekoli ukrepov, potem je nekaj narobe. Če ni možno dati pogojev
               za to, da bi se podaljšale linije, če ni možno prerisati nekaj črt na neki cesti, da
               bi se po dveh kolonah prihajalo v mesto in po eni iz mesta, popoldne pa obratno ali
               pa niti ne, potem je nekaj narobe. Govorimo o težavah, govorimo o metuljčkih,
               govorimo tam, da ni možno izpeljati komasacij na nekih področij. Tam, kjer je pa
               treba urediti samo nekaj črt ali pa sprejeti akt, da se te zadeve sprostijo,
               omogočiti tako, kot je prej dobro obrazložil kolega Verlič, ki nastopa v imenu
               predlagatelja, potem je nekaj narobe. Ne razumem, da se tako čvrsto branite dobrih
               predlogov, dobrih rešitev. To je nerazumljivo, in to je tudi težko povedati komurkoli
               v tej državi, to je težko povedati tistim, ki prihajajo s strani Medvod, to je še
               težje povedati tistim, ki prihajamo s strani Škofljice proti Ljubljani. To je težko
               povedati tistim, ki živijo na Škofljici, da se nekaj ne da narediti. Vsem je težko
               povedati.</p>
               <p>Ko smo predlagali tudi amandma, s katerim bi dogradili obnovo ali pa dodelali obnovo
               železniške proge proti Kočevju, je bila koalicija proti, kar je nerazumljivo. V
               prejšnjem mandatu smo sprejeli zakon o nujnih investicijah na železniškem omrežju,
               mislim, da je bilo še po starih tolarjih čez 100 milijard, in začeli z obnovo te
               proge. Zadeva naj bi se letos končala, upam da bo. Ko smo predlagali, da bi se to
               nadaljevalo do Kočevja, da bi dobili tudi na tej liniji možnost uvedbe potniškega
               železniškega prometa, koalicija amandmaja ni podprla. Celo tisti, od katerih bi
               najbolj pričakoval, da bodo to podprli, so bili proti, že zaradi razlogov druge
               narave, ne samo pripadnosti koalicij. Dokler bomo v svojih ravnanjih tako
               koncipirani, potem težko pričakujemo dobre projekte, dobre izhodne strategije, potem
               težko pričakujemo tudi dobro realizacijo projektov, ker je najprej v parlamentu
               spopad, čigava bo ideja, ali bo koalicije ali opozicije, potem se pa isto ponovi še
               znotraj Vlade, ker tam je tudi pomembno, ali je od ene koalicijske stranke ali druge.
               ...<stage xml:id="SDZ5-Redna-13-2010-01-29.stage12">/Opozorilni znak za konec razprave./</stage>.. Ta sistem se samo nadgrajuje. Ta pristop se
               samo nadgrajuje. Hvala lepa.</p>
            </sp>
            <sp xml:id="SDZ5-Redna-13-2010-01-29.sp71">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Janko Veber.</p>
            </sp>
            <sp xml:id="SDZ5-Redna-13-2010-01-29.sp72">

               <speaker>JANKO VEBER:</speaker>

               <p>Hvala za besedo. Čeprav smo pri zakonu, ki govori o linijskem javnem prometu, je
               tekla beseda prav o vseh zakonih, ki jih bomo danes še obravnavali. Tako da mi,
               predsedujoči, dovolite, da podam jasen odgovor, kakšne usmeritve ima Vlada na tem
               področju, ki ga je omenjal tudi gospod Tanko; on sicer govori nekako bolj moderno, v
               paradigmah, ampak mislim, da je razumljivo vsem, če govorimo o usmeritvah.</p>
               <p>Usmeritev Vlade ni, da kar tako nasprotuje dobrim rešitvam. Če jih je možno umestiti
               tako v veljavno zakonodajo kot nekatere druge predpise, kot je, recimo, nacionalni
               program in tako naprej, ni prav nobenih težav. Če pa posegajo na način, da jih ni
               možno umestiti v določbe veljavne zakonodaje ali nacionalnih programov, pa je na to
               treba opozoriti.</p>
               <p>Če se dotaknem ravno amandmaja pri proračunu, o čemer smo govorili pri proračunu, sem
               tudi gospodu Tanku zelo lepo povedal, da bi bilo dobro, preden kakšen amandma
               vložijo, prej povprašati, ali ga je sploh treba vložiti ali ne. In ravno za
               posodobitev železniške proge proti Kočevju je Vlada dala zelo jasen pisni odgovor, da
               amandma ni potreben. Amandma ni potreben, ker so sredstva zagotovljena. In danes tu
               poslušati, češ, kako je bil to dobronameren predlog, je res brezpredmetno. Amandma ni
               bil podprt, ker je nepotreben, ker so sredstva zagotovljena.</p>
               <p>Bi pa opozoril na dejstvo, da je v sistemu Slovenskih železnic kar nekaj ljudi, ki
               prihajajo iz politične opcije SDS, ki pa izrecno nasprotujejo temu, da bi se ta proga
               dokončala v letu 2011. Na to želim tudi javno opozoriti. In prosim tudi gospoda
               Tanka, da povpraša, kdo so ti ljudje v tem sistemu, ki temu nasprotujejo. Potem bo
               res nekaj dobrega naredil v prizadevanju, da se ta smer Slovenije oziroma ta del
               Slovenije čim prej poveže z ustrezno železniško povezavo z našim glavnim mestom. In
               to je tisti skupni interes enega in drugega poslanca, ki prihajava s tega območja, da
               to zadevo lahko uspešno rešimo.</p>
               <p>Kar se tiče samega zakona, ki ga ta hip obravnavamo in linijskega mestnega in
               medkrajevnega prevoza, pa moram vendarle zelo jasno povedati, ker je bilo tudi
               omenjeno, češ, da Ljubljana ne bi imela interesa, da se razširi mestni potniški
               promet tudi proti Škofljici. Ljubljana je uradno dala vlogo za to, da se vzpostavi
               nova 3B linija. In to je tudi dogovorjeno z občino Škofljica. Interes občine
               Škofljica in občine Ljubljana je, da se ta 3B linija vzpostavi. To, kar danes poteka
               in kar danes omogoča veljavna zakonodaja, je, da se za to progo pridobi soglasje
               Direkcije Republike Slovenije za ceste, ker je medkrajevni promet urejen s sklenjeno
               koncesijsko pogodbo. In če je neka pogodba sklenjena, potem je to treba upoštevati,
               ker je to pravni akt, mimo katerega ne moremo. Če tega ne upoštevamo, sprožimo spore
               in potem ne pride do rešitev. Ne bom komentiral, zakaj so nekatere proge očitno, ki
               jih navajate v okolici Ljubljane, bile vzpostavljene brez soglasja direkcije. Očitno
               se je nekaj zgodilo v nasprotju s pravnim redom. Ampak konkretno pri tem primeru je v
               fazi usklajevanje med linijskim medkrajevnim prevoznikom in tudi med mestno občino
               Ljubljana oziroma mestnim potniškim prometom. Soglasje, ki ga je potrebno doseči, je
               samo v tem, da se uskladi vozni red in da se uskladi cena vozovnice. In to je tisto,
               kar nimamo urejeno v Sloveniji. In ta zakon govori o tem, da se lahko neka linija
               tudi vzpostavi in da ta dogovor o ceni niti ni tako obvezujoč, potreben, nekoga se
               samo obvesti, da to funkcionira. Ampak opozarjam na pravne posledice nekega predpisa,
               ki poseže v pridobljene pravice. Danes smo sicer v prvi obravnavi, nimamo mnenja
               Zakonodajno-pravne službe, ki nam bi tudi dala odgovor na nekatere trditve, ko
               poskušate predstavljati, da je to tako dobra rešitev, tako učinkovita rešitev. Če bi
               bili v drugi obravnavi, bi Zakonodajno-pravna služba zagotovo opozorila na to, da ne
               moremo delovati mimo veljavnih predpisov, mimo sklenjenih koncesijskih razmerij,
               ampak je treba doseči dogovor, soglasje in potem izvesti tudi ta predlog, ki je
               resnično dober in ga tudi sam podpiram in je tudi ena od majhnih rešitev za ublažitev
               prometne konice na območju Škofljice. Podaljšanje proge proti Škofljici je rešitev.
               Pomanjkljivost pri tem predlogu je mogoče po mojem mnenju samo ta, ker je predvidena
               3B proga od Škofljice do Rudnika in potem mora potnik presesti na progo 3 in se
               odpeljati naprej proti mestu. Gre za dodatno presedanje in dodano izgubo časa in s
               tem tudi nekoliko več težav, ali bo ta proga resnično dovolj zanimiva za potnike ali
               ne. Bistveno bolje bi bilo, če bi bila to linija prav iz Škofljice do Ljubljane
               oziroma nekega vozlišča, kjer je več avtobusov na razpolago, da se potem tudi potniki
               odločijo za tisto smer, ki jo potrebujejo.</p>
               <p>Drugi problem, ki ga vidim, je ta, da so v času sezone predlagani odhodi, recimo iz
               Škofljice, prvi ob 5.10, naslednji je šele ob 6. uri, naslednji šele 6.40 in potem
               zopet čez eno uro ob 7.40, potem ob 8.20 in potem 9. uri, 9.40 in potem šele 11.40.
               Tudi gostota odhodov mestnega potniškega prometa je tista, ki mora biti usklajena s
               potrebami tistih, ki prihajajo v prestolnico, da pridejo predvsem pravočasno na svoje
               delovno mesto. In če je ta zamik med odhodom enega avtobusa do drugega skorajda 40
               minut ali eno uro, potem se bo zelo malo ljudi odločilo za to. Zakaj je tako velik
               razmak med temi odhodi? Zato, ker če želimo pogostejše odhode, je treba zagotoviti
               več sredstev, da je tam več avtobusov na razpolago. Pomanjkljivost tega zakona je
               ravno ta, ker ne omogoča občinam, če se odločijo, da same organizirajo mestni
               potniški promet izven ene občine še na drugo, dodatnih sredstev. Ta zakon ne omogoča
               občinam, ki se dogovorijo, da vzpostavijo nekako lastni regijski promet, da pridejo
               do dodatnih sredstev, ampak je to izključno njihov strošek. Če je to izključno njihov
               strošek, bi bilo najbrž zelo primerno, da v ta zakon zapišemo rešitev, da se
               zagotovijo sredstva tudi za subvencioniranje linijskega prevoza, ki ga vzpostavljajo
               občine. To je ključna pomanjkljivost tega zakona. Danes imamo v zakonu možnost
               subvencioniranja medkrajevnega linijskega prevoza. Vsi linijski prevozniki imajo
               možnost subvencioniranja teh linij, da jih ohranjajo, tudi če ni dovolj velikega
               števila potnikov. In ravno to je tisto, na kar sem tudi v imenu poslanske skupine
               opozoril, da imamo že danes zelo neusklajene razmere pri subvencioniranju linijskega
               avtobusnega prevoza in subvencioniranja železniškega potniškega prevoza. Dva zakona
               to urejata. Sedaj bi potrebovali še enega, ki bi urejal subvencioniranje občinskega
               linijskega medkrajevnega prevoza. Torej že tretji zakon. In to je tisto, na kar
               želimo opozoriti.</p>
               <p>Ne delati v smeri, da se zadeve še bolj zakomplicirajo, pač pa delajmo v smeri, da
               pridemo do učinkovite rešitve, ki jo pa predstavlja ena vozovnica tako za linijski
               kot mestni ter železniški prevoz, enotna cena znotraj tega. In potniki se bodo z
               veseljem odločali za uporabo linijskega prevoza. Tokrat pa, opozarjam, imamo predvsem
               nerešen problem, kako zagotoviti pogostejše odhode avtobusov iz Škofljice, kot je na
               40 minut ali na eno uro. Če ne bomo zagotovili dodatnih sredstev, občine same tega ne
               bodo zmogle. In to je tisto, kar je ključno in bolj pomembno ta hip kot pa to, da se
               izognemo soglasju direkcije. To, da se izognemo soglasju direkcije v skladu s tem
               zakonom, je sicer ena od proceduralnih možnosti, vendar pa ni učinkovita rešitev.
               Predvsem pa ni rešitev, ki bi dejansko omogočala, da bi se več občin mogoče povezalo
               tam, kjer bi bilo to potrebno, da vzpostavijo dovolj gosto linijsko mrežo prevozov,
               da se dejansko vsi tisti, ki prihajajo v mesto, odločajo, da ne bodo šli v mesto z
               avtomobilom, avtomobil parkirajo in gredo potem z mestnim potniškim prevozom naprej.
               To je to, kar moramo doseči.</p>
               <p>Žal ta zakon tega ne izpolnjuje v tej meri, da bi to dosegli. Zato temu nasprotujemo
               in smo tudi zelo jasno povedali, da pričakujemo od Ministrstva za promet, ker bi
               lahko tudi že v prejšnjem mandatu sprejeli zakon o integriranem javnem potniškem
               prometu. Ta zakon leži v predalih že štiri ali mogoče osem let. In se strinjam, da je
               tudi danes premalo aktivnosti, da bi se ta zakon sprejel. Mislim, da je tudi to eno
               tistih dobrih opozoril, ki jih lahko danes oblikujemo pri obravnavi tega zakona, da
               je treba pospešiti pripravo, dokončno pripravo zakona o integriranem javnem potniškem
               prometu, kjer bomo pogledali, koliko sredstev v Sloveniji imamo na razpolago za
               šolske prevoze, mestne prevoze, regionalne prevoze, in bi potem določili tudi
               natančen stroškovnik, ki je izjemno pomemben, zato da vemo, koliko pa bo treba tudi
               nekatere proge subvencionirati iz državnega proračuna, ko ne bo dovolj sredstev s
               prodajo kart oziroma sredstev, ki jih zagotavljajo občine, da nekatere proge lahko
               funkcionirajo.</p>
               <p>Resnično menim, da je najpomembnejše sporočilo pri tej točki dnevnega reda ravno to,
               da Ministrstvo za promet čim prej zaključi pripravo Zakona o integriranem javnem
               linijskem potniškem prometu in ga da v proceduro Državnemu zboru. Hvala.</p>
            </sp>
            <sp xml:id="SDZ5-Redna-13-2010-01-29.sp73">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želi besedo predstavnik Vlade? Dr. Igor Jakomin, državni sekretar na
               Ministrstvu za promet, izvolite.</p>
            </sp>
            <sp xml:id="SDZ5-Redna-13-2010-01-29.sp74">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Problematika, ki jo velika večina poslancev danes izpostavlja, se sistemsko rešuje s
               pripravo koncepta integriranega javnega potniškega prometa. S tem v zvezi se na
               Ministrstvu za promet pripravlja končno besedilo zakona o integriranem javnem
               potniškem prometu, ki ga boste v kratkem času prejeli v proceduro v Državni zbor.
               Pripravlja se portal za integrirani javni potniški promet, pripravlja se ekonomska
               analiza bodočih tarifnih con za uvedbo enotne vozovnice in pripravlja se postopek za
               integracijo vseh podsistemov med seboj. S tem pristopom in na takšen način menimo, da
               lahko sistemsko rešimo problematiko javnega potniškega prometa v Sloveniji, katero
               ste jo danes že kar nekajkrat omenili. Predlog, ki ga imamo danes pred seboj, pa nam
               žal takšne sistemske rešitve ne dovoljuje. Hvala.</p>
            </sp>
            <sp xml:id="SDZ5-Redna-13-2010-01-29.sp75">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima predlagatelj dr. Peter Verlič. Izvolite.</p>
            </sp>
            <sp xml:id="SDZ5-Redna-13-2010-01-29.sp76">

               <speaker>DR. PETER VERLIČ:</speaker>

               <p>Hvala lepa. Ta razprava, ki je bila danes, kakršna je pač bila, me še bolj
               prepričuje, da v imenu predlagateljev ugotovim, da je pravzaprav predlog, ki smo ga
               predstavili danes, dober. Pravzaprav bo, če mu dovolimo tukaj v Državnem zboru
               nadaljevanje poti, lahko dosegel še izboljšave. In jaz se s svojim predhodnikom,
               gospodom Vebrom, strinjam. Ja. Omogočite, ne omogočite, omogočimo vsi skupaj
               nadaljevanje razprave v naslednjo fazo in dodajmo še financiranje. Saj to je
               pravzaprav naš interes, interes občin, interes države, verjetno tudi interes
               ministrstva in Vlade, da z dobrim mestnim prometom, ki bo povezan med občinami, ne
               samo znotraj ene občine in s posebnim soglasjem direkcije, dobimo funkcionalen mestni
               promet. In ti podatki in ta informacija, ki ste jo povedali, da pravzaprav je že vse
               dogovorjeno za prevoz mestnega avtobusa od Škofljice proti Rudniku, da je pravzaprav
               zoprn samo vozni red. Se strinjam z vami, je zelo slab, ni primeren za mestni promet,
               da pa je pravzaprav čaka na soglasje direkcije. Se pravi, potem pa le Ministrstvo za
               promet nekaj zavira, če tako izgleda pri obstoječi zakonodaji. Se pravi, direkcija ne
               izda tega soglasja. Ga pa je očitno izdala, ko je moral avtobus peljati proti Vnanjim
               Goricam, tam pa je najbrž hitro prišlo do soglasja. Zanimivo. Kje so pravzaprav v
               obstoječih rešitvah problemi?</p>
               <p>Jaz sem dobil občutek, da se strinjamo, da ni problema, da bi mestni avtobusi vozili
               tudi mimo meje občine. Jaz sem ta občutek tukaj dobil in da so bili res ti argumenti,
               zakaj ne podpirate, tudi sedaj ob koncu, gospod državni sekretar, da rešujemo
               celovito, sistemsko, presojamo. Ampak ljudje pa nimajo mestnega prevoza.</p>
               <p>Če samo še enkrat preberemo, samo še enkrat, če pogledamo te člene, govorijo točno o
               tem, kar že ves čas danes v razpravi, sedaj pa tudi že ponavljamo. Govorimo o tem, da
               lahko dve občini ali pa več občin lahko organizira gospodarsko javno službo. In
               bodimo konkretni, če se odločimo še v občini Grosuplje, lahko naredimo krasen mestni
               prevoz med Grosupljem, Škofljico in pa Ljubljano z mestnim avtobusom. Seveda pa je
               problem, ker ima tam obstoječi koncesionar najbrž tudi linijo, ki zelo vzporedno
               poteka in gre od Ljubljane, preko Škofljice, Grosuplja pa v Ivančno Gorico. Ampak ta
               naš predlog zakona ni pozabil na tega koncesionarja. Ne. Ni pozabil niti na
               ministrstvo. Minister ima po našem predlogu pristojnost, da pogoje za organizacijo in
               način izvajanja linijskih prevozov v mestnem prometu predpiše. Nobena zmeda se ne bo
               ustvarila, ker bo pogoje minister za celo državo za vse občine predpisal. In to tudi
               predlagamo. To je prva zadeva, ki ne uničuje sistema javnega potniškega prometa, ne
               ustvarja zmede, ampak postavlja skupni imenovalec. In to pristojnost ima
               minister.</p>
               <p>Naslednja stvar. Ko smo pri tem obstoječem koncesionarju, ki vozi od Ljubljane do
               Ivančne gorice, sedaj dobimo še mestni promet, recimo, zraven, zakaj potem obvezno
               soglasje? Ne. Ni treba. Dovolj je dogovor, ki pa tako, kot smo tudi napisali, da
               Direkcija za ceste sedaj kot partner skupaj z občinami, ki najbrž so verodostojen
               partner, in pa tudi z obstoječim prevoznikom, tistim, ki zdaj dobi tako rekoč neke
               vrste konkurenco, pa ne smemo razmišljati v javnem potniškem prometu o konkurenci,
               lahko razmišljamo samo o sinergijskih učinkih, in to je bil namen tega člena, sklene
               dogovor, s katerim se do izteka koncesije, ker vemo, da ima koncesijo in da bi najbrž
               lahko prišlo do kakšne škode, pa se vendar prilagodijo linije, cenik in vozni red
               javnega linijskega prevoza mestnemu linijskemu prevozu. In še to smo dodali, glede na
               novo pričakovano število potnikov. Prepričani smo kot predlagatelji, če ti uvedeš
               mestni potniški promet, da pravzaprav lahko s tem daš novo ponudbo in to pritegne
               potnike. In jaz sem prepričan, da s tem so zmagovalci vsi. Tudi obstoječi
               koncesionar. Zakaj bi se bal, da bo nekaj izgubil, če bo pa z mestnim prevozom in
               ustrezno prilagoditvijo cenika in pa voznega reda, to, kar ste vi gospod Veber lepo
               poudarjali, da je zdaj vozni red čuden, je to v tem dopolnilu, zato je to napisano,
               da se pripravi dober vozni red, da bo zadovoljen obstoječi koncesionar, ki bo vozil
               od Ljubljane do Ivančne Gorice po nekem voznem redu in pa zato, da bo tudi mestni
               prevoz lahko funkcioniral. Ampak kdo mora biti zadovoljen? Potniki. In na koncu tudi
               vsi mi, ki gledamo na to tudi z drugih vidikov, kar je prej kolega Tanko opozarjal,
               zastoji, gneča, slaba infrastruktura in tako dalje. In to je smisel teh sprememb, in
               želja nas kot predlagateljev in dobronamerna.</p>
               <p>Samo zadnji stavek je pa tisti, ki pravi, če pa do dogovora ne pride, potem pa to
               stori direkcija, skladno z zakonom. Potem pa nastopi ta oblast. Nastopi pa predvsem
               zaradi zaščite javnega interesa na področju javnega potniškega prometa. Jaz ne vidim
               tega kot en kamenček k mozaiku ustvarjanja zmede, ampak kot kamenček k mozaiku, ki
               ustvarja eno sliko javnega potniškega prometa. In to dobro, ki že pravzaprav že tudi
               funkcionira. In funkcionira na primeru v Ljubljani, ko gre mestni avtobus proti
               Brezovici in naprej v Vnanje Gorice, ko vozi proti Podpeči, ko pa nekako ne more
               voziti proti Domžalam. Pa ne vem, zakaj ne. Pa ne more voziti proti Škofljici ali pa
               proti Igu. Zakaj ne bi tega integrirali? Žal, res govorim bolj za ljubljansko
               migracijo, ampak sem prepričan, da bi nekaj podobnega našli tudi v drugih občinah, ki
               imajo migracijske probleme, ko imaš morda veliko tovarno v enem naselju, dnevna
               migracija pa je iz več občin. Tam bi tudi morda lahko krasen mestni promet
               funkcioniral na podlagi tega določila zakona.</p>
               <p>Če nam kot predlagatelju omogočite, da gremo s tem zakonom naprej, ga lahko samo še
               izboljšamo, dodamo samo še ta del glede subvencioniranja, glede dodatnih sredstev.
               Zakaj ne? Problem je že danes. Rešimo ga lahko že danes. Jaz sam ne znam pojasniti,
               zakaj predlog ustvarja zmedo, ko pa vidimo na primeru, ki že deluje, da na Brezovico
               mestni avtobus vozi, na Škofljico bo, in sicer ob nekem soglasju direkcije. Zakaj
               ustvarjanje nekih izjem, če pa vidimo, da so potrebe občin prerasle? Kot je prej
               kolega Bogovič lepo povedal, župani se zavedajo svojih težav tudi pri organiziranju
               mestnega potniškega prometa, zlasti v primestnih občinah verjetno. In ne gre za to,
               da bi bilo všečno, ampak gre za to, ker so to potrebe ljudi, ki migrirajo v glavno
               mesto in iz glavnega mesta. Zakaj ne bi tega omogočili in s tako preprosto rešitvijo
               rešili problem. Veste zakaj? Zato, da tudi Direkcija za ceste ne bo škripcih. Prej
               ste rekli, kako pa to, da vozi na Brezovico, morda pa ni bilo nekaj v redu z
               veljavnim pravnim redom. Jaz sem prepričan, da to najbrž ni bilo v nasprotju s
               pravnim redom. Če pa je bilo, je to, če ne drugega, na sistemski ravni še en argument
               več, da točno temu zakonu prižgemo zeleno luč za naprej. Jaz bi se zelo težko počutil
               kot direktor Direkcije za ceste, da sedaj izdajam neka soglasja, pa pravzaprav niti
               ne vem, ali je skladno z zakonom ali ni skladno z zakonom. Še bolj me pa potem čudi,
               kako to, da nek koncesionar lahko nekje omogoči in reče, naj bo mestni promet, naj
               vozijo mestni avtobusi, nekje pa je to ovira. To je pa še slabše. To pa je dejansko
               res trenutek, ko morajo tukaj v Državnem zboru poseči z zakonodajo. Javni potniški
               promet ni tržna dobrina, ampak je socialna in je v javnem interesu. In tu moramo
               nastopiti kot varuhi javnega interesa in zaščititi potnika, zaščititi tako, da bomo
               institucijam dali možnost, da ga organizirajo na dober in kvaliteten način. In tu
               nismo naredili ničesar drugega kot samo to - predlog, da se lahko dve občini
               suvereno, dve, tri, kaj vem, tiste, ki imajo interes, se dogovorijo, organizirajo
               gospodarsko javno službo, o tem obvestijo direkcijo, ker seveda lahko tam potekajo
               tudi kakšni drugi cestni avtobusni prevozi. Napravi se dogovor, uskladijo ceniki,
               vozni redi - in mestni promet lahko dobi nov zagon. In zagotovo ga bo dobil. Če bomo
               pa samo rekli, da to ustvarja neko zmedo, pa vidimo na konkretnem primeru Ljubljane,
               da ni tako, če vozijo določeni mestni avtobusi izven meja občine, pa je to v tem
               obstoječem zakonu bolj izjema kot pravilo, ki še direkcijo stiska v neke kote,
               mislim, da je prav, da se to popravi. Seveda pa je res najslabše, če je razlog za to,
               da zakon ne dobi potrebne podpore, samo ta, ker ni pravi predlagatelj. To pa, mislim,
               da je škoda. To ni bil naš namen.</p>
            </sp>
            <sp xml:id="SDZ5-Redna-13-2010-01-29.sp77">

               <speaker>PODPREDSEDNIK MIRAN POTRČ:</speaker>

               <p>Hvala lepa. Vsi, ki ste želeli in ste bili prijavljeni, ste dobili besedo. Ker čas,
               določen za razpravo, še ni potekel, sprašujem, ali želi na podlagi prvega odstavka
               71. člena Poslovnika še kdo razpravljati? Eno roko vidim. Še kdo? Gospod Janko Veber,
               izvolite.</p>
            </sp>
            <sp xml:id="SDZ5-Redna-13-2010-01-29.sp78">

               <speaker>JANKO VEBER:</speaker>

               <p>Hvala. Razlika med tem, kar jaz govorim oziroma kar je tudi stališče Vlade, je samo v
               tem, če sprejmemo ta zakon in dovolimo občinam, da same vzpostavijo medkrajevni
               linijski prevoz, je treba uskladiti ta linijski prevoz s koncesionarji. Predvidevam,
               da je tam, kjer so bile razširjene mestne linije, prišlo do dogovora in soglasja s
               koncesionarji. Zato verjetno ni bilo težav, da se je ta linija lahko vzpostavila. Ni
               bil problem v direkciji, ampak je verjetno prišlo do soglasja s tem koncesionarjem.
               Brez tega soglasja in strinjanja z odvzemom dela proge pa mislim, da je nemogoče
               izdati soglasje direkcije. Ta zakon govori o tem, da to soglasje ni potrebno. Torej
               se lahko vzpostavi nek sistem dvojnega potniškega prometa in šele, ko se med seboj
               skregajo, in ko se kregajo, običajno tudi neha funkcionirati potniški promet, in to
               pa je na škodo potnikov, bi po tem zakonu prišla pristojnost na direkcijo oziroma na
               ministrstvo, da odreagira. In to je tisto, kar povzroča zmedo. Pravni predpisi morajo
               biti vendar taki, da poskušamo preprečiti zmedo zaradi njihove vsebine. In zato je
               soglasje pomembno. Jaz si predstavljam tudi vsebino soglasja, zagotovo, s strani
               direkcije na ta način, da je sprejet na podlagi dogovora med koncesionarjem in med
               željo po vzpostavitvi nove mestne linije potniškega prometa. In v tem soglasju je
               treba opredeliti tudi finančne posledice. Te finančne posledice so tiste, ki jih je
               treba tudi v nekem aktu zapisati. Nemogoče jih je kar tako brez akta, ki ima za sabo
               tudi pravno formo v tem smislu, da je potrebno zagotavljati neka dodatna sredstva
               enemu ali drugemu. To potrebujemo. Če tega nimamo, nismo nič rešili.</p>
               <p>In naj še enkrat povem glede primera Škofljice. Interes koncesionarjev je, da se
               vključijo v to linijo s svojimi vozili, tako da bi tudi dopolnili ta vozni red, da ne
               bi bil, kot je zdaj predvideno, na štirideset minut, na eno uro, ampak da se tudi
               njihova vozila ustavljajo na teh postajah in dopolnijo pravzaprav ta vozni red. In to
               se ta hip usklajuje in se moramo o tem dogovoriti. Seveda je treba določiti tudi ceno
               vozovnice. Če ustavljajo vsi na območju, kjer naj bi funkcioniral ta dodatni linijski
               mestni potniški promet, potem mora biti tudi cena vozovnice tako za koncesionarja kot
               za tistega, ki izvaja mestni potniški promet, enaka oziroma morajo zaračunavati enak
               strošek uporabniku. In samo to je treba določiti in zadeva funkcionira. Torej ta
               zakonodaja omogoča, da se to zapiše v obliki soglasja in zadeva steče. Če pa
               sprejmemo ta zakon, bomo naredili spor, ta spor pa lahko traja potem v nedogled in
               seveda rešitve ni. In da ne bo prihajalo do sporov, je treba, žal, ta zakon tudi
               zavrniti, opozoriti pa direkcijo, da čim prej doseže soglasje z vsemi prevozniki in
               za to linijo izda ustrezen vozni red ter tudi predvidi ustrezne subvencije za
               prevoznike, ki pač vozijo na tej liniji. Hvala.</p>
            </sp>
            <sp xml:id="SDZ5-Redna-13-2010-01-29.sp79">

               <speaker>PODPREDSEDNIK MIRAN POTRČ:</speaker>

               <p>Hvala lepa. Jaz sem prej sicer prosil in vprašal, da se prijavite, res pa je, da
               nisem dal časa za prijavo. Zdaj me opozarja gospa Jerajeva, da bi naj imela roko
               dvignjeno. Jaz je nisem videl in verjamem, ampak dovolite, gospa Jerajeva, vam bom
               dal besedo. Sprašujem pa, ali se še kdo želi k razpravi prijaviti. Naj se prijavi.
               Gospa Alenka Jeraj in potem je konec razprave. Izvolite.</p>
            </sp>
            <sp xml:id="SDZ5-Redna-13-2010-01-29.sp80">

               <speaker>ALENKA JERAJ:</speaker>

               <p>Hvala za besedo. Jaz se opravičujem, ampak jaz sem držala roko gor, ne vem, če niste
               videli.</p>
               <p>Kot sem povedala že prej, država bi morala biti zainteresirana za omejitev prometa v
               mestu in to lahko zagotoviš na tak način, da omogočiš širitev primestnega prometa
               oziroma mestnega prometa izven meja mestne občine. Danes je bila nekajkrat omenjena
               tudi obvoznica Škofljica, preden bomo mi to obvoznico dočakali, o kateri se
               pogovarjamo 10 let, bi najbrž to bila ena izmed možnih rešitev. Moj kolega pravi, da
               se ljudje ne bodo odločili za avtobus. Jaz sem prepričana, da se bodo iz zelo
               enostavnega razloga, ker ne samo, da stojijo v koloni na Škofljici kar nekaj časa,
               nekaj 10 minut po nepotrebnem, imajo potem, ko pridejo v mesto, drugo težavo, da
               nimajo kje parkirati ali pa lahko gredo parkirat v katero od garažnih hiš z, vemo,
               kakšnimi cenami. Tako kot je bilo že omenjeno za avtobusno postajo za 6B v Vnanjih
               Goricah, je tudi prvotno bilo, saj se ne bo nihče vozil, pa bo premalo potnikov.
               Danes vidim, da ni tako. Mnogi se odločajo, da gredo v mesto z mestnih avtobusom, kar
               je logično, ker sicer morajo še nadaljnje pol ure izgubiti, da nekje najdejo
               parkirišče in potem morajo imeti še srečo, da jih mestni redar ne oglobi ali pa
               kakšen drug, sedaj imamo že dvojni red, kako se tiste, ki parkirajo narobe, ker pač
               mest ni dovolj v Ljubljani oglobi. Nekateri pravite, da bi se kregali in da bi bilo
               vse zmedeno. Jaz bi vam rada povedala, da naši župani niso kaj zelo zmedeni ali pa so
               bistveno manj zmedeni, kot morda kdo na prometnem ministrstvu, ki se vsak dan ne vozi
               iz Škofljice ali pa iz teh krajev.</p>
               <p>Zakaj so župani tisti, ki prvi vidijo problem? Zato, ker imajo vsak dan na vratih
               ljudi, ki jim govorijo o teh problemih, s katerimi se srečujejo vsak dan na svoji
               poti v službo. To ni problem samo škofljiskega župana ali ižanskega, ampak tudi
               Velikih Lašč, saj ljudje čakajo do Ljubljane, pa pravijo, kako ne morete te stvari
               urediti in to traja in se nič ne da dogovoriti. Kolega Veber je rekel, da bi potem
               bila težava tudi s subvencioniranjem. Res je, ampak občine so celo pripravljene
               subvencionirati, sofinancirati mestni promet, ker na ta način rešijo mnogo problemov
               svojih ljudi, ker so zainteresirani za to, da jih rešijo. Najbrž tudi tista
               subvencija ni toliko problematična. Jaz poznam konkretni problem za Brezovico, kjer
               je subvencija bila prvo leto toliko, letos je manj, naslednje leto je pa sploh več ne
               bo, ker je dovolj potnikov. Iskati izgovore, da ne bi kaj naredili, se mi zdi precej
               neprimerno. Predlagam, da zakonu damo vsi skupaj soglasje, potem pa ga amandmirano,
               glede na to, kar je bilo povedano v razpravi, in s tem bi ga lahko izboljšali.</p>
            </sp>
            <sp xml:id="SDZ5-Redna-13-2010-01-29.sp81">

               <speaker>PODPREDSEDNIK MIRAN POTRČ:</speaker>

               <p>Hvala lepa. Zaključujem razpravo. O predlogu sklepa, da je predlog zakona primeren za
               nadaljnjo razpravo, bomo odločali jutri v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-13-2010-01-29.title4">15. TOČKO DNEVNEGA REDA,</title> to je na <title xml:id="SDZ5-Redna-13-2010-01-29.title5">PRVO OBRAVNAVO PREDLOGA
                  ZAKONA O GRADNJI PRIORITETNIH ODSEKOV ŽELEZNIŠKIH PROG V REPUBLIKI SLOVENIJI V
                  OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina poslank in poslancev, s
               prvopodpisanim gospodom Jožetom Tankom. V zvezi s tem predlogom zakona je skupina 25
               poslank in poslancev, s prvopodpisanim gospodom Jožetom Tankom, zahtevala, da Državni
               zbor opravi splošno razpravo. Besedo dajem predstavniku predlagateljev zakona dr.
               Petru Verliču za dopolnilno obrazložitev zakona. Izvolite.</p>
            </sp>
            <sp xml:id="SDZ5-Redna-13-2010-01-29.sp82">

               <speaker>DR. PETER VERLIČ:</speaker>

               <p>Hvala lepa, gospod podpredsednik. Spoštovane kolegice in kolegi, poslanke in
               poslanci! Predlagatelji smo prepričani, da zadnji dogodki kažejo na resno nevarnost,
               da prometni koridorji, tudi železniški koridorji, stečejo mimo države Slovenije, zato
               je resolucija premalo. Mi potrebujemo zakon, s katerim zaradi vpetosti Republike
               Slovenije v mednarodne prometne koridorje in zaradi njihove ustrezne prometne
               povezljivosti se določijo prioritetni naslednji odseki železniški prog, ki so
               sestavni del zakonskega besedila. Ti odseki železniški prog so: Koper, vozlišče Črni
               Kal, Divača; Divača vozlišče Črni Kal, državna meja z Republiko Italijo;
               Divača-Ljubljana vključno z vozliščem Ljubljana; Ljubljana-Zidani most; Zidani
               most-Dobova; Zidani most-Maribor-državna meja z Republiko Avstrijo;
               Pragersko-Hodoš-državna meja z Republiko Madžarsko; Ljubljana-Jesenice, vključno s
               povezavo letališča Jožeta Pučnika Ljubljana; Ljubljana-Grosuplje-Kočevje-Črnomelj;
               Celje-Velenje-Dravograd-državna meja z Republiko Avstrijo, Lendava-Murska Sobota;
               Jesenice-Rateče-državna meja z Republiko Italijo, Poljčane-Slovenske Konjice-Zreče;
               Ljubljana-Vrhnika in Kranj-Tržič.</p>
               <p>V zakonu so opredeljeni tudi standardi, ki sledijo iz mednarodnih sporazumov, ki jih
               je Republika Slovenija tudi podpisala, in sicer da se osnovni križ, peti in deseti
               koridor zgradijo kot visoko zmogljivostne elektrificirane dvotirne proge za hitrosti
               najmanj 160 kilometrov na uro, ki so opremljene s sodobnimi signalnovarnostnimi
               napravami in ustrezajo tehničnim standardom za doseganje evropske interoperabilnosti
               železniškega prometa, za ostale proge pa so opredeljeni tudi tehnični standardi
               ustreznega nivoja.</p>
               <p>Predlagamo tudi rok. Končni rok je za osnovni križ, ki sledi resoluciji o nacionalnih
               razvojnih projektih, konec leta 2023, rok za dokončanje vseh odsekov pa 31. 12. 2030.
               In kar je pomembno, posebej je opredeljeno, da je gradnja odsekov železniških prog
               gradnja v javno korist, ki je izjemnega pomena za Republiko Slovenijo. Viri
               financiranja so tudi opisani. Zagotavljajo se v proračunu Republike Slovenije z
               zadolževanjem, iz evropskih sredstev, iz dela sredstev cestnin pobranih za tovorna
               vozila, lahko pa tudi iz sredstev, zagotovljenih na podlagi javno-zasebnega
               partnerstva ali lokalnih skupnosti, skladno z zakonom, ki ureja to področje. Za
               financiranje prioritetnih odsekov tudi predlagamo, da bi v proračunih od leta 2012 do
               2030 bila posebej namenska postavka v višini najmanj 0,9% bruto družbenega proizvoda
               letno, da pa se določena vprašanja, če bi bilo treba, kot je tudi običajno za vsake
               čezmejne železniške odseke, lahko za vsak tak odsek uredijo tudi s posebnim
               zakonom.</p>
               <p>Predlagam da zakon podprete.</p>
            </sp>
            <sp xml:id="SDZ5-Redna-13-2010-01-29.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo dajem predstavniku Vlade za dopolnilno obrazložitev. Dr. Igor Jakomin, državni
               sekretar v Ministrstvu za promet.</p>
            </sp>
            <sp xml:id="SDZ5-Redna-13-2010-01-29.sp84">

               <speaker>DR. IGOR JAKOMIN:</speaker>

               <p>Hvala lepa. Spoštovani predsedujoči, spoštovane poslanke in poslanci.</p>
               <p>Predlagatelj predlaga sprejem zakona, s katerim bi se pospešila gradnja prioritetnih
               železniških odsekov, poenostavitev in pospešitev postopkov priprave dokumentacije,
               poenostavitev in pospešitev postopkov izdaje vseh potrebnih dovoljenj ter
               poenostavitev in pospešitev pridobivanja zemljišč in nepremičnin. Prisojno
               ministrstvo se s tem ne strinja, saj se za reševanje te problematike pripravlja
               resolucija o nacionalnem programu razvoja javne železniške infrastrukture, pripravlja
               se predlog zakona o zagotavljanju sredstev za investicije v javno železniško
               infrastrukturo in pripravlja se predlog zakona o umeščanju prometne, energetske in
               vodne infrastrukture v prostor, s katerim namerava Vlada na enovit način opredeliti
               postopke priprave državnih prostorskih načrtov ter vprašanja pridobivanja zemljišč
               oziroma pravic na njih, potrebnih za graditev te infrastrukture, ki sta že v
               medresorskem usklajevanju. Na osnovi tega menimo, da bo problematika, ki jo
               predlagani zakon obravnava, celoviteje rešena s prej omenjenimi akti.</p>
               <p>Dovolite mi še nekaj besed o prej omenjenih treh dokumentih, ki jih Vlada pripravlja.
               Na osnovi analize obstoječega stanja železniške infrastrukture, analize izvajanja
               investicij, določenih v nacionalnem programu, sprejetim v letu 1996 in na osnovi
               spremenjenih izhodišč glede na vključitev v Evropsko unijo in same prometne in
               transportne politike Evropske unije, ki vključuje tudi interoperabilnost železniškega
               sistema skupnosti, se je pričel pripravljati nov nacionalni program. Glede na to, da
               železniško področje ne obsega le novogradenj, pač pa tudi vzdrževanje železniške
               infrastrukture in zagotavljanje izvajanja javnih gospodarskih služb vzdrževanja in
               vodenja prometa, je v nacionalni program vključeno zagotavljanje sredstev za celotno
               železniško področje. Le na ta način je možno zagotoviti ustrezno preglednost nad
               potrebnimi sredstvi in zagotoviti tudi njihovo optimalno izrabo. Z nacionalnim
               programom razvoja javne železniške infrastrukture bo na celovit način podana rešitev
               vseh aktivnosti, kot so priprava dokumentacije, določitev prioritet in časa izvedbe,
               potrebna finančna sredstva in tudi določitev finančnih tokov za posamezne projekte v
               določenem časovnem obdobju. Nacionalni program na ta način tudi postane osnova za
               pripravo večletne in letnih načrtov izvedbe posameznih infrastrukturnih železniških
               projektov.</p>
               <p>Osnovni cilj zakona o zagotavljanju sredstev v javno železniško infrastrukturo je
               določiti viri za namensko zbiranje sredstev za investicije in vzdrževanje javne
               železniške infrastrukture, ki predvsem zajema časovno obdobje od leta 2010 do 2023.
               Za dosego cilja se neposredno opredelita vira, to je letna dajatev za uporabo vozil v
               cestnem prometu in koncesijsko dajatev Luke Koper in se določi, da gre za sredstva,
               ki jih organ, ki vodi investicije v javno železniško infrastrukturo, vsako leto
               prejme za priprave, organiziranje in vodenje investicij. Nadalje se z zakonom določi
               uporaba teh zbranih sredstev, in sicer za izvedbo investicije in vzdrževanje javne
               železniške infrastrukture, ki so opredeljena v nacionalnem programu razvoja javne
               železniške infrastrukture oziroma na osnovi letnih načrtov investicij in letnih
               načrtov vzdrževanja javne železniške infrastrukture.</p>
               <p>Osnovni cilj zakona o umeščanju prometne, energetske in vodne infrastrukture v
               prostor je določiti postopke priprave državnih prostorskih načrtov, s katerimi se
               načrtujejo določene vrste omrežij in objektov prometne, energetske in vodne
               infrastrukture ter vprašanja pridobivanja zemljišč zanjo ter se tako na enovit način
               pospeši gradnja strateško pomembnih linijskih prometnic, tako tudi železnice, katere
               so danes v obravnavi.</p>
            </sp>
            <sp xml:id="SDZ5-Redna-13-2010-01-29.sp85">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prehajamo na predstavitev stališč poslanskih skupin. Stališče Poslanske
               skupine Slovenske demokratske stranke bo predstavil gospod Branko Marinič.</p>
            </sp>
            <sp xml:id="SDZ5-Redna-13-2010-01-29.sp86">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj.</p>
               <p>V zvezi s Predlogom zakona o gradnji prioritetnih odsekov železniških prog v
               Republiki Sloveniji smo v Poslanski skupini Slovenske demokratske stranke ocenili, da
               je skrajni čas, da ponudimo vsebinsko rešitev in v zvezi s tem smo predlagali tudi ta
               zakon. Sama resolucija nas seveda ne bo rešila. O eni od takih, za področje druge
               vrste prometa, smo danes že razpravljali, ko pa govorimo o velikim sistemu, kot je
               sistem Slovenskih železnic, pa je treba preseči neke okvire in podati ustrezne
               vsebinske predloge.</p>
               <p>V Slovenski demokratski stranki smo prepričani, da je v tem kratkem, a zelo vsebinsko
               pomembnem zakonu, ko govorimo o železnici in o železniški infrastrukturi, mogoče z
               nekaterim izboljšavi, ki se bodo pokazale skozi proceduro, skozi obravnave, dopolniti
               predlog našega zakona in tako dobiti najboljšo rešitev. Zavedamo se in na nek način
               tudi sprejemamo argumente Vlade oziroma Ministrstva za promet, ki pravi, da so vse
               stvari, vse vsebine že pripravljene, da se stvari pripravljajo celovito, organizirano
               in pričakujemo, da bi potem poslanke in poslanci čim prej dobili vsebino določene
               zakonodaje na tem področju. Ker je pa ni, smo ocenili, da je prav, da to storimo in
               podamo predlog.</p>
               <p>Za kaj pravzaprav gre? Če bi se poglobili v vsebino trenutnega stanja na železnici v
               Sloveniji, bi ugotovili, da smo ena izmed članic Evropske skupnosti, zato smo skušali
               upoštevati in dograjevati, vgrajevati vse direktive in pa potrebno zakonodajo v
               obstoječo zakonodajo, ki ureja področje železnic, da smo pač izpolnili neke
               kriterije. Vendar se ob tem nismo zavedali, da smo kot polnopravna članica EU tudi
               dolžni zagotavljati minimalne standarde, ko govorimo o zmogljivosti in opremljenosti
               železnic v najširšem pomenu te besede. To pomeni, da imajo vsi operaterji, ki
               prihajajo iz skupnosti, enakopraven dostop in uporabo javne železniške infrastrukture
               in v zvezi s tem bi bilo treba vzporedno s časom tudi temu primerno financiranje in
               zagotavljanje sredstev v javno železniško infrastrukturo. Pa ne samo v železniške
               pragove in železniške tirnice, ampak tudi v telekomunikacije in pa signalno-varnostne
               naprave. Če smo se kdaj o železnici pogovarjali zelo resno, potem nam je velikokrat
               prišlo prav, ko so se dogajale na železniških tirih na nivojskih prehodih hude
               prometne nesreče s tragičnim izidom. Takrat smo porabili za to veliko časa. Če pa bi
               namenili čas vsebinskim rešitvam, zagotovili vire financiranja, pa bi seveda
               Slovenske železnice bile danes nekako v koraku s časom z drugimi sosednjimi, denimo
               italijanskimi, avstrijskimi, madžarskimi, železnicami.</p>
               <p>Zato smo v Slovenski demokratski stranki opredelili prioritetne odseke železniških
               prog. Gre za predvsem za železniške proge, ki so na petem oziroma desetem prometnem
               koridorju. Veste, nič nam ne pomaga, če imamo sodobne lokomotive. Gre za električne
               lokomotive, ki pa so pretežke, da bi vozile po vseh tirih Slovenskih železnic. Ali pa
               imamo moderne lokomotive, za katere pa nimamo električnega voznega omrežja. Imamo
               železniško progo, nimamo pa elektrifikacije. Znašli smo se v situaciji, kjer bi se
               resnično morali vsi skupaj zavedati, predvsem pa Vlada oziroma pristojno ministrstvo,
               da gre za zelo zelo resne stvari, ki bi jih bilo treba nujno in takoj začeti
               reševati. Kot sem dejal, resolucija na tem področju nas ne bo rešila. Mi menimo, da
               je premalo, zato ponujamo tudi ustrezne vsebinske spremembe zakona, ki pa ni tako
               zahteven, saj vsebuje le dvanajst členov. Gre za vsebino, ne gre za noben kapric, gre
               za resnost, ki zagotavlja in je nacionalnega pomena in s tem omogoča Republiki
               Sloveniji, da se enakopravno in enakovredno tudi na področju železnic vključuje v
               delovanje Evropske skupnosti.</p>
               <p>Nekako smo skušali v 2. členu vsebine razdeliti prioriteto posameznih odsekov. Zato
               ne gre prezreti dejstva, da smo znotraj tega skušali vkomponirati tudi tiste
               železniške odseke, ki so nekdaj že bili, vendar so bile takratne odločitve politike
               in gospodarstva, da niso več potrebne. Druge članice Evropske skupnosti so se
               poslužile tega, da so ohranile tudi tisti nerentabilni del železniških prog, jih
               nekako zamrznile, jih pustile tudi v naravi in jih kasneje obnovile, pa jih
               uporabljajo zgolj in samo, če že ne za prevoz tovora, za turistične ali druge
               atrakcijske namene. V Evropski uniji obstajajo posamezne države, ki so že pred časom,
               že pred desetimi ali dvajsetimi leti spoznale, da je železniški promet eden tistih,
               ki se zaradi svojega obratovanja in zagotavljanja ohranjanja čistega okolja nekako
               najbolj splača. Naša strategija je temeljila na razvoju avtocest, celo prednost smo
               jim dali, ob tem pa pozabili na tire slovenskih železnic.</p>
               <p>Kar zadeva konkretne progovne odseke, ki jih v 2. členu naštevamo, je mogoča tudi
               ocena, da bi spremenili prioritete, in s tem se strinjamo. Kar pa zadeva prvo
               kategorijo železniških odsekov, ki segajo v 5. in 10. prometni koridor, pa je vendar
               treba ohraniti v tem predlogu. Morda pa, kot sem že dejal, obstaja še tudi kakšen del
               proge, ki bi ga bilo zaradi svoje revitalizacije nujno treba oživiti, povezati tudi z
               nekaterimi drugimi članicami Evropske unije, pri čemer mislim predvsem na avstrijski
               del, konkretno Ljutomer-Gornja Radgona-Radgesburg in naprej v Avstrijo. Veliko teh
               odsekov imamo tudi v dogovoru z Republiko Madžarsko. Nekateri konkretni dogovori so
               na nivoju med državama že bili, vendar so zastali.</p>
               <p>Naj spomnim, da smo v preteklem mandatnem obdobju 2004-2008 dali velik poudarek
               železniškemu sistemu. Vsa potrebna železniška zakonodaja je bila prav v tem mandatu
               spremenjena in s tem so bili dani tudi pogoji za naslednji korak. Železnice se danes
               - in to govorimo vseskozi - nahajajo v nekem čudnem položaju. Namesto da bi se
               ukvarjali s tem, kako bi ustvarjali nove produkte, kajti osnovna dejavnost železnice
               ni čisto nič drugega kot prevoz tovora, prevoz stvari in prevoz potnikov. Železnice v
               svojem osnovnem poslanstvu oziroma zagotavljanju svojih storitev nimajo drugega kot
               prevoz potnikov in prevoz blaga oziroma stvari. Ravno v zvezi s tem bi morala država
               kot taka vse skozi spremljati stanje, žal pa smo se vse preveč zadrževali morda na
               tistih manj pomembnih in potrebnih vsebinah, ki danes Slovenske železnice postavljajo
               pravzaprav za desetletja, dvajsetletja nazaj v preteklost. In zaradi tega se
               Slovenske železnice s svojo železniško infrastrukturo, s svojimi progovnimi odseki,
               ki so bistvenega pomena za prevzemanje tovorov iz različnih smeri v različne smeri,
               nahajajo v situaciji, ko določene tovore praktično zavračajo, ker nimajo, tako kot
               sem dejal, ustreznih vagonov za prevoz takšnega tovora, niso za to usposobljene
               železniške proge oziroma posamezni progovni odseki ali pa preprosto zaradi tega, ker
               je konkurenca v primerjavi s cestnim prometom prehuda, bolje logistično organizirana.
               Če železnica nima ustrezne infrastrukture, da bi prevzela takšne tovore preprosto, to
               opravijo cestni prevozniki, ki so v primerjavi z železnico izredno dobro organizirani
               in razpolagajo z modernimi kamioni. S tem pa nacionalnega prevoznika Slovenske
               železnice tiščimo še v globljo krizo, kot jo dejansko vseskozi Slovenske železnice
               doživljajo.</p>
               <p>Seveda se bo ob tem dogaja to, da Slovenske železnice zaradi stanja železniške
               infrastrukture ne morejo prevzemati tovorov, ki so na trgu, kar posledično vpliva
               tudi na obseg samega dela na letni ravni. Zato tudi ugotavljamo in ugotavljajo, da je
               število zaposlenih preveliko, zato ni čudno, da je z nastopom novega vodstva na
               Slovenskih železnicah najprej prišlo do najhujšega reza, ki prizadene najširše
               množice, saj je 1.075 ljudi odšlo na čakanje. Pripravlja se nov seznam ljudi, ki bodo
               ponovno morali na čakanje. Veste, težko je, ko Slovenske železnice opazujemo takole
               od strani. Če pa uporabimo njihovo storitev kot potnik, pa seveda ugotovimo marsikaj.
               Kdo bi si pa želel potovati z železnicami od Murske Sobote do Kopra, katerih
               potovalni čas je že 20 in več let enak. Sedeš na vlak v Murski Soboti ob petih
               zjutraj in si v Kopru, reci in piši, kot da pihneš, že ob 12. uri. To ne gre. Čas je
               prehitel vse skupaj. Danes je tempo življenja in pa vsega, kar hočemo postoriti, tako
               hiter, da si marsikdo premisli in pravi, saj bi šel z železnico, vendar toliko časa,
               da bi ga preživel na poti, pa vendarle nimam. Razen tistih občasnih potnikov, ki se
               peljejo zgolj in samo na enodnevno kopanje iz Murske Sobote, denimo, v Koper.</p>
               <p>Tudi na področju tako imenovanih vlečenih in vlečnih sredstev na železnici je prav
               gotovo posledica v tem, da Slovenske železnice razpolagajo z vlečenimi in vlečnimi
               sredstvi, ki ustrezajo vsem tehničnim karakteristikam z ozirom na obstoječo
               železniško infrastrukturo, po katerih smejo voziti. In bi železničarji morda nabavili
               tudi kakšne sodobnejše vagone ali pa lokomotive, a jih žal potem ne morejo
               uporabljati po vseh tirih na slovenskih železnicah.</p>
               <p>Predlagamo, da bi vendarle skozi razpravo prišli do nekih konkretnih zaključkov, da
               ne bi bil izgovor, in mene preseneča in verjetno tudi celotno poslansko skupino, da
               Vlada takoj na začetku izpostavi, češ, da Vlada pripravlja ustrezno celovito rešitev,
               zato vlada pripravlja že to, to in ono, ampak tisto, kar lahko zgolj in samo
               ugotovimo, je, da je Vlada do sedaj skupaj s predsednikom Vlade, ki redno obiskuje
               Slovenske železnice, naredila seznam, na katerega je poslala 1.075 zaposlenih
               železničarjev. In naslednjih tisoč bo kmalu, če se bodo stvari tako nadaljevale. Kje
               je pravzaprav problem? Problem je v železniški infrastrukturi. Problem je v
               zagotavljanju in modernizaciji, da bi lahko železničarji z marljivostjo in s svojim
               delom dali svoj prispevek in s tem omogočili, ohranili svoja delovna mesta, s tem pa
               državi kot lastniku omogočili tudi konkurenčnost v Evropski skupnosti, ki so v
               primerjavi z železniško infrastrukturo Slovenskih železnic težko primerljive.
               Prehiteli so nas skoraj vsi. Če ne bomo resno takoj pristopili k razreševanju
               železniške infrastrukture in vsega, kar v zvezi s tem zagotavlja varno vožnjo po
               tirih slovenskih železnic, se bomo iz dneva v dan srečevali s problemi, ki so na
               Slovenskih železnicah neizogibni, saj železničarji niso krivi, če država kot lastnica
               železniške infrastrukture ne zagotavlja osnovnih pogojev za enakovredno opravljanje
               storitev med članicami Evropske skupnosti.</p>
               <p>Zato predlagamo, da navedeni predlog zakona sprejmete. Strinjamo se s tem, da ga je
               mogoče dopolniti, in skozi razpravo bomo verjetno do teh konkretnih predlogov tudi
               prišli. Hvala lepa.</p>
            </sp>
            <sp xml:id="SDZ5-Redna-13-2010-01-29.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Zares bo predstavil gospod Franci Kek.</p>
            </sp>
            <sp xml:id="SDZ5-Redna-13-2010-01-29.sp88">

               <speaker>FRANCI KEK:</speaker>

               <p>Hvala za besedo. Spoštovani!</p>
               <p>V Poslanski skupini Zares moramo ob vsebini zakona o gradnji prioritetnih odsekov
               železniških prog v Republiki Sloveniji, predlagateljice SDS, nedvomno pritrditi vsem
               navedbam in ugotovitvam o stanju slovenske železniške infrastrukture. Vendar
               ugotovitev, da je slovenska železniška infrastruktura porazna, ni nekaj novega.
               Prejšnje vlade se žal s tem dejstvom niso uspele uspešno spopasti. Vsako izgubljeno
               leto, ko v Sloveniji nismo našli ustreznih finančnih sredstev za njen razvoj,
               vzdrževanje in posodobitev, pomeni poleg finančne izgube konkretno za železnice
               izgubo tudi za gospodarstvo in njegov razvoj.</p>
               <p>V Poslanski skupini Zares se zavedamo, da zaradi vse slabšega stanja slovenskih
               železnic in njihove infrastrukture grozi nevarnost, da zastavljenih ciljev glede
               obsega transportnega dela in povečanja deleža železniškega transporta ne bomo
               dosegli. Zato so vsa opozorila, ki jih v uvodnem delu podaja predlagateljica, sicer
               dobrodošla, prav tako cilji, ki naj bi jih s tem zakonom dosegli. Gre za pospešitev
               gradnje prioritetnih železniških odsekov, poenostavitev in pospešitev postopkov
               priprave dokumentacije, postopkov izdaje vseh potrebnih dovoljenj ter poenostavitev
               in pospešitev pridobivanja zemljišč in nepremičnin. Pa vendar, ob tem izražamo
               pomisleke glede samega pristopa k uresničevanju zastavljenih ciljev. Urejanje vseh
               postopkov za izgradnjo, kot so bili navedeni med cilji tega zakona in kot so navedeni
               med cilji naslednjega, to je zakona o gradnji odsekov javnih cest v Republiki
               Sloveniji, pomenijo parcialne ukrepe v odpravi zagat pri sami izgradnji prometne
               infrastrukture. Žal nam je lahko le, da predlagatelj v svojem mandatnem obdobju ni
               uporabil tega vedenja in začel s postopki v času, ko bi bil v celoti odgovoren tako
               za finančno konstrukcijo kot samo izvedbo projektov.</p>
               <p>Koalicijske partnerice smo ob zavedanju problematike železniškega prometa in
               infrastrukture tudi v koalicijsko pogodbo zapisale, da se, citiram, "zavedamo
               pomembnosti strateškega vprašanja glede bodoče ureditve prometa v Republiki
               Sloveniji, umestitve prometa v gospodarskem sistemu Republike Slovenije in širše, v
               evropskem prostoru, ter umestitve Republike Slovenije kot pomembnega prometnega
               vozlišča v Evropi." Zato bomo koalicijski partnerji začeli vzpostavljati pogoje, da
               bi Republika Slovenija zaradi svoje izjemne geostrateške pozicije na stičišču petega
               in desetega panevropskega koridorja postala logistična platforma za srednjo in
               jugovzhodno Evropo. Nadaljujemo, da je za Slovenijo pomembna celotna prometna
               infrastruktura, zlasti pa koprsko pristanišče in moderna železniška infrastruktura.
               Začeli bomo s temeljito prenovo Slovenskih železnic v skladu s trendi v EU. Okrepili
               bomo aktivnosti in začeli z izgradnjo novo in z obnovo obstoječe železniške
               infrastrukture. Blagovne tokove bomo s cest usmerjali na železnico. Na področju
               železnic in železniške infrastrukture bomo zagotovili zakonske in organizacijske
               spremembe v železniškem sektorju, skladno z EU in mednarodnimi smernicami in
               standardi.</p>
               <p>Država mora zagotoviti prost dostop do infrastrukture in slednjo usposobiti s ciljem
               povečanja konkurenčnosti, nacionalnemu prevozniku pa zagotoviti neodvisnost glede
               upravljanja in podpis večletnih pogodb za sofinanciranje. Znotraj tega bomo izvedli
               do 50 kilometrov remonta letno, sistematično odpravljali nivojska križanja,
               uresničili projekte ter učinkoviteje črpali sredstva EU, za katera so že podpisani
               finančni memorandumi, in sicer modernizacija signalno-varnostnih naprav na progi
               Divača-Koper, modernizacija signalno-varnostnih naprav na progi Pragersko-Ormož,
               gradbena rekonstrukcija, rekonstrukcija, daljinsko vodenje stabilnih naprav elektro
               vlek. Med drugim bomo modernizirali obstoječe proge Divača-Koper, začeli bomo z
               rekonstrukcijo in poglobitvijo železniškega vozlišča Ljubljana, proučili možnost
               izgradnje drugega tira Maribor-Gradec in tako naprej.</p>
               <p>Zato Vlada že pripravlja resolucijo o nacionalnem programu razvoja javne železniške
               infrastrukture, ki bo vključevala celotno železniško področje in podala rešitve o
               vseh aktivnostih, vključno s pripravo dokumentacije, določitvijo prioritet in časovne
               izvedbe, potrebna finančna sredstva in tokove za posamezne projekte v določenem
               časovnem obdobju. Nastala bo na osnovi analize obstoječega stanja železniške
               infrastrukture, analize izvajanja investicij, določenih v nacionalnem programu iz
               leta 1996, in na osnovi spremenjenih izhodišč glede na vključitev v EU in same
               evropske prometne in transportne politike. Prav tako je v medresorskem usklajevanju
               tudi Predlog zakona o zagotavljanju sredstev za investicije v javno železniško
               infrastrukturo, katerega osnovni cilj je določitev virov za namensko zbiranje
               sredstev za investicije in vzdrževanje javne železniške infrastrukture v časovnem
               obdobju od leta 2010 do leta 2023. Enovit način pospešitve gradnje strateško
               pomembnih linijskih infrastruktur, vključno z železniško, pa bo zajet v zakonu o
               umeščanju prometne, energetske in vodne infrastrukture v prostor, kjer bodo določeni
               postopki priprave državnih prostorskih načrtov.</p>
               <p>Vse to so razlogi, zaradi katerih v Poslanski skupini Zares ne bomo podprli vsebine
               predloga zakona, saj po naši oceni ne vključuje celovitega pristopa k reševanju
               težav.</p>
            </sp>
            <sp xml:id="SDZ5-Redna-13-2010-01-29.sp89">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Pukšič v imenu Poslanske skupine Slovenske
               ljudske stranke.</p>
            </sp>
            <sp xml:id="SDZ5-Redna-13-2010-01-29.sp90">

               <speaker>FRANC PUKŠIČ:</speaker>

               <p>Lep pozdrav, gospod podpredsednik. Kolegice in kolegi. Predstavniki Ministrstva za
               promet.</p>
               <p>Letos bo minilo že 210 let, od kar se je rodil naš največji pesnik, dr. France
               Prešeren, pa nekaj več kot 160 let, od kar je umrl. Dr. France Prešeren je napisal
               tudi pesem Železna cesta: "Bliža se železna cesta, njej se ljubca veselim, iz
               Ljubljane v druga mesta kakor tiček odletim." Kolegice in kolegi, pred približno
               150-imi leti je bila ta pesem napisana. Danes tukaj v tej dvorani pa se pogovarjamo,
               da je treba iz Murske Sobote do Kopra 8 ur in pol potovati po tej železni cesti. Kaj
               se je zgodilo? Človek pravzaprav ne more verjeti, zato bomo v Slovenski ljudski
               stranki Predlog zakona o gradnji prioritetnih odsekov železniških prog v Republiki
               Sloveniji podprli.</p>
               <p>V Poslanski skupini smo prepričani, da tako kot je bilo nujno zgraditi avtoceste v
               naši novi državi, se moramo po končanju tega pomembnega projekta lotiti tudi obnove
               in širitve železniške infrastrukture. Znano je, da smo se v državi prioritetno
               odločali za gradnjo avtocest in se je zaradi številnih vzrokov in notranjih razmer v
               Slovenskih železnicah država lotila te priprave zakonodaje šele sedaj bistveno
               prepozno. Iz normativnega programa Vlade je razvidno, da je v pripravi resolucija o
               nacionalnem programu razvoja javne železniške infrastrukture. In to je tudi glavni
               argument Vlade, zakaj nasprotuje temu predlogu zakona. Pravzaprav ne moreš verjeti.
               Dva dni nazaj so v eni televizijski oddaji predstavniki vladne koalicije zatrjevali,
               da bodo za tretjo razvojno perspektivo Slovenije, ki bi naj bila daljša in predlog
               tega zakona rekonstrukcije oziroma gradnje prioritetnih odsekov železniških prog je
               torej na daljši rok, ni vezan na en mandat, ker ne more biti, da bodo iskali soglasje
               tudi s strani opozicije. Tokrat imate ponovno priložnost. Vendar, žal, kot iz same
               resolucije, o kateri smo prej govorili, iz leta 2006, enotna vozovnica, enotna karta
               za prevoz v državi ni narejena, zato v opoziciji predlagamo predlog zakona, ki ima
               zavezujoče namene oziroma temelje. Lahko bi rekli, da je resolucija truplo, zakon pa
               glava nad tem truplom.</p>
               <p>Vladni predstavniki s strani ministrstva pravijo, da je v pripravi tudi zakon o
               zagotavljanju sredstev za investicije v javno železniško opremo. Približno 400
               milijonov evrov je na razpolago iz tretjega operativnega programa Razvoj okolja in
               prometne infrastrukture, prav 400 milijonov za železniško infrastrukturo. Kolikor
               vem, je bilo izkoriščenih cca 9%. Ali so razpisi za uporabo teh 400 milijonov
               pripravljeni oziroma objavljeni oziroma do kdaj boste po operativnem programu "Razvoj
               okoljske in prometne infrastrukture" izkoristili sredstva, ki so na razpolago, ki so
               v bruseljski blagajni.</p>
               <p>Na osnovi analize obstoječega stanja železniške infrastrukture, analize izvajanja
               investicij, določenih v nacionalnem programu, sprejetem v letu 1996, kot tudi na
               osnovi spremenjenih izhodišč, glede na vključitev v Evropsko unijo, in same prometne
               in transportne politike Evropske unije, ki vključuje tudi železniški sistem
               skupnosti, je že dalj časa jasno, da je treba pripraviti novi nacionalni program, ki
               bo v največji meri vključeval vse te ugotovitve in rezultate iz posameznih področij.
               Treba pa je smiselno določiti postopke, priprave državnih postopkov prostorskih
               načrtov, s katerimi se načrtuje določene vrste omrežij in objektov prometne,
               energetske in vodne infrastrukture ter vprašanje pridobivanja zemljišč zanjo in to na
               enovit način. S tem pospešiti gradnjo strateško pomembne linijske infrastrukture,
               torej tudi železniške, da ne bo prihajalo, kot je prihajalo pri avtocestnem programu
               do sistema, da so tisti, ki so bili pri informaciji, odkupovali zemljišča, kmetijska
               zemljišča, potem pa z izsiljevanjem države oddajali oziroma prodajali po nekaj
               100-kratnem faktorju. Tudi tukaj bi s strani Ministrstva za promet pričakovali, da
               boste naredili analizo in seveda proti, tudi takšnim, potegnili določene sankcije, ki
               so pač potrebne.</p>
               <p>V Poslanski skupini Slovenske ljudske stranke verjamemo v dober namen teh postopkov
               pospešitve, zato bomo zakon podprli kot osnovo za nadaljnjo obravnavo. Od Vlade in
               vladne koalicije pa pričakujemo, ker je to prva obravnava, korektno sodelovanje in
               dopolnitev, ne pa zavrnitev, ker to ne pelje nikamor.</p>
            </sp>
            <sp xml:id="SDZ5-Redna-13-2010-01-29.sp91">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Urh, v imenu Poslanske skupine DeSUS. Prosim.
            </p>
            </sp>
            <sp xml:id="SDZ5-Redna-13-2010-01-29.sp92">

               <speaker>ANTON URH:</speaker>

               <p>Spoštovani gospod podpredsednik, spoštovani predstavnik Vlade, kolegice in kolegi
               poslanci! Pred nami je eden od predlogov zakona s področja urejanja prometne
               problematike v Sloveniji, ki jih kot po tekočem traku predlaga največja opozicijska
               stranka. Tokrat se pogovarjamo o gradnji prioritetnih odsekov železniških prog v
               Republiki Sloveniji, ki bi, če bi bil zakon sprejet, našo državo stal 342,5 milijona
               evrov v letu 2011, od leta 2012 do vključno leta 2030 pa kar 6,5 milijarde evrov.
               Moramo se strinjati s predlagateljem, da je stanje javne železniške infrastrukture v
               Sloveniji vsako leto slabše, ker je razvidno iz napak in poškodb, ki nastajajo na
               tirih, vozni mreži, signalno-varnostnih napravah, kretnicah in uvedenih počasnih
               voženj, omejitev hitrosti in osnih obremenitev, ker resnično vpliva na vse slabšo
               kakovost storitev. Strinjamo se tudi z oceno, da Republika Slovenija namenja premalo
               sredstev za razvoj, vzdrževanje in posodobitev javne železniške infrastrukture.</p>
               <p>V Poslanski skupini DeSUS pa kljub dobrim namenom predlagatelja tega predloga ne bomo
               podprli, saj Vlada pripravlja resolucijo o nacionalnem programu razvoja javne
               železniške infrastrukture in predlog zakona o zagotavljanju sredstev za investicije v
               javno železniško infrastrukturo. Oba akta bosta prinesla bolj celovite rešitve za
               reševanje konkretne problematike. Obenem pa Vlada obljublja tudi zakon o umeščanju
               prometne, energetske in vodne infrastrukture v prostor, s katerim bo na enovit način
               opredelila postopke priprave državnih prostorskih načrtov ter vprašanja pridobivanja
               zemljišč oziroma pravic na njih, potrebnih za graditev te infrastrukture.</p>
               <p>Zdaj pa še nekaj bolj prijetnega, kot je sprejem zakonov. Spoštovani gospod mag.
               Vasja Klavora! Poslanci in strokovne službe DeSUS-a vam ob vašem osebnem prazniku
               želimo vse najboljše in prijetno praznovanje! ...<stage xml:id="SDZ5-Redna-13-2010-01-29.stage13">/Aplavz./</stage>...</p>
            </sp>
            <sp xml:id="SDZ5-Redna-13-2010-01-29.sp93">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Hvala lepa. Besedo ima gospod Srečko Prijatelj, v imenu Poslanske skupine
               Slovenske nacionalne stranke. Prosim.</p>
            </sp>
            <sp xml:id="SDZ5-Redna-13-2010-01-29.sp94">

               <speaker>SREČKO PRIJATELJ:</speaker>

               <p>Hvala lepa. Spoštovani podpredsednik! Tudi sam se pridružujem tem čestitkam, še na
               mnoga zdrava leta. Upam, da bomo tudi kaj spili danes na ta račun.</p>
               <p>Veste, star slovenski pregovor pravi, da kar lahko storimo danes, zdaj govorim o
               zakonu, ne odlašamo na jutri. Posodobitev železniške infrastrukture je pač prvi pogoj
               za ustreznejše vključevanje Slovenije v Evropsko prometno mrežo. Zlasti za nas sta
               pomembna V. in X. vseevropski koridor. In, če govorimo o tehničnem stanju, o
               zmožnosti varnega prevoza, zmožnosti pretočnosti evropske primerljivosti, lahko
               ugotovimo, da smo slabši kot recimo država Albanija na tem področju. Da ne bomo
               filozofirali, bi navedel nekaj konkretnih dejstev. Naši tovorni vlaki vozijo v,
               komercialna hitrost je 35 km<stage xml:id="SDZ5-Redna-13-2010-01-29.stage14">/h, medtem ko mednarodni vlaki vozijo 160 km/</stage>h, v
               potniškem prometu je za 10 km hitrost mogoče večja, ampak smo tudi tukaj nekje.
               Počasne vožnje utrjujejo te hitrosti, povprečne od hitrosti, in seveda, ker je slabo
               stanje na železniški infrastrukturi, zlasti na spodnjem ustroju in pa zgornjem
               ustroju proge, je teh počasnih, predpisanih počasnih, zaukazanih počasnih voženj iz
               dneva v dan več. Tovorni promet ima na milijone minut zamud. Na milijone minut zamud.
               Govoriti ob takem stanju železniške infrastrukture, da smo evropsko primerljivi, je
               naravnost smešno. Ni pozabila ta vlada na sistem Slovenskih železnic. Jaz bi dejal,
               ta vlada, še bom rekel, je zgrabila bika za roge in poskuša reševati zadevo, če se
               sploh še rešiti da, brez strateškega partnerja pač ne bo šlo in Slovenske železnice
               so tako finančno in tehnično podhranjene, da bo sanacija trajala vrsto let.
               Izgubljene so bitke in jaz upam, da ne bo izgubljena tudi vojna. Vojna s časom,
               namreč, ker tovor nas že obvaža. Koliko je pa interesa, da rešujemo to zadevo na
               konstruktiven način, pa kaže tudi ta napol prazna dvorana danes tukaj.</p>
               <p>Slovenija se do danes ni zavedala, da ima tudi v sistemu javnih prevozov na tovornem
               in na potniškem prometu sistem železnic. Če govorimo o nekem nacionalnem programu, bi
               jaz omenil nacionalni program iz leta 1990, ko ugotavljamo danes, ko ga listamo, vse
               je zapisano notri, veste, tudi drugi tir Koper-Divača in tako naprej, posodobitve na
               signalno-varnostnem področju in pa seveda tudi hitrejša vožnja vlakov. Če primerjamo
               realizacijo tistega, kar je takrat zapisano pod Rekarjevo vladavino, če lahko tako
               rečem, lahko govorimo o manj kot 10%. Danes delamo drugo resolucijo. Prav je tako, če
               bo prinesla kaj dobrega.</p>
               <p>Položaj Slovenskih železnic skratka ni dober. Luka Koper kot edini strateški partner
               je, vsaj nam je bilo tako predstavljeno, Klubu primorskih poslancev, namenila
               bistveno posodobiti v bistvu svoje luške kapacitete in bo zato namenila tudi nekaj
               milijard evrov. Seveda temu morajo slediti tudi podpore v pretočnosti. Luka ima na
               voljo samo eno cesto in eno železnico, ozko grlo pa je Koper-Divača. O tej progi
               govorimo že več kot desetletja, da bi jo morali na novo zgraditi, pa se še nič ni
               premaknilo. Jaz bi želel, da naredimo vsaj tisto, kar lahko, pa tudi tega nismo.
               Imamo nove lokomotive, za katero so davkoplačevalci odšteli ogromno denarja in te
               lokomotive preprosto ne morejo voziti od Zidanega mosta naprej, ker ni zagotovljen
               zadosten osni pritisk. Lokomotive, preprosto povedano, s takimi vlaki, kot bi jih
               bile zmožne voziti, so pretežke. In, ker je proga še iz obdobja Franca Jožefa, se
               lahko zgodi, da zgrmi vse skupaj po tleh. Od Zidanega mosta naprej jih lahko
               pokrijemo z deko in nemo opazujemo slabo infrastrukturo tja do nove madžarske proge
               oziroma do Hodoša, ki povezuje Madžarsko, ki smo jo pa tudi zgradili tako, da nismo
               predvideli elektrifikacije. Skratka, tudi tisto, kar smo na novo uspeli zgraditi, smo
               naredili zelo slabo.</p>
               <p>Kaj lahko naredimo danes, takoj in zdaj? Takoj lahko pristopimo k posodabljanju
               železniškega infrastrukturnega sistema v tem kontekstu, da omogočimo normalno sestavo
               vlakov. In pa seveda, da postanemo evropsko primerljivi v komercialnem smislu. Tovori
               nas že obvažajo in jaz sem globoko prepričan, če v bistvu ne bomo naredili sedaj
               nekaj, ne leta 2030, potem bo tudi 2030 vse zastonj, če bomo imeli tukaj neko
               evropsko primerljivo infrastrukturo, tovora pa ne bomo imeli. Kajti tovor, ko se
               enkrat preseli na drugo destinacijo, ga stežka dobiš nazaj. Tako imenovana pontebska
               proga čez Italijo, Madžarsko, na vzhodni del Evrope je iz dneva v dan bolj
               obremenjena. In tudi tuji operaterji, ki prihajajo na Slovenske železnice se trudijo,
               da še tisto nekaj tovora, ki ga slovenski železničarji imajo danes, seveda prevzemajo
               oni sami.</p>
               <p>Skratka, imamo kar nekaj sovražnih dejavnikov na tem področju, najbolj pa nas tepe ta
               slaba infrastrukturna politika v preteklosti in stanje, ki je rezultat tega. Kot
               nekdaj odgovoren za tehnično vozovno dejavnost za Primorsko, sem globoko prepričan,
               da imamo veliko srečo, da ni prišlo do resnih izrednih dogodkov. Da nimamo, recimo,
               neke druge Divače, kot smo jo imeli pred leti, ko so bila človeška trupla po celi
               postaji. In to se nam bo zgodilo, če bomo ta problem odlagali v prihodnost.</p>
               <p>Zakaj ne naredimo tega, kar lahko naredimo, takoj? Imamo signalno-varnostne sisteme -
               si predstavljate, kaj je to likovni signal? - še iz starih časov. Zapornice, ki naj
               bi bile avtomatsko vodene <stage xml:id="SDZ5-Redna-13-2010-01-29.stage15">(projekt je vodil Siemens)</stage>, so v poskusnem obratovanju
               desetletje in pol. Desetletje in pol! Siemens je sedaj od tega odstopil. Imeli smo
               Iskro, domače podjetje, ki je bilo v tem segmentu zelo kvalitetno, pa smo jih
               odslovili in tujcem dali delo. Enako smo to naredili s Siemensom v Mariboru, ko smo
               jim zaupali Tovarno motornih vozil, zdaj so pa ugotovili, da je to neproduktivno, in
               so to zaprli. Vendar za to ni odgovorna ta vlada. Ta vlada je pristopila k
               sistemskemu reševanju Slovenskih železnic. Na žalost želijo v prvi vrsti to zadevo
               sanirati kadrovsko. Mislim, da to ni dobro, kajti med tem kadrovskim potencialom, ki
               je danes poslan na čakanje, je tudi kar nekaj strokovnjakov, ki bi lahko pripomogli k
               temu, da bi se začela obnovitvena dela takoj. Ne vidim razloga, zakaj ne bi mogli
               zamenjati vozne mreže danes. Ne vidim razloga, zakaj ne bi mogli najeti vlaka, ki
               lahko na dan obnovi pet in še nekaj kilometrov proge, generalno obnovi, veste, ne
               tisto, kar imamo danes, zaporo, pa delamo potem.</p>
               <p>In ne vidim razloga, zakaj ne bi mogli v enem letu vzpostaviti takega režima vožnje
               od Zidanega mosta proti Mariboru, da bi ustrezal kategoriji D-4, kar pomeni, da bi
               lahko imeli na tej progi tiste lokomotive, ki danes stojijo v Zidanem mostu, in so
               nove, večsistemske, drago smo jih plačali, torej, 22,5-tonski osni pritisk. To se
               lahko naredi danes. Vendar pa projekti stojijo. In, spoštovani, ni opravičila. Ni
               opravičila ne za to vlado ne za prejšnje. Vsi so bili nekako slepi pri tem. V
               prejšnjem mandatu, v letu 2008, smo dali pooblastila železničarjem, da se začne z
               vsemi projekti. Dali smo poroštvo za najem kreditov, ampak veste kje se je zataknilo,
               da niti enega projekta nimamo končanega? Že pridobljena evropska sredstva moramo
               vračati v Bruselj, ker nimamo projektov. In za to zopet ne bo nihče odgovarjal.
               Prejšnja vlada je rekla, potrebujemo direkcijo. Naredili smo direkcijo, imeli smo
               agencijo. Tista direkcija je tudi v Mariboru, ker je tako hotel takratni poslanec,
               vodja matičnega delovnega telesa gospod Kangler in tam je fikus, en kup ljubi, ki nič
               ne delajo. Isto je z agencijo, ki piše varnostna spričevala tujim operaterjem, ki nam
               odžirajo delo. In danes ugotavljamo, da je 1000 ljudi preveč, ker RCA vozi naše
               vlake. Jaz nisem proti tujim operaterjem, kar naj pridejo, samo naj pripeljejo svoj
               produkt v Luko Koper, tisto kar je pa nacionalnega pomena za slovenske železničarje,
               ki daje kruh 10.000 glavi množici, pa mora ostati zaščiteno. Tako bi bilo prav. To so
               pa avtomobili, kontejnerski prevoz, žitarice, naftni derivati in tako naprej, ampak
               temu ni tako. In jutri bomo ugotavljali zopet, kot je dejal gospod Marinič, da bo še
               1000 ljudi preveč. In pojutrišnjem mogoče še 1000. To ni način. Tudi sindikati niso
               bili zadostni pri tem. Morali bi zaščitit interes delavca in se boriti za delo. Nihče
               od tujcev, ki prihaja sem kot tuji operater, nima pravice posegati po sistemskih
               prevozih, ki jih je Slovenska železnica kot pogodbenica podpisala pred 10-mi, 20-mi
               leti in jih prevažamo vsak dan, recimo Koper-Linz, fosfati. Kdo lahko to vozi kot
               Slovenske železnice? Noben od tujcev. Naj si pripeljejo svoj produkt v Luko Koper pa
               na vozijo. In dokler ne bomo zaščitit interesa dela ne bomo imeli tudi interesa
               kapitala. Nemci kot strateški partner DB bodo prišli na Slovenske železnice, tako je
               dejal premier, če bomo imeli ločeno infrastrukturo, potniški in tovorni promet, če ne
               bomo imeli v enem loncu vsega in če bo lastnina ločena na tak način, da se bo vedelo,
               kdo za kaj plača, kdo za kaj odgovarja. Jaz sem za tak sistem, vendar, če bomo čakali
               zgolj na to, da bomo kadrovsko primerljivi, na tehnično stanje Slovenskih železnic pa
               pozabili, potem nas bodo tovori obšli in na žalost niti za 1000 ljudi ne bo več dela.
               Tega se jaz bojim.</p>
               <p>To, kar je zapisano v Predlogu zakona o gradnji prioritetnih odsekov, to je bilo
               zapisano že leta nazaj. In prav bi bilo, da izluščimo iz tega to, kar se da narediti
               takoj. Tudi sam sem predlagal kot podpredsednik odbora na razgovoru z direktorjem
               Slovenskih železnic, da bi se imenovala neka skupina, tudi predsednik nadzornega
               sveta gospod Godec je bil na tem sestanku, neka skupina tistih, ki so eksperti na
               železniškem področju, da se začne izvajati prioritete pri projektih, ki lahko
               ugledajo v bistvu realizacijo takoj. Meni je všeč na nek način, da smo šli iz
               megalomanskega projekta dvotirnost Koper-Divača na enotirni sistem, ker so projekti
               že pripravljeni, ker je v prostor v bistvu že vnesena ta trasa, kjer imamo že
               odkupljena zemljišča in bomo na nek način lahko s projektom začeli malo prej. Vendar
               mi smo izgubili tukaj, spoštovane gospe in gospodje, 10 let. 10 let. In kot že
               rečeno, tovori nas obvažajo in mi bomo izgubili ogromno možnosti za jutrišnjo, ne
               vem, boljše delo Slovenskih železnic.</p>
               <p>Ne nazadnje jaz bi želel, da se razišče tudi odgovornost nosilcev za nazaj, kajti
               ugotavljamo danes to, da železnice niso izkazovale tistega stanja, vsaj finančnega
               ne, kot bi ga morale. Bilance so se prirejale in imeli smo v bistvu neko lažno sliko,
               ki je danes izražena v zelo težkem položaju Slovenskih železnic in težko bo sanirati
               zadeve, da bi tekoče funkcionirala, kaj šele, da bi pridobili tekoča sredstva za
               razvojne programe naprej. Želel bi pri tem poudariti tudi to, da pri reševanju teh
               železnic, čeravno se je vključil v delo sam premier, smo nekako prepočasni. In jaz bi
               želel, seveda, da pristopimo takoj, takoj, ampak res takoj, vsaj k tistim delom, ki
               lahko nudijo takojšnje rezultate.</p>
               <p>Jaz bom povedal samo en primer. Ogromno kretnic imamo še na postajah, ki niso več
               predmet zaustavljanja vlakov. Na teh postajah morajo vlaki čez kretnice in zmanjšati
               se mora hitrost. Zakaj preprosto ne predpišemo, da tam, kjer ni več zaustavljanja
               tovornih vlakov, poberemo te kretnice, jih deponiramo v postajnem poslopju in takrat,
               kadar jih bomo rabili, jih bomo montirali nazaj. 40%<stage xml:id="SDZ5-Redna-13-2010-01-29.stage16">(?)</stage> počasnih voženj bo manj,
               najmanj v Sloveniji.</p>
               <p>Kar se tiče obnove, v bistvu energetske napajalne sistemske tehnike, lahko takoj
               pristopimo k temu, da se zamenja vozna mreža na področju Kopra in Divače, kajti
               pretanek vozni vod onemogoča polno tonažo vleke. In to seveda zmanjšuje propustnost.
               Jaz ne vidim razloga, da tega ne bi naredili takoj. Jutri.</p>
               <p>Še mnogo je teh zadev, ki bi jih lahko poiskali in izluščili iz tega, kaj lahko
               naredimo danes. Prosim vas, ne odlašajte s tistimi problemi, ki jih lahko rešujemo od
               danes do jutri. Samo to.</p>
               <p>Hvala.</p>
            </sp>
            <sp xml:id="SDZ5-Redna-13-2010-01-29.sp95">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Miran Jerič v imenu Poslanskega kluba LDS. Prosim.</p>
            </sp>
            <sp xml:id="SDZ5-Redna-13-2010-01-29.sp96">

               <speaker>MIRAN JERIČ:</speaker>

               <p>Hvala za besedo, spoštovani gospod podpredsednik.</p>
               <p>Najprej iskrene čestitke ob vašem prazniku tudi v mojem imenu.</p>
               <p>Spoštovani predstavniki Vlade, kolegice in kolegi poslanci.</p>
               <p>V slovenskem nacionalnem interesu je, da čim prej posodobimo javno železniško
               infrastrukturo ter da hkrati Slovenske železnice, ne samo zaradi globalne gospodarske
               krize, v kateri se nahajajo, preoblikujemo v modernega glede na geografsko lego
               Slovenije vodilnega regionalnega operaterja, ki bo opravljal celovite
               prevozno-logistične dejavnosti.</p>
               <p>V Liberalni demokraciji Slovenije se zavedamo, da bo zaradi izgubljenih desetletij v
               razvoju Slovenskih železnic, pot do tega cilja finančno izredno zahtevna in
               najverjetneje tudi boleča. Na tej poti pa moramo globoko krizo našega operaterja,
               katastrofalno stanje javne železniške infrastrukture, razne zahteve po implementaciji
               direktiv Evropske unije s tega področja vzeti predvsem kot spodbude. Problemi
               slovenskega železniškega sistema so veliki, še večji problem pa smo predvsem mi sami,
               z našim desetletja dolgim dojemanjem vloge železnic v sodobni, gospodarsko razviti
               družbi, trenutno soočeni s že prisotnimi podnebnimi spremembami in globalno
               gospodarsko in finančno krizo.</p>
               <p>Zdaj nosi odgovornost za razvoj slovenskega železniškega sistema vladajoča koalicija,
               katerega del je tudi naša stranka. Zato smo v Liberalni demokraciji Slovenije
               prisluhnili argumentom Vlade, s katerimi utemeljuje, da zakon ni primeren za
               nadaljnjo obravnavo. Ob tem seveda pričakujemo čimprejšnjo obravnavo napovedanih
               vladnih rešitev, ki jih bodo vsebovali predvsem naslednji predlogi aktov, to so:
               Resolucija o nacionalnem programu razvoja javne železniške infrastrukture, Zakon o
               zagotavljanju sredstev za investicije v javno železniško infrastrukturo ter Zakon o
               umeščanju prometne, energetske in vodne infrastrukture v prostor.</p>
               <p>V Liberalni demokraciji Slovenije ne dvomimo v dobronamernost predlagateljev zakona,
               vendar bi bilo bolje, če vsi ocenjujemo posodobitev javne železniške infrastrukture
               kot nacionalni projekt, da združimo moči in konsenzualno sprejmemo najustreznejše
               rešitve. Namreč, kjer je volja, se najde tudi pot.</p>
               <p>Zato še enkrat, če mislimo resno s pospešeno modernizacijo slovenskega železniškega
               sistema, je treba prenehati s prestižnimi bitkami in pričeti sodelovati. To seveda
               velja za vse strani.</p>
               <p>V Liberalni demokraciji Slovenije smo, kot sem že povedal, prisluhnili argumentom
               Vlade in predloga zakona ne bomo podprli. Hkrati pa pričakujemo čimprejšnji začetek
               široke razprave o rešitvah, ki jih za slovenski železniški sistem pripravlja
               Vlada.</p>
            </sp>
            <sp xml:id="SDZ5-Redna-13-2010-01-29.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospo Janko Veber v imenu Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ5-Redna-13-2010-01-29.sp98">

               <speaker>JANKO VEBER:</speaker>

               <p>Še enkrat hvala za besedo v imenu Poslanske skupine Socialnih demokratov.</p>
               <p>Sam naslov zakona je dober in zanimiv. Gre za gradnjo prioritetnih odsekov
               železniških prog v Republiki Sloveniji in zakon, kot 1. člen govori, naj bi določal
               roke, vire, dokumentacijo in vse, kar je s tem potrebno za to, da se gradnja teh
               železniških prog v Sloveniji lahko začne. Vendar je po našem mnenju, izjemno pomembna
               pomanjkljivost tega zakona je v naslednjem, da skoraj v celoti izključuje Državni
               zbor v tem postopku. Namreč, s sprejemom tega zakona Državni zbor nima nobene vloge
               več pri izvajanju tako pomembnega projekta, ki ga lahko ocenjujemo, da bo celo višji,
               kot je bila izgradnja avtocest, ta je veljala ali bo veljala 5,4 milijarde evrov.
               Natančnih ocen, koliko sredstev bi bilo treba zagotoviti za dokončanje vseh teh
               odsekov, pravzaprav tudi ni in jih tudi predlagatelj ne navaja. Vendar, zagotovo gre
               vsaj za tak rang sredstev, kot je to bilo pri izgradnji avtocest. In v vseh teh
               postopkih bi se Državni zbor samo seznanjal s tem, kako naj bi potekala izgradnja.
               Torej gre za izjemno velika sredstva in pristojnost Državnega zbora zagotovo mora
               biti, da sprejme resolucijo o nacionalnem programu izgradnje in posodobitve
               železniških prog v Republiki Sloveniji, na podlagi te resolucije potem sprejemamo
               letne programe in v resoluciji so tudi določeni viri, na kakšen način bomo
               financirali izgradnjo. Običajno je to tudi zadolževanje, za kar potrebujemo posebne
               zakone, da to lahko izpeljemo. No, predlagatelj pravi, da se Vlada lahko sama, z
               uredbo odloči, kako bo financirala železnice. Torej, uredba je po mnenju
               predlagatelja tista, ki je dovolj, da se zagotovijo viri, ki lahko daleč presežejo
               dovoljeno mejo zadolževanja, bodisi po evropskih kriterijih ali tudi sicer po tem,
               kar menimo, da bi bilo primerno tudi za Državni zbor.</p>
               <p>Tudi ta zakon uzakonja način pridobivanja dokumentacije za izgradnjo železniške
               infrastrukture v skladu s sedaj veljavno prostorsko zakonodajo. Vsi ugotavljamo, da
               je ta zakonodaja neučinkovita. Danes lahko ugotavljamo, da se ravno zaradi te
               neučinkovite zakonodaje ne da graditi železniških odsekov, ampak s tem zakonom bi
               uzakonili, da ravno to zakonodajo moramo uporabljati v prihodnje, da bomo umestili
               železniške proge v prostor. Neustrezna rešitev. Mi potrebujemo nov zakon o umeščanju
               v prostor linijske infrastrukture, če želimo doseči vse potrebe, ki jih Slovenija
               ima, ker je vendarle na pomembnem strateškem položaju, čez Slovenijo potekata V. in
               X. evropski koridor, imamo pa tudi pristanišče v Kopru, ki je izjemnega pomena za
               oskrbo Evrope s prenekaterimi izdelki, ki jih preko tega pristanišča lahko pripeljemo
               najbližje Evropi. Če se želimo temu izogniti, potem moramo sprejeti poseben zakon o
               umeščanju linijske infrastrukture v prostor.</p>
               <p>Tudi roki, ki jih navaja ta zakon, govorijo zgolj o tem, prvih osem predlogov, Koper
               - vozlišče Črni Kal-Divača, vozlišče Črni kal-Divača - vozlišče Črni kal,
               Divača-Ljubljana, Zidani Most-Dobova in tako naprej. Ta zakon določa, da je rok za
               izgradnjo vseh teh prvih osmih odsekov leto 2023. In tukaj se pristojnost Državnega
               zbora neha. Kako bo in kdaj bo posamezen odsek dejansko zgrajen, je potem zopet
               pristojnost Vlade, ki naj bi z uredbo določila kdaj bo, recimo, končan Zidani
               Most-Maribor, Zidani Most-Dobova. Državni zbor s tem ne bo imel, po mnenju
               predlagateljev, nič. Enako velja, recimo, za odsek Ljubljana-Grosuplje,
               Kočevje-Črnomelj, ta naj bi se po navedbah predlagatelja zgradil do leta 2030. Kako
               in kdaj, ali bo res do leta 2030 in ali ne bo mogoče do leta 2020, ta rok, bo zopet
               pristojnost zgolj in samo Vlade. Mislim, da to ni ustrezna rešitev in da Državni zbor
               nikakor ne more podpreti rešitev, ker izključuje sebe pri najpomembnejših razvojnih
               odločitvah v Sloveniji.</p>
               <p>Zato v Poslanski skupini Socialnih demokratov nikakor ne moremo podpreti tega
               predloga zakona, ker dejansko ne bo pripomogel k temu, da bi zgradili železnice,
               ampak bo pripomogel kvečjemu k temu, da bomo nenadzorovano najemali kredite in da
               bomo gradili odseke, za katere Državni zbor ne bo vedel, ali so res prioritetni ali
               ne ali je to zgolj in samo politična volja aktualnega ministra v vladi, ali mogoče
               tiste Vlade. To presega tudi pravni okvir resolucij in, upam si reči, tudi Ustave. V
               Poslanski skupini Socialnih demokratov iz teh razlogov tega predloga zakona nikakor
               ne moremo podpreti.</p>
            </sp>
            <sp xml:id="SDZ5-Redna-13-2010-01-29.sp99">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi splošna
               razprava poslank in poslancev. Besedo ima gospod Jakob Presečnik.</p>
            </sp>
            <sp xml:id="SDZ5-Redna-13-2010-01-29.sp100">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovane kolegice in kolegi, gospod
               državni sekretar s sodelavcem!</p>
               <p>Nekaj besed želim spregovoriti o tej temi. Začel bi s stavkom, kot je kolega Veber
               prej omenil, da je pri tem zakonu izključen Državni zbor. To lahko tudi drži, ampak
               na splošno bi rekel, ne glede na to, kakšna je vloga Državnega zbora, vedno je
               problem zagotavljanje virov financiranja. Zakaj nimamo noveliranih nacionalnih
               programov oziroma resolucij na področju železniškega prometa, na področju obnove in
               vzdrževanja državne cestne mreže? V obeh primerih je vedno prvi in, ne bom rekel
               edini, ampak največji problem zagotavljanje denarja in na ta način nezmožnost
               priprave takega dokumenta. Državna cestna mreža je sicer naslednja točka, vendar je
               problem vedno enak. Vedno nastopi problem virov financiranja. Ti so nekako še znosni
               pri avtocestnem omrežju, ker je, resnici na ljubo, temu projektu dajala država v vseh
               poosamosvojitvenih letih največjo pozornost. Pa še ta vir pri izgradnji, obnovi in
               vzdrževanju avtocestnega omrežja se je nekako pokvaril, če uporabim lepo slovensko
               besedo. Takratni avtocestni tolar, kot smo ga imenovali, je z leti izgubljal svoj
               lesk in je na koncu vse skupaj pristalo praktično v enem delu na cestnini, vse ostalo
               pa na kreditih. Tudi iz proračuna smo v preteklem obdobju počasi ta program izrinili.
               Na drugih področjih, ki sem jih prej omenil, železniškem in državnih cestah, je pa
               zadeva še slabša.</p>
               <p>Tudi na podlagi mnenja Vlade in mnenja koalicijskih poslanskih skupin predvidevam, da
               ta predlog zakona ne bo sprejet, da bo zavrnjen. Zaradi tega apeliram na Vlado, da
               intenzivno pripravlja nacionalni program in, kar je zagotovo še vsaj tako pomembno,
               glede tudi na to, kar sem prej govoril, nek zakon o zagotavljanju sredstev za
               investicije v javno železniško infrastrukturo. Torej, kolikor vem, sta oba dokumenta
               sestavna dela normativnega programa Vlade, kar za kmalu, mislim, da za prvo polletje
               letošnjega leta. Torej ne glede na to, da imamo že star ta nacionalni program, ki se
               izvaja v nekih bori desetinki celega programa, so seveda vmes bistveno bistveno
               spremenjena vsa izhodišča, tudi z vstopom Slovenije v Evropsko unijo in še mnogimi
               drugimi razlogi.</p>
               <p>Že prej so bile omenjene seveda tudi težave pri umeščanju linijskih objektov v
               prostor. Jaz moram reči, da sem že kar dvakrat postavil poslansko vprašanje na to
               temo. Mislim, da je bilo že v januarju lanskega leta. Takoj po nastopu nove vlade je
               minister Vlačič za ta zakon o umeščanju linijskih infrastrukturnih objektov v prostor
               obljubljal, da bo v parih mesecih, da ga bo Vlada pripravila v parih mesecih. To
               podobno vprašanje sem potem postavil, mislim da, tam enkrat v novembru obema
               ministroma, Vlačiču in Erjavcu, ampak odgovor je bil, da bo kmalu. Po nekih zadnjih
               vesteh, tudi časopisnih, se očitno res na tem področju nekaj pripravlja, ker dejstvo
               je, da so se razmere v prostoru od nekdaj, od deset, petnajst, dvajset let nazaj
               bistveno spremenile. Jaz vedno pravim, da k sreči imamo že skoraj dograjen avtocestni
               križ, ker v primeru, da bi ga zdaj v tem obdobju umeščali v prostor, da bi umeščali v
               prostor posamezne odseke, jaz ne vem, kam bi prišli. Z obstoječo zakonodajo zagotovo
               nikamor. Takšni problemi so seveda v prostoru. In zaradi tega, tudi zaradi tega je
               seveda ali pa predvsem zaradi tega je ta zakon seveda nujen. Tako da, kot rečeno, ne
               bom šel sedaj na posamezne odseke, ki so zagotovo pravi, tudi v nacionalni program -
               kolega je prej rekel, saj to vse piše že v veljavnem, enkrat sprejetem, v 90. letih
               sprejetem nacionalnem programu, so vse točke seveda prave. Zagotovo podpiram, da
               Vlada pride čim prej - kar imate v normativnem programu - z resolucijo o nacionalnem
               programu, z Zakonom o zagotavljanju sredstev in tem tretjim, ki sem ga omenil sam in
               je bil tudi s strani kolegov omenjen, Zakonom o umeščanju infrastrukturnih linijskih
               objektov v prostor.</p>
               <p>Sicer bom glasoval za ta zakon v prvi obravnavi, ker če ne drugega, je zakon vložen
               in poskuša pospešiti priprave na to, da pridemo do pravih dokumentov v Sloveniji in
               do možnosti izboljšanja železniške infrastrukture v čim krajšem času. Hvala lepa.</p>
            </sp>
            <sp xml:id="SDZ5-Redna-13-2010-01-29.sp101">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Renata Brunskole.</p>
            </sp>
            <sp xml:id="SDZ5-Redna-13-2010-01-29.sp102">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni, gospod državni sekretar s sodelavcem! Spoštovani
               gospod podpredsednik, tudi jaz vam želim vse najboljše ob rojstnem dnevu, veliko
               zdravja in predvsem dobrega sodelovanja še naprej!</p>
               <p>Verjamem, da je šlo pri tem predlogu zakona predvsem za dobronamernost
               predlagateljev, da bi nekako popravili vse tisto, kar jim mogoče v preteklosti, v
               času, ko so imeli priložnost in možnost delovati na tem področju, nekako ni uspelo
               ali se izšlo. Seveda je pri tem, kot je bilo danes nekajkrat rečeno, potrebna tudi
               politična volja, za katero morda takrat ni bilo tako enostavno.</p>
               <p>Ob predstavitvi stališč je bilo jasno povedano, za kaj gre, kakšni predlogi so, in
               tudi sama ocenjujem, da takšnega predloga zakona ne morem podpreti. Res pa je, da
               tudi na našem območju, kjer smo nekako odrezani od cestne infrastrukture, železniška
               infrastruktura še nekako gre, vendar je tudi tu povezava z osrednjo Slovenijo skoraj
               pretrgana. Celo povezav, ki so bile prej, kot je nekdo od kolegov prej rekel, ni več.
               Zato je treba ukrepati za večjo povezanost v okviru držav Evropske unije. Sama pa
               menim, da je še kako potrebna tudi povezava s sosednjo Republiko Hrvaško, saj območje
               Bele krajine oziroma jugovzhodne Slovenije, pa tudi območje Posavja to pomembno
               prometno povezavo zelo potrebuje.</p>
               <p>Zakaj je pomembno vzdrževanje železniške infrastrukture tudi na območjih, ki so bila,
               žal, zaradi prioritete avtocestnih odsekov zapostavljena. Na srečanju s slovenskimi
               in hrvaškimi železničarji konec lanskega leta so posebej izpostavili ravno to
               problematiko na območju Bele krajine - na eni strani ukinitev nekaj linij proti
               Ljubljani, kar je zaskrbljujoče. Seveda, mislim, da je gospod minister na eni od
               predstavitev pa tudi gospod državni sekretar jasno povedal, da bo tudi v povezavi z
               železnico in železniškimi koridorji pa tudi na eni strani razvojem Slovenije treba
               kdaj pogledati tudi v tej smeri, da se prispeva k enakomernejšem razvoju Slovenije,
               pa tudi če kdaj morebiti katera od železniških povezav ne bo ekonomsko toliko
               upravičena, na eni strani tudi ekonomsko učinkovita, pa vendar bo prispevala k
               razvoju in tudi obstoju in večjemu življenju in dogajanju na posameznih območjih.
               Zagotovo, ko pogledamo obremenjenost cest v Sloveniji, bi zagotovo, podpiram
               razmišljanje ministrstva za promet, gospoda ministra in celotnega vodstva, v smeri
               prioritet na področju železniške infrastrukture, vendar mislim, da s tovrstnim
               predlogom zakona nismo še ravno na pravi poti, verjamem pa, da z nekimi še
               spremenjenimi, dopolnjenimi odločitvami bomo lahko tudi na področju železniške
               infrastrukture naredili te pomembne korake, o katerih je gospod minister dr. Patrick
               Vlačič, že večkrat govoril zelo jasno. Mislim, da je prav, da v tej smeri podpremo,
               na eni strani razbremenimo ceste tovornega prometa na drugi strani pa morebiti še
               pogledamo, da kjer že imamo železnice, tudi območje Bele krajine, da mogoče bi tudi
               na področju tovornega prometa in tudi naprej, prehoda proti državam bivše
               Jugoslavije, lahko naredili še več in tudi na ta način preusmerili tovorni promet, pa
               na drugi strani tudi v skrbi za čisto okolje, da v skrbi torej ekoloških momentov, ki
               so še kako pomembni, da bi bilo tudi to razmišljanje nadvse umestno.</p>
               <p>Določeni predlogi v tem zakonu in te letnice so res takšne, da sem celo skoraj sama
               razmišljala, da bom verjetno takrat že kar blizu upokojitve. Verjetno bo treba tukaj
               še nekoliko razmisliti o teh predlogih pa tudi o nekaterih nejasnosti, povezanih z
               roki za dokončanje odsekov, pa tudi, da ne bi mogoče bilo na eni strani s tem
               predlogom zakona nekatere zadeve zamegljene ali pa ne dovolj prikazane in
               transparentne.</p>
               <p>Zatorej sama tega v tem trenutku ne morem podpreti, zagotovo pa bom za kakšne druge
               spremenjene možnosti in variante zakona, ki bodo prispevale, pa za kar bomo tudi
               finančno sposobni, pa zagotovo prva med enakimi, tukaj nami vsemi zbranimi, da tudi
               to zadevo podpremo. Tako da, prav je, da na področju železniške infrastrukture
               prisluhnemo res tudi območjem, ki so res zapostavljena v razvoju. Mislim, da ravno
               obisk Vlade na Kočevsko-ribniškem in v Beli krajini ni naključje. Tudi to območje bi
               na področju železniške infrastrukture, tudi železničarji so poudarili, da
               pričakujejo, da bo na področju vzdrževanja tudi za tiste, ki niso v sklopu koridorja
               nekako poskrbljeno in to tudi pričakujemo. Hvala.</p>
            </sp>
            <sp xml:id="SDZ5-Redna-13-2010-01-29.sp103">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ivan Grill.</p>
            </sp>
            <sp xml:id="SDZ5-Redna-13-2010-01-29.sp104">

               <speaker>IVAN GRILL:</speaker>

               <p>Najlepša hvala za besedo. Spoštovani vsi skupaj. Da bo koalicija in Vlada takšen
               predlog zakona podprla, vam lahko odkrito povem, da nisem tudi v sanjah ne
               pričakoval. Takšni izgovori, ki jih poslušamo v vsakem predlogu s strani SDS oziroma
               sploh opozicije, da Vlada pripravlja celovito rešitev, da je to že v fazi priprave.
               Poglejte, tega smo vajeni. Žal pa tega v Državnem zboru veliko ni v obravnavi. Ta
               zakon je ravno nekaj takega. Problem železniške infrastrukture ali na sploh prometa
               na železnicah, ta problem je star desetletja. To ni problem prejšnjega mandata, ko
               hočete vsi očitati, da se je v prejšnjem mandatu na tem področju premalo naredilo. Se
               strinjam s tem, se ja pa začelo. Ampak ta problem bi se moral reševati že 10, 15 ali
               20 let nazaj, da se ne bi soočali s tako velikimi težavami kot danes.</p>
               <p>Da do tega vprašanja niti Vlada ne goji ali ne izkazuje potrebne pozornosti, kaže
               tudi to, z vsem spoštovanjem gospod državni sekretar, da ste tukaj prisotni, ampak
               tukaj bi lahko bil tudi minister in še marsikakšen strokovnjak, s tega področja, da
               bi skozi razpravo, ki bi bila na ta način bolj kvalitetna, poiskali tiste rešitve ali
               v dopolnitvi tega zakona, ali pa da se zadeve še na kakšen drugačen način še razširi,
               še bolj ureja.</p>
               <p>Ampak danes, kot sem omenil, se soočamo z velikimi težavami na področju potniškega
               prometa, cestnega prometa, tovornega prometa. Upajmo, če bo po sreči, bo letos
               zaključen avtocestni križ, zadnji odsek proti Dolenjski, proti Novem mestu, se naj bi
               predvidoma do sredine poletja zaključil. Žal lahko danes ugotavljamo, da so koridorji
               teh naših avtocest ali ti vozni pasovi že danes premajhni, tako veliko je cestnega
               prometa, predvsem tovornega, da ko se peljem v Ljubljano, sem ves čas na
               prehitevalnem pasu, kajti na desni strani tovornjak za tovornjakom. Ravno tako, ko se
               vračam. Revoz, Adria imajo nekaj sto tovornjakov vsak dan. Imamo industrijski tir v
               tovarno Revoz, ki je daleč, daleč manj uporabljen, manj izkoriščen kot bi lahko bil.
               Zakaj? Zato, ker železniška infrastruktura, logistika, nekompatibilnost med odseki ne
               ustreza njihovim potrebam in njihovim pričakovanjem in se zato raje poslužujejo
               tovornega prometa kot pa bi se železniškega, ravno tako potniki. Jaz bi se raje vozil
               z vlakom v Ljubljano, ampak dve ure pa pol v eno smer je, žal, preveč časa, ki mi ga
               pač ne da na voljo ta tempo dela v Državnem zboru. Da ne govorimo, kot je bilo danes
               slišati, iz Murske Sobote do Kopra 7 ur. To so tisti ključni razlogi, ki ljudi
               podjetnike odvračajo od tega, da bi se posluževali železniškega prometa, ali naj bo
               to potniški ali naj bo to tovorni, žal je tako.</p>
               <p>Ampak kaj mi lahko sedaj naredimo? Predvsem nehajmo filozofirati, resnično, pa se
               samo pogovarjati, kaj bomo naredili v resoluciji. Poglejte, saj je tukaj potreben
               dokument, ampak resolucija še zdaleč ni tisto, kar bi lahko prispevalo k temu. Bo tam
               neki celovit koncept izdelan, ampak, poglejte ta predlog zakona, ki je danes pred
               nami, zelo natančno določa tiste prioritete, za katere verjamem, da se vsi strinjamo,
               da so nujne pa še marsikatero bi dodali, ker predlagatelji nismo niti vsega uspeli
               tukaj vnesti. Tako ali tako smo bili skorajda prepričani, da predlog ne bo dobil
               podpore, vendar v primeru podpore bi se lahko pa vse to tudi dopolnilo. Tukaj bi bil
               prvi korak že to, da se ta zakon podpre za nadaljnjo obravnavo, gremo v dopolnitve
               tudi rešitev in istočasno, spoštovani predstavniki Vlade, koalicije, vse to, kar
               tukaj v obrazložitvah, zakaj tega zakona ne boste podprli, lahko mirne duše izvajate
               naprej. Izdelujete lahko resolucijo, nacionalno strategijo, lahko tudi kakšne zakone,
               podzakonske akte pripravljate, s tem, da se upoštevajo tudi določila, ki so v tem
               zakonu, ampak začnimo. Prosim vas, da se to začne reševati danes. Tako in tako so
               tukaj neke časovnice, ko je prej kolegica rekla, da bo že takrat v "penziji", bolje,
               da bom tudi jaz v "penziji" takrat, da bomo vedeli, da smo nekaj uspeli v tem času
               narediti, kot pa, da bom šel v "penzijo" pa bom videl, da je zadeva še slabša, kar se
               bo zagotovo zgodilo, če se ne bomo tega lotili takoj. Zato tudi vse te letnice, ki so
               resnično dolge, in vemo, železniška infrastruktura je zelo velik zalogaj, velik poseg
               v prostor, velik finančni zalogaj, ampak je to edina rešitev, ki bo lahko na celoviti
               način zmanjšala cestni promet, zmanjšala obremenitev okolja, obremenitev naših
               avtocest, povečala varnost v našem cestnem prometu. Zato, prej se bomo tega lotili,
               prej bomo nekaj naredili za našo državo predvsem pa za našo varnost. Tukaj je eden
               predlog, ki bi ga veljajo podpreti, slediti, ga dopolnjevati in da preidemo od besed
               do dejanj, predvsem pa tudi finančno vemo, to ni projekt za to vlado niti še za
               naslednji mandat ne, to je projekt za štiri, pet mandatov. In verjetno bo treba še na
               bolj agresiven način iskati sredstva, da se bo ta infrastruktura zgradila. Vendar,
               čas je za akcijo, ne pa samo, da se tukaj razpravlja.</p>
               <p>Jaz bom z veseljem ta zakon podprl in vse rešitve, ki bi bile predlagane s strani
               Vlade, koalicije oziroma kogarkoli. Najlepša hvala.</p>
            </sp>
            <sp xml:id="SDZ5-Redna-13-2010-01-29.sp105">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri. Ga ni. Gospod Milenko Ziherl. Izvolite.</p>
            </sp>
            <sp xml:id="SDZ5-Redna-13-2010-01-29.sp106">

               <speaker>MILENKO ZIHERL:</speaker>

               <p>Hvala za besedo. Tudi sam bi se najprej pridružil čestitkam gospodu podpredsedniku,
               pa še z eno željo, ostanite takšni še naprej kot se bili do sedaj.</p>
               <p>Pogrešam ministra, morda se kje okrog vozi s plavo lučjo na kakšni bolj nujni zadevi
               ali je pa s predsednikom Vlade na železnici. Glede na to, da sta tam pogosta
               obiskovalca, bi pričakoval, da so na Vladi že vsaj pripravil en tak papirček, ki smo
               ga potem mi prekopirali, ker je to, izgleda, zdaj stalna praksa. Tik pred zdajci je
               vse vladno, ampak potem, kar mi predlagamo, je kopija.</p>
               <p>No, o samem projektu oziroma nabirki projektov, ki so potrebni za Slovenske
               železnice, ki jih je potrebno izvesti na Slovenskih železnicah, bi lahko pričeli pri
               enkratni priložnosti, ki nam jih ponujata V. in X. koridor, ki se srečata v
               Sloveniji. Tako pomembno železniško križišče mora biti impulz za nadaljnji razvoj.
               Poslovni partnerji iz celega sveta, ki iščejo prometne povezave, bi bili vsekakor
               navdušeni, da bi ta dva prometna koridorja bila čim prej narejena in ne želijo iskati
               dražjih obhodnih poti preko Italije in Avstrije, ki imajo morda res kakšno etapo
               narejeno več, vendar bo v končni fazi vožnja zaradi dodatnih kilometrov držaja. Želel
               bi opozoriti na preplah, strah, oziroma na motnje, ki jih je povzročilo iztirjenje
               železniške kompozicije pri Delnicah pred leti. 14 dni je bila proga neprehodna, cela
               srednja Evropa je bila pred tem, da obstane cel segment industrije. Danes industrija
               deluje po sistem "just in time". Kar je zaloge surovin ali pa izdelkov več kot en
               teden, si jih ne privošči, ker je skladišče predrago, torej mora biti logistika
               pripravljena na nekem visokem nivoju, poceni, varna in zanesljiva. In kaj drugega bi
               bilo bolj varno in zanesljivo kot moderne, nove železniške proge.</p>
               <p>Sprejeli smo resolucijo o 40% zmanjšanju toplogrednih plinov. Tam s prstom kažemo na
               glavne, na velike krivce - tovornjake. Ja preusmerimo čim več tovornega prometa na
               železnice. Že sedaj so potniški vlaki prenatrpani. Težko je pridobiti dodaten vagon.
               Potem pridemo na financiranje. Vlada bi lahko rangirala prioritete, pa bi morda
               kakšno stvar odložilo v bolj bližnjo prihodnost in dala prednost železnicam.
               Železnice, kot so že kolegice in kolegi ugotovili, to ni projekt te vlade, ene same
               vlade, to je projekt, začelo se je že pri prejšnji vladi, ta naj nadaljuje in
               nadgrajuje in potem bodo nekatere naslednje vlade pač nekoč naredile ta V. in X.
               koridor in križišče v Sloveniji. Morda bi blok 6 lahko počakal, pa bi šlo del
               sredstev na železnice. Subvencije za skrajšani delovni čas, ki so v bistvu bile
               hkrati tudi potuha za delodajalce, del bi lahko šel na železnice in tako naprej.
               Lahko bi se našel denar. Evropa gradi veliko dražje projekte. Dolgi tuneli pod Alpami
               so v načrtu, kar nekaj jih je v načrtu in se jih bodo lotili. Evropa že modernizira
               hitri potniški promet, v Franciji tako imenovani TGV. Tudi Nemčija gre po tej poti.
               In pritožujemo se na letalski promet. Letalskemu prometu kot onesnaževalcu ozračja.
               Letalskemu prometu so edina alternativa hitri vlaki. Torej iz Ljubljane do Münchna
               recimo. Samo ne verjamem, da bom to dočakal.</p>
               <p>Kje se še da privarčevati oziroma kje se da dobiti sredstva? Z racionalno gradnjo, da
               se ne zgodi tako, kot bo v Ljubljani, smo ravno sedaj, beremo, da bo Mesarski most
               dražji kot eden najlepših pravkar odprtih viaduktov v bovški občini, samo tam je 60
               metrski lok in tako dalje. Mesarski most ima očitno težave z odvodnimi kanali in bodo
               na ta način tam izginile finance.</p>
               <p>Torej, da zaključim. Zakon vsekakor kaže podpreti, kot ena od stopnic k izboljšanju
               stanja na železnicah, ki potrebujejo ne veter, ampak burje, tudi notranja
               organizacija, beremo, da so železničarji, imajo velike notranje rezerve, pa tudi
               potreba po izpeljavi načrta V. in X. koridorja je še kako potrebna in mislim, da je
               tudi prioriteta Vlade, da se ti koridorji in posamezni odseki železniške proge
               naredijo. In vsekakor, v tem smislu, če že ne boste podprli predloga zakona, ki smo
               ga pripravili v Slovenski demokratski stranki, ga pa vsaj čim prej "preplonkajte",
               recimo v enem mesecu.</p>
               <p>Hvala lepa.</p>
            </sp>
            <sp xml:id="SDZ5-Redna-13-2010-01-29.sp107">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janko Veber.</p>
            </sp>
            <sp xml:id="SDZ5-Redna-13-2010-01-29.sp108">

               <speaker>JANKO VEBER:</speaker>

               <p>Hvala.</p>
               <p>Ena ključnih pomanjkljivosti tega zakona je, da predlagatelj ne pove, koliko sredstev
               potrebujemo za izgradnjo vseh teh odsekov, ki so tukaj navedeni. Hkrati pa Vladi
               nalaga, da z uredbo v treh mesecih po sprejetju tega zakona določi vire za
               financiranje teh odsekov. Mislim, da ni treba posebej poudarjati, da imamo v naši
               zakonodaji zelo jasno zapisano, da zakon mora določiti okvir, v katerem se potem
               lahko giblje uredba Vlade. Tako, pa vladi prepuščamo popolnoma proste roke. Ona z
               uredbo lahko določi, da bo za izgradnjo teh odsekov potrebovala 5 milijard, lahko bo
               rekla, da jih potrebuje 10, lahko bo rekla, da jih potrebuje 15, skratka Vlada dobi
               neomejeno pooblastilo, da z uredbo Vlade določi, koliko sredstev bo namenila za
               izgradnjo teh odsekov. To je ključna težava pri tem zakonu, poleg tiste, da
               izključuje Državni zbor, ki mora odločiti o tem, resnično, da določimo okvir, ki ga
               bomo sprejeli v Državnem zboru za izgradnjo, torej za vir sredstev, ki jih
               potrebujemo za izgradnjo teh navedenih odsekov. In če predlagatelj zna pojasniti,
               koliko sredstev potrebujemo za izgradnjo teh odsekov, potem se ta zakon mogoče celo
               da sprejeti, če pa ne zna pojasniti, koliko sredstev potrebujemo, potem pa je ta
               zakon neuporaben. Ga ni mogoče izvajati. To, da bi pa Vlada sama določila, ali bo
               potrebovala 5, 10, 15 milijard evrov, pa mislim, da presega - ne mislim, to presega
               našo zakonodajo in tudi kaj lahko Vlada dejansko z uredbami določa. Za uredbo Vlade
               mora biti dan okvir v zakonu, sicer te uredbe ni mogoče sprejeti.</p>
               <p>Enako velja tudi sicer za te roke, v katerih naj bi se dokončali posamezni odseki.
               Tukaj v zakonu je dan grob okvir prvih 8 do leta 2023, kdaj pa bo od teh prvih osmih
               kateri dejansko, pa bo Vlada zopet sama določala z uredbo. In naj vas spomnim, da
               Vlada to pristojnost že danes ima, brez tega zakona. Saj sprejemamo letni proračun,
               načrt razvojnih programov, pa še tam je zapisano, da mora biti seveda štiri leta
               načrt razvojnih programov in Vlada to pristojnost že ima. Ne rabimo uzakonjati nekaj,
               kar pravzaprav že ima. Je pa treba tudi poudariti, da je v proračunih za leta 2010 in
               2011 bistveno več sredstev, kot jih je bilo kadarkoli v tem obdobju samostojne
               Slovenije za posodobitev in izgradnjo železniške infrastrukture. 275 in pol milijonov
               evrov je predvidenih za leto 2010 in 331,8 milijona evrov za leto 2011. Če k temu
               dodamo še 75 milijonov evrov za vzdrževalna dela v javno korist in 114 milijonov za
               vzdrževalna dela v javno korist za leto 2011, so to zelo konkretne številke, ki
               govorijo o tem, da se je Vlada odločila in upam, da tudi, ko bomo sprejemali
               resolucijo o nacionalnem programu izgradnje železniške infrastrukture, Državni zbor,
               da je to tista dinamika, leta, sredstev, ki jih zagotovo mora pripeljati do tega, da
               čim prej posodobimo železniško infrastrukturo v Sloveniji. Ampak, žal še enkrat
               poudarjam, ta zakon niti ne pove koliko sredstev potrebujemo in če tega ne pove, ga
               enostavno ni mogoče podpreti. Zato ga tudi sam seveda ne bom podprl.</p>
            </sp>
            <sp xml:id="SDZ5-Redna-13-2010-01-29.sp109">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Verlič. Prosim. Kot predlagatelj.</p>
            </sp>
            <sp xml:id="SDZ5-Redna-13-2010-01-29.sp110">

               <speaker>DR. PETER VERLIČ:</speaker>

               <p>Hvala lepa. Pri poslušanju te razprave o predlogu zakona, ki ga danes vlagamo, se ne
               morem znebiti vtisa, da je pravzaprav edini problem ta, da je predlog prišel z naše
               strani. Namreč to, kar ste do sedaj predvsem razpravljavci, ki nasprotujete temu
               zakonu, povedali, je to, da bo to vse zajeto v resoluciji. In zdaj grem staviti, da
               bo to zajeto v resoluciji o nacionalnem programu oziroma nacionalnem programu razvoja
               železniške infrastrukture. Kje so bili razlogi, da smo se odločili za zakon? Enega
               poznamo. Leta 1996 je bila sprejeta prva resolucija, prvi nacionalni program razvoja
               javne železniške infrastrukture. Poglejte si ga, v tem Državnem zboru je bil sprejet.
               In tam je bilo napisano, da bo drugi tir Divača - Koper zgrajen leta 2000. Glavna
               pomanjkljivost tega nacionalnega programa, ki še vedno velja, je bila ta, da viri
               niso bili opredeljeni. Zato tudi izvajanje te resolucije ni bilo možno. Poglejte. In
               vi sedaj pravite, da je naš predlog slab zato, ker boste vi pripravili oziroma Vlada
               pripravila resolucijo. V redu, ampak mi kot predlagatelji smo čakali Vlado, ki je v
               svojem normativnem programu povedala, da bo konec leta 2009 resolucija prišla v
               Državni zbor. Enako je obljubil minister za okolje in prostor, ki je rekel, da bodo
               trase umeščene v prostor zelo hitro, pripravljamo zakon o umeščanju javnih linijskih
               objektov. In tukaj se bosta potem vse tisto, kar je prejšnji minister za okolje in
               prostor in prejšnja vlada naredila slabo pri umeščanju v prostor, se bo to zgodilo
               hitreje, vse bo steklo hitreje. To je drugi argument zakaj nasprotujete temu
               predlogu. Čeprav vmes v razpravi pa kljub vsemu slišim, in se sliši, da zakon takšen
               kot je v tem prvem osnutku ni tako slab. Pravzaprav tisto, kar sem pogrešal v
               razpravi je to, da bi se vendarle pogovorili o prioritetnih odsekih, ki jim tukaj
               namenjamo pozornost. O tem, ko pravite, da je Državni zbor izločen iz igre, ni res. S
               tem zakonom je, po mojem trdnem prepričanju, Državni zbor jasno in glasno povedal,
               katere prioritete, kateri odseki so tisti, ki so za državo Slovenijo pomembni in so
               zapisani v členu zakona. Mislim, da je zakon največji zakonodajni akt, ki ga Državni
               zbor sprejme. In od tu naprej potem sledi vse tisto, da se lahko pride do teh
               rešitev.</p>
               <p>Če so pomanjkljivost finančna sredstva, to se lahko v nadaljnjih razpravah vse
               dopolni. In vendar, kaj je bistveno, ko govorimo o finančnih sredstvih. V tem zakonu
               lepo piše, od leta 2012 do 2030 je vložek države jasno nakazan. In to je bistvo.
               Proračunski vložek, ki ga država Slovenija zato, da bomo te prioritetne odseke
               zgradili, namenja je 0,9% BDP, najmanj. To je vložek države Republike Slovenije v ta
               projekt modernizacije. V tistem členu smo zraven napisali, jasno, da to ne bo dovolj,
               resolucija o nacionalnih razvojnih projektih, ki je podlaga za ta zakonski predlog,
               je sama povedala, da bo to 8,8 milijarde evrov. Zato pa ima Vlada potem tudi
               pooblastilo v tem predlogu zakonu, da z uredbo določi natančno terminski načrt. Mi v
               Državnem zboru smo z zakonom dali realne roke, po naši oceni, realni rok, tako kot
               je. Grem staviti, da so to povsem realni roki. Če pa bo Vlada z uredbo roke
               skrajšala, toliko bolje. Državni zbor pove, kaj je tisti skrajni rok, da je 20-letni
               rok tisti, v katerem lahko moderniziramo vse te proge. Vladi pa lahko damo
               pooblastilo, da se, recimo, odloči, da bo odsek od Kočevja proti Črnomlju zaradi
               posebnega položaja regije lahko narejen, izdelan prej. Zakaj ne? Ampak, to so tisti
               temeljne usmeritve tega zakona, zato, da prvič doma in tudi navzven povemo, kaj je za
               nas prioriteta, da ne bo slučajno v Republiki Italiji, kot slišim sedaj v medijih,
               kar ni več sestankov slovensko-italijanskih, so odpovedani. Kaj bo? Jutri bodo tekli
               koridorji mimo Slovenije. Z zakonom jim povemo ne, Republika Slovenija ima V., X.
               koridor napisan v zakonu, v 2. členu zakona so naši odseki opredeljeni, opredeljen je
               vložek države. Vsak, ki bi kakorkoli želel še dodatno vlagati, vsak strateški
               partner, ki ga tudi sedaj išče predsednik Vlade na železnicah, bo vprašal: "Kakšen je
               vaš vložek? Kakšen je vaš vložek, če želite mene pritegniti, da jaz tudi
               sofinanciram?" In mi bomo rekli: "Imamo sprejet zakon, 0,9% BDP-ja, toliko je naša
               odločitev." In to je takoj namenski vir, ki mora biti v proračunu, in s tem je dana
               že podlaga. In sedaj naprej. Če gledamo umeščanje v prostor, ste rekli, sem prej
               slišal, da ni natančno opredeljeno in da bi bilo treba umeščati v prostor po
               obstoječi zakonodaji, da pa se pripravlja tista nova. Jaz si želim, da bi res čim
               prej prišla v Državni zbor, to me zanima, to me zelo zanima, ker oba ministra za
               promet in okolje, sedaj odstopljeni oziroma minister je takrat, vsaj minister Vlačič
               je dejal: "Oba bova morala čez ta vrata, če tega zakona ne bo." No, eden se je
               odločil oditi sam, drugi pa, držim pesti, da se mu ne bo treba posloviti, ker je
               bolje, da dobimo rešitve, bolje, da dobimo te železniške koridorje. Ampak, poglejte.
               V 6. členu našega predloga piše, da se pri pridobivanju vse potrebne dokumentacije
               smiselno uporabljajo določbe zakonov, ki urejajo ta področja, vendar pa morajo biti
               terminski plani načrtovani tako, da ne bodo preseženi roki iz te zakonodaje. S čim
               smo se mi soočali? Isto kot pri avtocestah. Roki so se nam premikali. Če bi mi
               želeli, če bi mi hoteli kot predlagatelji reči, dobro, napišimo rok, recimo, 2015,
               potem bi najprej očitali, da hočemo nerealne roke, zato smo se odločili za rok, ki je
               realen in za Slovenijo tudi vzdržen. Glavni prometni koridorji skladno z Resolucijo o
               nacionalnih razvojnih projektih, ki jo je sprejela še prejšnja vlada, in jaz nisem
               slišal, da bi bile kakršnekoli pripombe glede te resolucije in glede tega, kaj želimo
               v Sloveniji, ostale regionalne proge pa seveda še v nekem obdobju naprej, kar je
               najbrž logično, da dobimo železniško infrastrukturo, ki bo, prvič, Slovenijo vpela v
               mednarodne koridorje hkrati pa jo seveda tudi regionalno povezala.</p>
               <p>Morda, jaz sem res pričakoval, da se bomo morda tudi pogovorili še o kakšni
               železniški povezavi, še o čem, da bi še kaj dodali, še kaj obogatili, to bi bila, jaz
               mislim še tista zelo dobra razprava. Predvsem pa, kot povedano, želja nas kot
               predlagateljev je predvsem ta, da jasno in glasno povemo, kaj so prioritete razvoja
               slovenske železniške infrastrukture, da jih zapišemo v zakon in da to postane tisto
               vodilo, za izgradnjo železniške infrastrukture v Sloveniji v naslednjih 20-ih letih.
               Mislim, da za to ne potrebujemo nobenih resolucij, ker je ta čas resolucij že mimo.
            </p>
            </sp>
            <sp xml:id="SDZ5-Redna-13-2010-01-29.sp111">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima mag. Franc Žnidaršič. Ga ni. Gospod Rudolf Petan. Prosim.</p>
            </sp>
            <sp xml:id="SDZ5-Redna-13-2010-01-29.sp112">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani predstavniki Vlade. Kolegice in
               kolegi.</p>
               <p>Danes imamo pravi prometni paket. Razpravljali smo že o prevozih v cestnem prometu,
               sedaj o železniški infrastrukturi, naslednja bo cestna infrastruktura. To ima še kako
               pomembne povezave, če to povežemo z okoljem. Kjotski protokol in ostali, ki
               dopolnjujejo in ki še bodo sprejeti, nas zavezujejo, da zmanjšujemo onesnaževanje
               okolja, da zmanjšujemo izpuste CO2, pri plinu tudi dušikove okside. Če pa so že pri
               prometu, pa lahko rečemo, da tega zmanjševanje ne bomo dosegli brez dobre
               infrastrukture, poudarek je na dobre, še manj pa, če smo brez infrastrukture in zato
               tudi takšen predlog zakona, kot smo ga predlagali.</p>
               <p>Veliko smo slišali ob tem našem predlogu, da ni sprejemljiv in to zato, ker bo Vlada
               pripravila resolucijo, ki bo celovito obravnavala, ki bo organizirano vzela zadeve,
               ki bo popolna, ki bo sistemsko rešila nekatere zadeve, to je vse lepo in prav. Mi
               nimamo nič proti resoluciji, ampak moti nas nekaj drugega, ker to poslušamo kar
               naprej. Ko smo mi predlagatelji, potem je natančno tako opravičilo, zakaj zadeva ni
               sprejemljiva. Zato, ker bo Vlada pripravila celovito, popolno, sistemsko in tako
               naprej. To je že tako daleč, da enostavno ne verjamemo več. Dejstvo je tudi, da se
               govori, da nismo zapisali vsega, da nismo vsega predvideli, da manjka to in da manjka
               ono. Zato pa je večfazni postopek, da se dopolni. Ravno to je smisel večfaznega
               postopka, drugače bi bila čista izguba časa. Tekom postopka se zadeve lahko dopolnijo
               in jaz že počasi dobivam občutek, da, ko dajemo predloge, bi bilo, recimo, v tem
               konkretnem primeru pri železniški infrastrukturi že najboljše, da bi pač še mi vse
               skupaj naredili, potem pa bi bil verjetno zakon sprejemljiv. Ampak tako žal ne gre.
               In, ko smo pri železnici, železniški promet je prav gotovo prijazen do okolja, ker
               gre za skupinski prevoz, še posebej tam, kjer so proge elektrificirane. To je zelo
               prijazno do okolja in kar je še mogoče enako pomembno ali pa še bolj, je pa to, da so
               takšni prevozi tudi bolj varni.</p>
               <p>Zadnje čase se veliko govori o našem zelenem obnašanju, kako naj bomo prijazni do
               okolja, ampak dovolite, da vas spomnim na razpravo od prej, ker smo vsi tisti, ki smo
               bili prej, smo tudi sedaj tukaj, smo ugotovili, da ni možno podaljšati nekaterih prog
               avtobusnih, sicer v okolici Ljubljane, za kakšen kilometer ali pa tudi malo dlje. Na
               cesti pa je totalen infarkt. Tudi za železnico bi lahko rekli, da je infarkt, mogoče
               v kakšnem drugem smislu. In človek se že kar vpraša, v čem pa je problem, da javni
               prevoz v Sloveniji pa ne glede na to, ali je to cestni ali je železniški, nekako ne
               more zaživeti. Enostavno proge ne moremo podaljšati. To je še najbolj nerazumljivo.
               To se pravi, nekje mora biti neki "catch", kot se reče. Očitno je nekdo
               zainteresiran, da je zadeva takšna, kot je, da javni prevozi ne morejo zaživeti.</p>
               <p>Jaz bom mogoče malo špekulativno omenil to, kar se sliši, da so, recimo, v velikih
               mestih nekateri veliko investirali v garažne hiše. Javni prevoz ne bo garažiral v teh
               garažnih hišah. In tisti, ki investirajo, hočejo dobiti povrnjen denar ali zraven
               imeti še dobiček, potem morajo imeti veliko avtomobilov. In veliko avtomobilov bo, če
               javni prevoz ne bo delal, ker bomo vsi "rinili" z avtomobilom v mesto. Večje je mesto
               - več je izpostavljenega in bolj je aktualno, ampak to je bilo samo to, kar se sliši.
               Tega ne bom trdil.</p>
               <p>Dejstvo pa je, da je Slovenija zaostala na področju železniške infrastrukture in na
               splošno pri organizaciji, modernizaciji, v glavnem v vsem, kar je povezano z
               železnico. V ceste smo še vlagali, v železnico pa ne. Ampak, problem je nekje drugje,
               mi nismo oaza, nekje na nekem drugem planetu, ampak sosedje okrog nas intenzivno
               delajo - Italija, predvsem Avstrija ogromno vlaga v železniško infrastrukturo, tudi
               na Hrvaškem gradijo odsek proti Reki, ki bo nekako obšel Slovenijo. Italijani imajo
               tako ali tako v pontebski progi tri tire, mi pa se matramo za drugi tir na
               Primorskem. Tudi Avstrijci, kolikor sem seznanjen, gradijo tunel na progi med Gradcem
               in Koroško. To je tudi obvoz za Slovenijo. To se pravi, drugi delajo. Da ne govorim
               kaj delajo Švicarji v Alpah, ne vem, mislim, da skoraj 50 kilometrov dolg tunel od
               severa proti jugu, ki bo tudi potegnil svoje tokove mogoče v tisto smer in bomo
               mogoče malo manj zainteresirani. In če mi ne bomo imeli nekaj za pokazati, da nekaj
               delamo, potem bodo rekli: "Poslušajte, saj vi ste zaspali!" In ne glede na to, da
               imamo V. in X. koridor nekako ovrednoten tudi v evropskih dokumentih, se to lahko
               zelo hitro spremeni. Nič pa me ne bi čudilo, če bi slišal, da kdo trguje z našim V.
               koridorjem in da bi podpisal kakšen arbitražni sporazum o V. koridorju, kjer bi
               naredili, kar bi pač mislili.</p>
               <p>Zato mislim, da je treba ta zakon podpreti in resno pristopiti k izgradnji
               infrastrukture. Kajti, drugi delajo - in to je dobro ali slabo tudi za nas.</p>
               <p>Hvala lepa.</p>
            </sp>
            <sp xml:id="SDZ5-Redna-13-2010-01-29.sp113">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miro Petek.</p>
               <p>Prosim.</p>
            </sp>
            <sp xml:id="SDZ5-Redna-13-2010-01-29.sp114">

               <speaker>MIRO PETEK:</speaker>

               <p>Hvala za besedo, gospod podpredsednik.</p>
               <p>Sam bi imel najprej čisto kratek ekskurz v zgodovino. Leto 1968 je bilo eno najbolj
               črnih let za slovenske železnice. Seveda, takrat še v Jugoslaviji. Takrat se je
               namreč revolucionarna oblast odločila, da je ukinila železniško povezavo
               Velenje-Slovenj Gradec-Otiški Vrh-Puconci-Hodoš, na železniški progi Ljubljana-Kamnik
               pa je bil ukinjen potniški promet. Seveda, tam, kje je železnica, tam je tudi razvoj.
               In Koroška živi v neki prometni osami, ne samo glede cestne infrastrukture, temveč
               tudi železniške infrastrukture. Podobno velja tudi za Pomurje. Tako smo prisiljeni v
               Državnem zboru sprejemati posebne zakone o pospeševanju razvoja v Pomurju. Da je bila
               to napaka, kaže tudi dejstvo, da je bila leta 2001 ponovno vzpostavljena železniška
               povezava Puconci-Hodoš in da se danes z veseljem vozijo Kamničani z vlakom v
               Ljubljano v službo.</p>
               <p>S tem zakonom v 2. členu ponovno umeščamo med prioritetne odseke tudi gradnjo
               železnice Celje-Velenje-Slovenj Gradec-Otiški Vrh in naprej proti Avstriji. Ne vem,
               kaj je vodilo takratno oblast, da so pobrali tračnice in "švelerje" s te železnice.
               Očitno se je nekdo takrat želel s tem okoristiti; ne vem, kaj je lahko s tem počel.
               Res pa je, da na Koroško še vodi ena železna cesta, od Maribora proti Dravogradu,
               Prevaljem in naprej proti Pliberku, ki pa ima toliko vlakovnih kompozicij, da jih
               lahko preštejemo na prste ene roke. In z vsakim novim voznim redom se ljudje na tem
               koncu bojijo ukinitve te proge. Dejstvo pa je tudi, da se v to progo v zadnjih
               desetih, dvajsetih letih zelo malo vlaga. Ta stara trasa železniške proge od Velenja
               proti Mislinjski dolini je ta čas neprimerna. Skozi Hudo luknjo ne bomo več gradili
               železniške povezave, na drugi strani pa je prostor v Mislinjski dolini že precej
               pozidan; o tem bi lahko kaj več povedal kolega, do včeraj kandidat za okoljskega
               ministra, kaj so počeli v Mislinjski dolini v teh letih. Mislim, da ne bi bilo slabo,
               če bi hkrati z umeščanjem 3. razvojne osi v ta prostor pričeli tudi z razmišljanjem o
               novi trasi železniške povezave od Velenja proti Koroški.</p>
               <p>Zakon, ki smo ga vložili, predvideva enotirno elektrificirano progo z najvišjo možno
               hitrostjo 120 kilometrov na uro in opremljeno s sodobnimi napravami. To je dobro in
               je treba pohvaliti, zato ne vem, zakaj bi takemu zakonu nasprotovali. Še posebej
               zaradi tega, ker se je vlada Boruta Pahorja odločila, da bo kmalu konec gospodarske
               in finančne krize. Bruto domači proizvod bo potemtakem naraščal in 0,9% bruto
               domačega proizvoda na leto za te železniške odseke, ki jih predvideva ta zakon, ni
               veliko, ne predstavlja nekega velikega finančnega bremena za Slovenijo. S to
               železniško povezavo pa bo popravljena zgodovinska krivica, ki se je leta 1968
               naredila Koroški in Šaleški dolini. Hvala.</p>
            </sp>
            <sp xml:id="SDZ5-Redna-13-2010-01-29.sp115">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Jožef Jerovšek.</p>
            </sp>
            <sp xml:id="SDZ5-Redna-13-2010-01-29.sp116">

               <speaker>JOŽEF JEROVŠEK:</speaker>

               <p>Hvala lepa. Spoštovani.</p>
               <p>Pred nami je eden od zakonov, katerega namen je, da Slovenija ohraniti operativno
               železniško mrežo in da ne postane prometni otok znotraj Evropa. Dolga leta vedno smo
               se hvalili, da smo na infrastrukturno najbolj zanimivem delu Evropo. Grozi nam z
               zadnjim razvojem v Evropi dogodkov in s počasnostjo Vlade in predhodnih vlad
               Liberalne demokracije, ki na tem področju ni naredila čisto nič, da Slovenijo
               prometni tokovi zaobidejo. Za V. koridor ni več gotovo, da bo dolgoročno ostal v
               Sloveniji. Kljub temu smo priča podcenjevalnemu odnosu Vlade. Danes ni tukaj
               ministra. In, kot je proceduralni odnos ministra in ministrstva do zakona, ki ga
               vlagamo, in problematiki, ki je danes na sporedu, ta odnos se seveda zrcali tudi v
               stanju na Slovenskih železnicah. Vse drvi po strmi progi navzdol, ki navadno
               železnice ali pa lokomotive več ne morejo ustaviti. Zdi se mi, da pri sedanji Vladi
               načrtujejo nekje drugje. Da je treba najprej doseči soglasje z SCT in Primorjem, kako
               se bodo vključili v sicer velike investicijske projekte, do takrat je vse
               blokirano.</p>
               <p>Gospe in gospodje, to je napačni pristop. Ta združba nam je naredila toliko škode na
               avtocestnem projektu in podražila gradnjo in na tak način ne bomo prišlo do sodobnih
               železniških povezav. Naše sosednje države že gradijo infrastrukturne železniške
               objekte, ki jim bodo ob slabem odzivanju sedanje Vlade, ne glede na krizo, pomenili,
               da se dolgoročno evropski tokovi preusmerjajo mimo Slovenije. Naša zgodovinska
               odgovornost je, da boste odgovorni, ko vam je ponujena roka, ko želimo tudi s temi
               zakoni usmeriti pozornost slovenske javnosti, gospodarstva, da se nekaj naredi, da se
               začne dinamika in da se tukaj prestopi iz tega, kako se dela, sedaj v neko višjo
               "brzino" in boljši odnos. Pozabite na to, da bodo samo vaši lobiji imeli izgradnjo
               železnice in silne denarje. To je prioriteta vaših strank, zopet, vendar otresite se
               tega. To ne pelje nikamor. To pelje v pogubo. Vaše izkušnje, gospod Kontič, so 12
               letne, vaše opcije, ali 18 letne in to so izkušnje, kot ste rekli. Vesel sem, da vas
               je izdala podzavest, da ste takoj rekli, da so pač izkušnje takšne, da mislite
               predvsem na vaše izvajalce, ki seveda potem bogato vračajo.</p>
               <p>Gospe in gospodje, je trenutek za katarzo. Koncept, ki ga izbirate, na katerem
               stojite, je zgrešen, treba je pristopiti k izgradnji, posodobitvi slovenskih
               železnic, drugače bo prepozno. Vendar mene skrbi kakšne ljudi v nadzorne svete pri
               železnicah, ki delajo preko privatnih podjetij, ki o železnici kot o nacionalnem
               interesu ne razmišljajo, to me skrbi in s takšnimi metodami ne bomo prišli daleč.
               Hvala lepa.</p>
            </sp>
            <sp xml:id="SDZ5-Redna-13-2010-01-29.sp117">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jože Tanko.</p>
            </sp>
            <sp xml:id="SDZ5-Redna-13-2010-01-29.sp118">

               <speaker>JOŽE TANKO:</speaker>

               <p>Hvala lepa za besedo. Spoštovani. Klasični vzorec, Vlada se ne vklaplja v razpravo,
               ne diskutira, ne obrazloži in argumentira razlogov in ne odgovarja. To pove veliko o
               tem, kdo in kakšno vlado imamo v tem mandatu. Pusti, da razprave tečejo, potem
               naredijo nek zaključek, če ga, ali pa še to ne. In to najbrž ni primeren odnos do
               Državnega zbora. Na nekaterih proslavah so mnogo bolj zgovorni.</p>
               <p>Ko smo leta 2004 ob koncu mandata sprejemali strategijo prostorskega razvoja
               Slovenije, smo tudi, takrat smo bili v opoziciji, predlagali amandma, da se poveže
               kočevska proga s Črnomljem, tudi s podporo koalicije, pa predvsem s podporo koalicije
               je bil ta amandma sprejet. Danes, ko smo to strategijo prostorskega razvoja vnesli v
               Zakon o gradnji prioritetnih odsekov železniških prog, slišimo, da sedanja koalicija,
               ki je bila tudi koalicija v prejšnjem mandatu, teh rešitev ne podpira, da zakon ni
               primeren za nadaljnji postopek. Ni se še zgodilo po letu 1996, da bi, razen v
               prejšnjem mandatu, ko smo nekatere prioritetne odseke vnesli v zakon in jih začeli
               posodabljati, med njimi tudi odsek železniške proge oziroma odsek Grosuplje-Kočevje
               do Ortneka, da bi se na teh odsekih zgodilo karkoli pomembnega. Leta 1996-1997 smo v
               zakon dali čez 100 milijard tolarjev in jih namenili za obnove železniških odsekov.
               Od takrat se ti odseki izvajajo in obnavljajo. In ko smo sprejemali proračun in
               predlagali, da bi zagotovili tudi nadaljevanje obnove železniške proge od Ortneka,
               kjer se konča, proti Kočevju, pač te koalicijske podpore ni bilo. In ko zdaj
               predlagamo, da bi z zakonom omogočili realizacijo projekta tudi naprej proti Beli
               krajini, proti Črnomlju, vidim, da tudi zdaj ne bo te podpore. Mi zastonj govorimo o
               regionalnem razvoju, zastonj govorimo o težavah posameznih področij, zastonj govorimo
               v Državnem zboru o razvojnih težavah Dolenjske, ne Dolenjske, ampak Bele krajine in
               Kočevskega, če takrat, ko imamo na mizi neke projekte, ki so "specialno" namenjeni
               tem področjem, tisti, ki jih zastopajo niti ne podprejo. Pravzaprav so aktivno proti,
               kot je v tem primeru. Aktivno proti. In ne razumemo več, zakaj na eni strani govorimo
               o tem, da je potrebna državna pomoč, da je treba pomagati tem območjem, po drugi
               strani pa, ko dobimo na mizo konkretne predloge, ki res, da jim ni predlagala Vlada,
               ampak recimo iz Slovenske demokratske stranke, tem konkretnim projektom aktivno
               nasprotujete. Zakaj je potrebna takšna dvoličnost, takšno sprenevedanje?!</p>
               <p>Jaz mislim, da je zdravorazumsko, da bi kdorkoli, ki sedi v Državnem zboru in se
               ukvarja z regionalnim razvojem, prometno politiko, ta predlog zakona podprl. V
               primeru, če so kakšni eventualno odseki izpadli s tega spiska 15-ih, se lahko z
               amandmajem dopolnijo. Če je slučajno premalo sredstev, se lahko poveča tudi delež v
               BDP-ju in tako naprej. Lahko se skrajšajo tudi roki, če bo bolj racionalna gradnja.
               Vendar, zakon je treba sprejeti z nekimi resolucijami, ki se s tem, ko se ne
               izvajajo, postanejo revolucije. Ne naredimo čisto nič.</p>
            </sp>
            <sp xml:id="SDZ5-Redna-13-2010-01-29.sp119">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi predstavnik Vlade besedo? Trenutek, prosim. Gospod Veber, kaj bi želel? Želi
               predstavnik Vlade besedo? Gospod Veber, še bo ostal čas in potem se bomo zmenili.
               Izvolite.</p>
            </sp>
            <sp xml:id="SDZ5-Redna-13-2010-01-29.sp120">

               <speaker>DR. IGOR JAKOMIN:</speaker>

               <p>Hvala lepa. Najprej moram opravičiti ministra in tudi očitno samega sebe, ker
               funkcija državnega sekretarja ni dovolj visoka funkcija za ta cenjeni zbor, vendar,
               dokler je poslovniško to dovoljeno, upam, da boste to sprejeli. Tako kot bom jaz
               sprejel dejstvo, da pri tako pomembnih predlogih, ki jih ima opozicija danes tukaj,
               niti polovice poslanske skupine ni tukaj, da bi podprla vse te predloge. Ampak, o
               temu kdaj drugič.</p>
               <p>Jaz se strinjam s trditvami, da je problematika železniškega prometa problematika
               preteklosti. Se strinjam, imate prav. Ampak zelo mi je žal, da predvsem opozicija ni
               poslušala obrazložitve Vlade ali pa nisem bil očitno dovolj jasen. Pa, če mi
               dovolite, bom prebral en stavek ponovno. Pristojno ministrstvo se s tem ne strinja,
               saj za reševanje te problematike pripravlja resolucijo o nacionalnem programu razvoja
               javne železniške infrastrukture, Predlog zakona o zagotavljanju sredstev za
               investicije v javno železniško infrastrukturo in Predlog zakona o umeščanju prometne,
               energetske in vodne infrastrukture v prostor. Torej ne samo nacionalnega programa
               tako kot ves čas navajate in po mojem mnenju tudi zavajate.</p>
               <p>Nacionalni program je nujno sprejeti. Veste, da je v veljavi od leta 1996, nacionalni
               program, in v umesnem času se seveda nihče ni spustil v reševanje tega problema,
               noben se tudi ni spustil v reševanje financiranja tega problema, pardon, problema
               financiranja infrastrukture. Zaradi tega se seveda danes pojavljajo takšne in
               drugačne trditve. Upam, da ni treba še enkrat ponoviti, da želimo celotno področje
               rešiti z enim sistemskim pristopom in tukaj urediti ne samo pripravo nacionalnega
               programa, ampak tudi financiranje je tisto, kar je bilo cel čas tudi očitano.
               Popolnoma se zavedamo problematike in prav zaradi tega želimo v tem pristopiti k temu
               sistemu, da celovito rešimo to področje zato, da bomo lahko dosegli to, da se bodo
               nekateri poslanci tudi pred upokojitvijo lahko zapeljali po novi in moderni
               železniški infrastrukturi.</p>
               <p>Bi pa želel tukaj dodati samo eno stvar na očitke, da se Vlada ne vključuje v
               razprav. Mislim, da je zelo jasno, kdaj Vlada lahko k določenim očitkom nekaj pove.
               Sem pa razočaran nad dezinformacijami, ki krožijo v tem krogu, z raznimi trditvami,
               da so sestanki s pogajanji z letali odpovedani, danes trenutno poteka tehnični
               sestanke v Trstu, ki mogoče, ne vem, informacije ne pridejo do Državnega zbora ali pa
               ne preberemo časopisov. Pa tudi o teh trditvah, da ima pontebska proga tri tire,
               prosil bi, da se ne sprenevedamo s takšnimi trditvami, ki ne obstajajo. Dvotirna
               proga obstaja in pontebska proga je v Italiji, s katero se mi v Sloveniji in v sklopu
               tega predlaganega zakona ne ukvarjamo. Hvala.</p>
            </sp>
            <sp xml:id="SDZ5-Redna-13-2010-01-29.sp121">

               <speaker>PODPREDSEDNIK MAG. VASJA KLAVORA:</speaker>

               <p>Gospo Tanko, kaj želite? Imate proceduralni predlog? Prosim, izvolite.</p>
            </sp>
            <sp xml:id="SDZ5-Redna-13-2010-01-29.sp122">

               <speaker>JOŽE TANKO:</speaker>

               <p>Hvala lepa, spoštovani predsednik. Predsedujoči. Jaz mislim, da ni naloga državnega
               sekretarja, da se ukvarja s poslanci in se ukvarja s tem, koliko jih je prisotnih v
               dvorani, kako glasujejo ali kako bodo glasovali. Žal, spoštovani predstavnik Vlade,
               glasovanje o tem zakonu je šele v torek. Tako, da boste lahko zakon dodatno proučili
               in svetovali koaliciji, da ga lahko morda tudi podpre. Vendar dolžnost, ker ste
               dobili napovedano, kdaj bo ta seja Državnega zbora, pa je, da so predstavniki Vlade
               tukaj in glede na to, da gre za strukturne zakone s področja prometa, je najbolj
               običajno, da bi na tej seji Državnega zbora sedel vaš minister in da bi lahko vaš
               minister odgovarjal kvalitetno na vse te zadeve, ki so tukaj. Žal predstavnikov Vlade
               ni. Tisti, ki pa pridejo, pa očitno ne poznajo niti etike, niti Poslovnika Državnega
               zbora in razpravljajo o vsem, samo o tistem ne, kar v zakonu piše. Predstavnik Vlade
               je tukaj zato, da govori o rešitvah v zakonu. Ne pa, da se ukvarja s tem, ali je
               prisotna cela poslanska skupina ali pa morda kdo manjka. Naša poslanska skupina je
               dovolj dobro zastopana pri tej razpravi. Vlada pa se v uri in, ne vem, koliko časa pa
               ni uspela prijaviti niti k razpravi, pa sedi tukaj mirno in opazuje. In kar zadeva še
               druge poslanske skupine, koalicijske, Zares - nikogar, Liberalna demokracija - 1, SD
               - polovica, pa še kdo manjka, od DeSUS nikogar, ko smo že pri tem, koliko je
               konstruktivnosti in prisotnosti v Državnem zboru.</p>
               <p>Predsedujoči, predlagam, da predstavnike Vlade vnaprej opozorite na to, o čem lahko
               razpravljajo in kakšna je njihova naloga v Državnem zboru. Tisti, ki smo
               predlagatelji, ki imamo stališča in kaj povedati v Državnem zboru, se tako ali tako
               prijavimo in povemo, po seznamu, tako kot nas pozovete, in o tem razpravljamo. To ni
               naloga predstavnika Vlade. Obratno, Vlada poroča Državnemu zboru. Hvala lepa.</p>
            </sp>
            <sp xml:id="SDZ5-Redna-13-2010-01-29.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Tanko. Sam sicer res ne morem vplivati na to, kaj reče Vlada. Pač,
               poslušali smo.</p>
               <p>Kar se tiče prisotnosti ministra, velja danes verjetno enako tudi za poslance. Danes
               se pač samo razpravlja, šele prva obravnava tega zakona je. Glasovanja ni, zato je
               bilo tudi pričakovati tak odziv; to veste vsi.</p>
               <p>Gospod Brulc, želite? <stage xml:id="SDZ5-Redna-13-2010-01-29.stage17">/Oglašanje v dvorani./</stage> Ja, razprava bo, ko zaključimo s to
               točko. In če bo ostal čas še za razpravo, ga bom razdelil.</p>
               <p>Gospod dr. Verlič, kot predlagatelj želite besedo, imate še čas. Prosim.</p>
            </sp>
            <sp xml:id="SDZ5-Redna-13-2010-01-29.sp124">

               <speaker>DR. PETER VERLIČ:</speaker>

               <p>Hvala lepa, gospod podpredsednik.</p>
               <p>Naj ob koncu še enkrat predlagam, da si le vzamemo vsi skupaj čas in preberemo ta
               predlog zakona.</p>
               <p>Tisto, kar razumem, da moti predstavnike koalicijskih strank, je to, da smo besedilo
               "prioritetnih železniških povezav" preselili iz resolucije v zakon. In to je
               pravzaprav glavni očitek - da je v resoluciji to bolj primerno. Čeprav vemo, da bodo
               v resoluciji praktično našteti vsi ti prioritetni odseki. Bodo, ker nisem slišal
               nikogar od razpravljavcev, da bi kakorkoli oporekal, da to niso prioritetne
               železniške smeri pomembne za Republiko Slovenijo. Zakaj je potem težava, da Državni
               zbor, ki se ukvarja z raznoraznimi deklaracijami, ko govorimo o toplogrednih plinih,
               konkretnega predloga zakona ne spusti v nadaljnjo fazo razprave? Pravzaprav potem
               resolucije ne potrebujemo več, ker imamo več kot resolucijo, bolj pomemben akt -
               zakon. In v zakonu napišemo, kaj so prioritete za Republiko Slovenijo. Zakaj bi bilo
               to slabo? Tega argumenta danes nisem slišal. Samo zato, da bi to bilo v resoluciji.
               Ampak, poznamo usodo resolucije iz leta 1996, bila je realizirana 30%, in poznamo
               usodo vladne resolucije, ki zamuja, tudi zato, da vendarle ponudimo nek predlog, je
               bil ta predlog pripravljen, zato, da se o tem pogovorimo in da predlagamo še bolj
               zavezujoče dokumente, še bolj zavezujoč akt, ki nas potem vse zavezuje, da te
               koridorje, da te železniške smeri tudi uresničimo. To je bil prvi namen tega predloga
               in tukaj nisem slišal, da bi bilo nasprotovanje, razen tega, da bi to moralo biti v
               resoluciji. Zakaj? Zakaj ne v zakonu, ko imamo pred domačo in tujo javnostjo zakon, s
               katerim povemo, kaj so prioritete Republike Slovenije in da potem nikomur, ki se bo
               moral iti pogajati v tujino, ne bo hudo pokazati in reči, to so naše prioritete,
               sprejete v najvišjem organu z najvišjim pravnim aktom, z zakonom.</p>
               <p>In kaj naprej? Kaj smo še v zakon predlagali, kaj smo še napisali? Prenesli smo
               besedilo, vsaj smiselno besedilo mednarodnih sporazumov o tem, kakšen standard
               železniških povezav želimo imeti. Če vemo, da mora biti avtocesta štiripasovna z
               odstavnimi pasovi, s hitrostjo 130 kilometrov na uro, potem je prav, da so tudi
               železniški koridorji ustrezne tehnične usposobljenosti, kajti jaz kar slišim in tudi
               že po medijih se to pojavlja, pa zakaj 160, ne rabimo 160, pa zakaj dvotirna, ne
               rabimo dvotirne, malo znižajmo, saj bo 120 kilometrov zadosti, pa enotirna. Bodo
               potem kmalu rekli: "saj prav, pa pojdimo na 80 kilometrov na uro" in kmalu bomo pri
               tem, da je tako, kot je, kar dobro. Si predstavljate, da bi predlagali izgradnjo
               avtocest, pa bi rekli: "Ne, naj bodo kar dvopasovne, pa 80 kilometrov na uro bo čisto
               zadosti velika hitrost." Ne, zato, ker si ta država zasluži moderno železniško
               omrežje in to ni nerealno, to niso visoke hitrosti, to ni 300 kilometrov na uro, to
               so visoke zmogljivostne železniške povezave, ki bodo lepo vpete v mednarodni prostor
               in s hitrostmi, ki tudi Sloveniji dajejo nek izgled, kot država, ki je
               infrastrukturno urejana in ne samo izgled. Mislim, da mora biti, da je to poštena
               ambicija, da imamo ustrezno železniško infrastrukturo. To je bil ta drug namen.</p>
               <p>Tretji namen poleg obeh koridorjev tega predloga zakona je, da se kot prioriteta
               vzpostavijo tudi regionalne proge. Zadnjič sem ujel nek komentar, kjer je bilo
               rečeno, kaj za vraga pa Poljčane, Slovenske Konjice, Zreče. Ali je to res nacionalna
               prioriteta? Je. Za razvoj neke regije je. In zanimivo je, da pri prejšnjem zakonu je
               bilo to, da nimamo pokrajin, razlog, zakaj ne moremo uvesti mestnega potniškega
               prometa med več občinami. To je bilo navedeno kot razlog. Ko se sedaj ustrezne
               regionalne proge umeščajo v zemljevid Slovenije tudi kot državna prioritet za razvoj
               regij, sedaj pa ne vemo, ali smo za to ali nismo za to, ampak ta predlog zakona točno
               to predlaga. Predlaga nacionalne prioritete, regionalne prioritete, ki pa so vse
               izjemnega pomena za Republiko Slovenijo. In zapišemo v zakon tudi tehnične standarde
               teh železniških prog, zato da bo vsakomur jasno, kaj in kako želi država Slovenija
               železniške proge graditi.</p>
               <p>Roki. Zato je zakon v prvi obravnavi, da se lahko potem tudi kasneje pogovorimo o
               rokih. Zakaj ne? Če se komu zdi rok 2030 predaleč, v redu, to je naš predlog, ki
               temelji na neki realni oceni vseh zmožnosti, ki jih ta država na področju razvoja
               infrastrukture premore. In potem očitati, da je Državni zbor izgubil svojo vlogo,
               pač, v predlogu zakona se določene pristojnosti, predvsem tudi zaradi tega, da bi
               operativnost izgradnje železniške infrastrukture bila večja, prenašajo na Vlado. Samo
               zato, da bi operativnost izvedba tega projekta bila hitrejša. Če pa je predlog
               drugačen, se lahko to besedilo tudi spremeni.</p>
               <p>Enako je z viri financiranja. Nam se je zdelo izredno pomembno kot predlagatelju, da
               tisti proračunski vir, ki je najbolj odločilen za nas tukaj, to pa je pri pripravi
               proračuna, da ga zapišemo v besedilo zakona. In smo ga zapisali, najmanj 0,9% bruto
               družbenega proizvoda. Saj zdaj bi se tudi dalo izračunati koliko procentov, koliko
               odstotek procenta bruto družbenega proizvoda se namenja za železnice. V zakonskem
               predlogu je to samo napisano. In s tem pravzaprav so dana vsa tista ključna
               sporočila, ki jih potrebujemo, da se ta projekt lahko zdaj tudi z zakonom nadaljuje,
               da ni več nobenih izgovorov. Imamo zakon, dajmo zakon izpeljati v odsekih, v rokih, v
               finančnih virih, ki so opredeljeni in tudi po postopkih. Res je, omenjeno je bilo
               tudi, da to, da se bodo postopki umeščanja začeli hitreje, v zakonu ni dobro
               napisano. Zakon pač pravi, da je pri tem treba spoštovati vso sprejeto zakonodajo, in
               če bo Zakon o umeščanju linijskih objektov sprejet, bo toliko bolje. Ampak, žal, jaz
               moram povedati, ko je bilo tudi na Odboru za prostor in promet, ko je bila prikazana
               časovnica, kdaj Vlada načrtuje sprejem uredb o državnih prostorskih načrtih, sicer za
               cestne razvojne osi, ki so bile premaknjene v leto 2013. Odgovora predstavnikov
               Vlade, kaj bo to pomenilo, če bo ta novi zakon, ki je tako obljubljen, pa tudi
               mimogrede že zamuja normativni plan, koliko se bo skrajšal. Zdaj je Vlada pripravila
               letnico 2013, recimo, če bo zakon sprejet, potem vsi pričakujemo, ker bo to nekaj
               bolje, da bo to najbrž letnica 2011 in tukaj ni nič narobe. Ni nič narobe, ampak s
               tem zakonom, pa dajemo Vladi tudi pooblastilo, da napravi natančen terminski načrt,
               kako se bo projekta modernizacije železniške infrastrukture lotila. Dajemo ji to
               pooblastilo, zakaj ne. Saj je izvršilni organ. Jasno pa, Državni zbor ni izključen iz
               postopka, saj je v tem predlogu zakona naložena tudi obveznost rednega poročanja o
               stanju in napredovanju projektov. Glejte, in to je vse.</p>
               <p>Vaš predlog je ta, da bo to v neki resoluciji, ki bo verjetno podobna tistim, ki smo
               jo že poznali, ampak ali bo imela takšno težo kot jo ima zakon? Po našem prepričanju
               ne. Po našem prepričanju smo danes v situaciji, ko moramo železniške koridorje, ko
               moramo modernizacijo železniške infrastrukture zaščitit z zakonom, zaradi domačih
               razlogov, pa tudi zaradi mednarodnih in zato, da bo ta Državni zbor lahko rekel, da
               je na področju prometne infrastrukture narejen korak naprej. Hvala.</p>
            </sp>
            <sp xml:id="SDZ5-Redna-13-2010-01-29.sp125">

               <speaker>PODPREDSEDNIK FRANCE CUKJATI:</speaker>

               <p>Hvala. Vsi prijavljeni razpravljavci, ki ste to želeli, ste dobili besedo. Ker pa čas
               določen za razpravo še ni potekel, sprašujem ali želi na podlagi prvega odstavka 71.
               člena Poslovnika zbora še kdo razpravljati? Vidim roke, zato odpiram prijavo. Sedem
               prijavljenih po pet minut. Gospod Silven Majhenič, izvolite.</p>
            </sp>
            <sp xml:id="SDZ5-Redna-13-2010-01-29.sp126">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. Zakon opredeljuje prioritete izgradnje
               železniških prog, poenostavitev, pridobitev dokumentacije in pospešitev pridobljenih
               zemljišč, namene izgradnje in posodobitve infrastrukture, ki je nujna ter se že vse
               predolgo odlaša. Ostaja vse pri razpravah in obljubah, zato je prav, da se zadeva
               obravnava z vso resnostjo, kajti potreba po sodobni železniški infrastrukturi traja
               že predolgo. Slovensko gospodarstvo zahteva posodobitve te železniške infrastrukture,
               kajti v tem primeru se bodo razbremenile tudi vse slovenske avtoceste, ki so pa v tem
               trenutku preobremenjene s tovornim prometom, predvsem s tujimi tovornjaki. Vse slabša
               infrastruktura nas uvršča med nekonkurenčne v primerjavi z ostalimi evropskimi
               državami, izgube so vse večje, kar nam narekuje, da moramo nujno realizirati
               zastavljene cilje, tako da zagotovimo gospodarstvu pogoje, kakršne poznajo v Evropi.
               Vseskozi se je na železnico pozabljalo. Upam, da tega predloga ne boste zavrnili
               tisti, ki ste že pred dobrim letom opozarjali na napake, na katere se opozarja tudi
               danes. Hvala lepa.</p>
            </sp>
            <sp xml:id="SDZ5-Redna-13-2010-01-29.sp127">

               <speaker>PODPREDSEDNIK FRANCE CUKJATI:</speaker>

               <p> Hvala. Gospod Prijatelj.</p>
            </sp>
            <sp xml:id="SDZ5-Redna-13-2010-01-29.sp128">

               <speaker>SREČKO PRIJATELJ:</speaker>

               <p>Hvala, spoštovani podpredsednik. Jaz bom zelo preprosto povedal. Mi imamo Slovenijo,
               ki je polnoletna. V tem obdobju za Slovenske železnice nismo naredili nič, pa
               verjamem, da tudi ni nobenega v tej dvorani, ki bi lahko trdil, da nismo vedeli, kaj
               je prioritetna razvojna os na železnicah ali pa na državnih cestah ali pa, bom rekel,
               v gospodarstvu. To se je vedelo od osamosvojitve pa do danes. In če povzamem, česa
               nismo naredili, lahko naštevam pol ure, seveda zadev, ki smo jih namerno spregledali
               ali pa smo jih zanemarjali, ker pač niso imele ustrezne prioritete. Na železnicah smo
               seveda pozabili na to, da je treba, vsaj druge države, če vzamemo samo Hrvaško, ki je
               bila v vojni, je posodobila sistem za najmanj 200% bolj kot mi sami, ko smo imeli
               možnost, čas in tudi denar, takrat ko je bila še ugodna gospodarska klima, pa tega
               nismo storili. Se pravi, oni sami gradijo tudi direktno povezavo z Madžarsko. Mi smo
               jo naredili tako, da je danes skoraj neuporabna. In želel bi povedati to, da tudi
               projekti, ki so bili uvrščeni med prvih deset prioritetnih projektov v Evropi,
               govorim za projekt Koper - Divača, niso dobili ustrezne finančne podpore znotraj
               nacionalnega proračuna. Jaz sem napisal pet poslanskih vprašanj v prejšnjem mandatu.
               Zakaj Vlada Republike Slovenije ni zagotovila proračunske postavke za koriščenje
               tistih 4 milijonov evrov, ki smo jih dobili za pripravo projektne dokumentacije za
               izgradnjo drugega tira? Štiri leta smo se prerekali in kaj nekajkrat smo to odložili.
               Verjamem, da v bistvu nam Evropa ne verjame več. Če pogledamo, kaj smo storili na
               področju signalne varnostne tehnike, kaj smo storili na področju varnosti. Imamo še
               likovne signale, spoštovane gospe in gospodje. Likovne signale. To so zastareli
               signali, ki jih Evropa ne pozna več. In bistveno je to, da gledamo zmeraj in vedno
               bolj na to, kako bo nekdo prišel in ta sistem rešil. Seveda, na tak, bom rekel,
               neorganiziran teren ne bo strateškega partnerja. To vam lahko povem. In verjamem, da
               Vlada, ta vlada resno jemlje ta problem, ki je skozi leta postajal vedno večji in je
               prerasel v neobvladljivo situacijo in zaradi tega išče na nek način tudi prvi korak v
               sanaciji, kasneje pa v modernizaciji. Jaz to podpiram, če gledamo tako, ampak hkrati
               pa pozabljamo na eno bistveno stvar, zanemarimo nacionalni interes. Tudi tisto delo,
               ki ga imamo, bomo počasi oddali v roke tujcu. Mi moramo biti evropsko primerljivi in
               ne smemo biti evropsko diskriminatorni. In tukaj prihajajo drugi operaterji na naše
               področje. Mi imamo v bistvu prijavljenih že kar nekaj, nekaj jih je tudi že dobilo to
               tako imenovano varnostno spričevalo in tujci ne pripeljejo novih produktov. Ampak
               posegajo po tem delu, ki je v bistvu vpeljan, malo je tako imenovanih profitabilnih
               tovorov, 10, jaz vam jih lahko naštejem. In te tovore seveda prevzemajo. In kaj
               ugotavlja danes Vlada, da za tako malo dela ni denarja za tako število zaposlenih.
               Odpustili smo 1000 ljudi, še 1000 jih bomo in tako naprej. Jaz verjamem, da je
               sanacija nujna v tem kontekstu, ker je strošek dela največji strošek, v vsakem
               segmentu proizvodnje je to ugotovljeno lahko kot največji strošek. Ampak to ni
               pravilna rešitev. Najprej moramo zavarovati nacionalne interese, drugič, moramo
               zagotoviti varnost in urejenost železniškega prometa. Mi na to pozabljamo. Jaz sem že
               nekajkrat opozoril v tej dvorani, da, če se bo zgodila nesreča, da bomo zahtevali
               odgovorne, ker se ne vlaga niti v vzdrževanje, infrastrukture, niti v vzdrževanje
               voznih sredstev. In zgodila se bo, ker se zadeve opuščajo, jaz vam bom samo to
               povedal, včasih smo imeli kontrolne preglede, enoletne preglede in pa revizijska
               obdobna popravila, danes smo kontrolne preglede črtali in imamo samo še revizijska
               popravila. Seveda na teh revizijskih popravilih pa dajemo, montiramo tiste rezervne
               dele, ki smo jih obnovili, regenirirali dele in to ni kvalitetno vzdrževanje. Da ne
               govorim, kako star je vozni park. In dokler ne bomo našli pravih prioritet in
               naredili tisto, kar lahko danes s svojim znanjem in s svojimi ljudmi, lastnimi
               ljudmi, ki so na razpolago, se tudi nič ne bo obrnilo na bolje. Vlada se bo lahko
               trudila, kolikor se bo hotela, ampak pokazatelji bodo vedno rdeči, kot je ta rdeča
               številka sedaj pri meni, ko sem že šel v minus s porabljenim časom. Hvala lepa.</p>
            </sp>
            <sp xml:id="SDZ5-Redna-13-2010-01-29.sp129">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Brulc.</p>
            </sp>
            <sp xml:id="SDZ5-Redna-13-2010-01-29.sp130">

               <speaker>MIRKO BRULC:</speaker>

               <p>Lepo pozdravljeni. Za razliko od nekaterih se seveda strinjam z ugotovitvami
               državnega sekretarja, kajti živimo v demokratični državi in tudi nam lahko kdo pove,
               kako se obnašamo. Danes smo očitno vsi strokovnjaki cestnega in železniškega prometa
               in mislim, če bi minister za promet tukaj sedel in izgubljal čas z nami, prav veliko
               ne bi od tega odnesel.</p>
               <p>Jaz mislim, da v prejšnji razpravi, ki jo je imel gospod Prijatelj, kolega Prijatelj,
               je res razprava, ki je natančno povedala, kakšna je situacija na slovenskih
               železnicah in s tem, da zadevo dobro obvlada. Mislim, pa da so ostale razprave,
               omenjanje plavih luči in tako dalje, le mašenje lukenj v kopici neznanja, o temi, ki
               je v razpravi.</p>
               <p>Goriške ni v tem dokumentu. Goriška je še posebej z železniško infrastrukturo kar
               bogato obdarjena, v resnici pa odvezan od sveta. Zato mislim, da je prav, da povem,
               da je proga Jesenice-Nova Gorica izjemno narodno bogastvo, edinstvena proga z
               železniškim mostom starim več kot 103 leta, z največjim kamnitim lokom na svetu in
               tako dalje. Naša stalna bojazen je, da bo ta proga začela tako propadati, da ne bo
               uporabna več niti za to, za kar se danes pravzaprav največ koristi, to je za potrebe
               turizma. Turistični muzejski vlaki so v Evropi zelo dragocene pridobitve, dodatna
               ponudba turizmu. Mislim, da je tukaj naša perspektiva. Drugi del proge je nekoč
               povezoval Trst z Avstrijo, je proga Nova Gorica-Sežana, govorimo o Novi Gorici,
               Gorici in Sežani, se pravi italijanski Gorici, ki je nujno potrebna elektrifikacije.
               Moram povedati, da se tukaj z italijanskimi partnerji v okviru Adrie A projekta
               natančno dogovarjamo, kako pridobiti evropska sredstva, najprej za papirnato
               dokumentacijo in kasneje še za kaj več.</p>
               <p>In se tudi zavedamo, da je velika nevarnost, da Goriško zaobide V. koridor in da bomo
               mrtev žep v tem prostoru. Obenem pa verjetno vsi ugotavljamo, da je ta linija
               tovornega prometa s Padske in zahodnega dela Evrope proti vzhodu, proti Kijevu,
               Ukrajini prav skozi Vipavsko dolino. In ta dolina je prometno, železniško pravzaprav
               povsem nepovezana.</p>
               <p>Morajo biti vsi ti predlogi zakona dobro pripravljeni, tudi ob upoštevanju potreb
               lokalnega prebivalstva. Mislim, da je naše ministrstvo v stanju pripraviti tako, da
               bo zapopadlo vse, tudi danes v tem dokumentu predlagane novosti in potrebe. V tem
               pričujočem predlogu, kot sem rekel, severna Primorska ne obstaja, česar ne moremo
               spregledati. Pozabljamo tudi, da je ta proga, o kateri sem govoril, Nova
               Gorica-Sežana in Nova Gorica-Jesenice tudi z evropskega vidika zelo pomembna. Kajti
               pravzaprav je to najkrajša proga iz pristanišča Koper proti severu, se pravi proti
               Avstriji, Nemčiji in drugimi deželami. Vendar vemo, da nek težek tovorni promet na
               infrastrukturi, ki je bila grajena še pod Avstro-Ogrsko, da bi ta sanacija zahtevala
               veliko veliko preveč. Smo pa že imeli ob priliki potresa in večjih nesreč na
               italijanski stranki to našo progo dodatno obremenjeno. Danes je bila tukaj ponujena
               roka pomoči s strani opozicije, seveda, hvala lepa. Bi pa vseeno vprašal koliko
               zemljišč ste v štirih letih odkupili za te nove infrastrukture, koliko gradbenih
               dovoljenj imamo iz preteklega obdobja in bi danes lahko začeli z investicijami na tej
               nujno potrebni infrastrukturi? In ne sprejemam tega, da nam danes nekdo z one strani
               te dvorane govori o katarzi. Hvala lepa.</p>
            </sp>
            <sp xml:id="SDZ5-Redna-13-2010-01-29.sp131">

               <speaker>PODPREDSEDNIK FRANCE CUKJATI:</speaker>

               <p> Hvala. Besedo ima gospod Grims.</p>
            </sp>
            <sp xml:id="SDZ5-Redna-13-2010-01-29.sp132">

               <speaker>MAG. BRANKO GRIMS:</speaker>

               <p>Spoštovani!</p>
               <p>Bom nadaljeval s tem, s čimer kar je končal spoštovani gospod Brulc iz SD-ja, le, da
               bom obrnil ogledalo. Namreč, poglejmo, kaj pravzaprav počne gospod minister. Gospod
               minister ima službeno dolžnost, da bi bil tu in se pogovarjal o prihodnosti prometa v
               državi Sloveniji, da bi se soočil z realnimi problemi in potem bi se lahko
               pogovarjali mnogo bolj resno, lahko bi se pogovarjali tudi o politiki, ki se odraža
               tudi v vašem negativnem odnosu do tega predloga zakona, pa je to realna politika v
               dejanjih, ne v besedah, ki je značilna za vladajočo koalicijo. Namreč, če bi vse
               tiste besede o ekologiji, ki ste jih sejali zadnje teden in mesece, ko ste pod krinko
               ekologije dodatno obdavčili celo električna motorna kolesa, lepo vas prosim, in
               skratka, obravnavate državljanke in državljane izključno kot molzne krave za svoje
               nenasitne potrebe po zadovoljevanju ozkih skupin na katerih nameravate bazirat svojo
               naslednjo volilno zgodbo. Potem bi se lahko pogovarjali tukaj, kaj je v resnici
               ekološko, ko gre za promet in da v Sloveniji ne bremeni slovenski promet najbolj
               slovenskega okolja, ampak je to tranzit, v prvi vrsti tovorni tranzit. In potem bi se
               pogovarjali o tem, da vsaka razumna država v moderni Evropi, zgled za to je lahko kar
               sosednja Avstrija, usmerja ves tranzitni promet v največji možni meri na železnico,
               ker je ekološko mnogo bolj sprejemljivo in ustreza ta sistem tudi iz mnogih drugih
               razlogov, da pa to lahko storiš, pa je treba vzpostaviti ustrezno železniško
               infrastrukturo, ki je obenem tudi lahko velik razvojni spodbujevalec. Naj omenim samo
               en del, ki je zajet v tem zakonu, ki je odlično pripravljen in to priznavate, ko
               greste ven iz tega prostora tudi mnogi iz koalicije. Namreč, v tem zakonu je kot ena
               od prednostni omejena tudi izgradnja povezave z letališčem Jožeta Pučnika in seveda s
               tem bodočim "airport city-em", kot se mu uradno reče, oziroma s celotnim tistim delom
               infrastrukture, ki bo navezan na ta projekt, ki je državnega pomena in je hkrati
               velikega pomena za razvoj Gorenjske, ki jo tudi zastopam v Državnem zboru. In ker
               nimate argumentov, in ker je bolj prijetno voziti z modro lučjo po odstavnem pasu,
               kadar so na cesti kolone ali se obdajati z raznimi "turboangelkami" in podobnim, se
               danes pogovarjamo v dvorani, kjer z Vlade ni ustreznega zastopanja, niti ni
               ustreznega pristopa. In nam v razmerah, ko iz dveh strank iz vladajoče koalicije ni
               nikogar v tej dvorani, nekdo iz vladajoče koalicije "soli", da kdo manjka tudi pri
               opoziciji. Ja, dobro jutro, gospe in gospodje, kdo pa ima oblast?! Mi lahko
               predlagamo, lahko opozarjamo, lahko pripravimo tudi kakšen dober projekt, razvojni
               projekt, kot je ta, ki ga danes ponujamo, ekološko usmerjeno razvojni projekt, gospe
               in gospodje. Točno tisto, kar vi v besedah zagovarjate, in potem naletimo na
               zasmehovanje - ker seveda pravega argumenta zoper to ni. Ne vem, kaj ta z vsem svojim
               silnim aparatom opremljena Vlada in predvsem v danem primeru Ministrstvo za promet
               dela, toda če bi hotelo resno, bi z vsemi sredstvi, ki jih ima na voljo, lahko
               pripravilo že zdavnaj najmanj enakovreden predlog zakona, kot je ta. Pa ga ni! In ko
               se tak ekološko in razvojno izjemno pomemben predlog zakona pojavi v Državnem zboru,
               se to zavrača z neko pavšalno teorijo, ja, nekoč bomo to celovito uredili. Lepo vas
               prosim, celovito vi urejate samo gospodarsko nazadovanje države Slovenije in njeno
               zadolževanje, kar pa vam res izjemno uspeva. V enem samem letu ste zadolžili to ubogo
               Slovenijo za več kot polovico tistega, kar je bil celoten dolg nekdanje Jugoslavije,
               zaradi katerega je razpadla. In to ne da bi ob tem obnovili eno samo pomembno
               železniško progo.</p>
            </sp>
            <sp xml:id="SDZ5-Redna-13-2010-01-29.sp133">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Petan.</p>
            </sp>
            <sp xml:id="SDZ5-Redna-13-2010-01-29.sp134">

               <speaker>RUDOLF PETAN:</speaker>

               <p>Hvala za besedo. Spoštovani.</p>
               <p>Najprej bi želel predstavnikoma vlade povedati, da vsi ki smo se iz SDS prijavili,
               smo razpravljali. Prijavili smo se tudi dodatno. Res pa je, da vsi, ki smo se
               prijavili, ni nujno, da sedimo ves čas tukaj. Ampak čas, ki smo ga najavili, smo tudi
               porabili, za razliko od nekaterih drugih. To je prvo.</p>
               <p>Drugo, kar bi želel povedati, je, da danes tudi ne bomo glasovali. Če bi danes
               glasovali, potem bi bila tako ali tako katastrofa, ker tisti, ki morajo zagotavljati
               sklepčnost, jih tako ali tako tudi ni. Ampak jaz nimam pripomb na njihovo prisotnost,
               to se mene ne tiče.</p>
               <p>Kar pa se tiče pontebske proge, bi želel povedati sledeče. Seveda vsi vemo, da
               pontebska proga ni v Sloveniji. Žal ni v Sloveniji, zato ker pontebska proga je
               urejena in sem sedaj bil na internetu in sem se na hitro lahko informiral, da je
               usposobljena za hitrosti 200 kilometrov na uro. Če je na internetu napačen podatek,
               potem se jaz tudi opravičujem, ampak tako pač je. In pontebsko progo sem omenil v tem
               smislu, da Slovenija ne sme spati pri izgradnji infrastrukture, ker drugi delajo. In
               omenil sem Italijo in Avstrijo. In sem tudi omenil, da Slovenija ne sme zaspati, ker
               nismo otok v neki divjini, ampak nas drugi obdajajo. Kljub temu da imamo prednost pri
               umeščanju petega in desetega koridorja, je to trenutno, lahko se pa zelo hitro
               spremeni. V tem kontekstu sem omenil pontebsko progo. Jaz sem rekel, da ima tri tire.
               Jaz ta trenutek, ko sem preverjal, tega podatka sicer nisem našel, sem pa našel vsaj
               10 ali 20 člankov v preteklosti, ki sem jih prebral, slovenskih, kjer je bilo
               omenjeno, da ima ponteba tri tire. Jaz tega nisem preverjal in še vedno trdim, da
               dvomim, da so se v člankih avtorji tako zmotili ali pa zavajali. Dvomim. V vsakem
               primeru pa, danes preverjeno pred desetimi minutami, piše, da pontebska proga je
               modernizirana za hitrosti do 200 kilometrov na uro in da Italija in Avstrija
               intenzivno gradita ta koridor, pontebski, od Benetk do Dunaja. To pa je tisto, kar je
               lahko nam zelo nevarno ali pa, če hočete, zelo konkurenčno. V tem kontekstu je treba
               razumeti pontebsko progo. Če se bomo v Sloveniji obnašali kot noji in nič videli, kaj
               drugi delajo, potem seveda smo mi najboljši. Ampak žal, pri nas ali okoli nas gradijo
               proge za bistveno večje hitrosti in vlagajo ogromna sredstva. In to sem jaz želel
               povedati. In še vedno trdim, da je to tako. Žal ali k sreči je tako. In nič ne
               pomaga. Nič ne pomaga, če se v tej vladi, ne bom govoril o imenih, ker tega ne morem,
               ampak če v tej vladi zatiskajo oči ali pa polagajo, kot se reče, glavo v pesek,
               Italija in Avstrija gradita, obnavljata proge. Avstrija gradi tunel ravno na tej
               pontebski progi. Zelo neprijetno za nas, lahko rečem. Da ne govorim o drugih državah,
               ki tudi intenzivno v Evropi delajo na novih prometnih koridorjih, kar je primer
               verjetno v Švici, dolg tunel pod Alpami, ki bo blizu 50 kilometrov dolg in bo zgrajen
               okrog leta 2014. To bo verjetno prineslo določene posledice in se bodo prometni
               tokovi preusmerjali nekam. Zato Slovenija ne sme spati. V tem kontekstu je tudi treba
               razumeti ta naš zakon. Ne v tem, da želimo koga prehiteti. To ne bi imelo nobenega
               smisla. Ampak drugi delajo, drugi ne spijo, kljub krizi, ki je, nekateri intenzivno
               vlagajo. In to je tisto, na kar mora biti Slovenija pozorna in mora parirati tem
               drugim državam, ki bi nam rade odnesle del prometa na teh koridorjih, ki trenutno so
               še v Sloveniji. Na papirju so, kako bo pa to v praksi čez deset let ali pa petnajst
               let, kajti železnice se načrtujejo za 20, 30, 40 let naprej, je pa drugo vprašanje.
               In to, kar danes pričenjamo, to bo imelo efekt ali pa posledice šele čez dobrih deset
               let. V temu kontekstu ni potrebno gojiti nobene užaljenosti, če tudi želimo, da bi
               bil minister tukaj. Mislim, da bi bilo prav, te kulture, da mora biti minister tukaj,
               smo se še posebej naučili v prejšnjem mandatu, ko je ta prejšnja opozicija zahtevala.
               Če ni bilo tukaj ministra, potem je bilo vse narobe. Potem so tudi nekateri zapustili
               sejo in povzročali nesklepčnosti. To se pravi kar je parlamentarna praksa se lahko
               uvaja ali obdrži tudi v temu mandatu. Hvala lepa.</p>
            </sp>
            <sp xml:id="SDZ5-Redna-13-2010-01-29.sp135">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Veber.</p>
            </sp>
            <sp xml:id="SDZ5-Redna-13-2010-01-29.sp136">

               <speaker>JANKO VEBER:</speaker>

               <p>Hvala za besedo.</p>
               <p>Še enkrat moram opozoriti, da ta zakon tudi slučajno ne govori o tem, koliko sredstev
               potrebujemo za te odseke, ki ste jih navedli v temu zakonu.</p>
               <p>Zato bi bilo popolnoma enostavno, in to zelo enostavno, v ta zakon napisati še eno
               progo, ki vam manjka. In to je proga okoli sveta. In ta zakon nalaga potem Vladi, da
               v treh mesecih z uredbo določi vire za progo okoli sveta in rok za progo okoli sveta,
               ko bo zgrajena. To je vsebina tega zakona in to je pomanjkljivost tega zakona. Upam,
               da se razumemo, na kaj opozarjam.</p>
               <p>Glede ostalih zadev, poglejte, predlagate 0,9% bruto družbenega produkta za
               železnice. Če gledamo proračun za 2011, je v proračunu v ta namen, sprejetem,
               namenjenih štiristo štirideset milijonov evrov, vi predlagate tristo dvainštirideset
               milijonov evrov. Torej sto milijonov evrov več je že danes v proračunu, ko vi
               predlagate za leto 2011. Ta zakon je tudi zaradi tega nepotreben.</p>
               <p>Če pogledamo, kakšen sistem uveljavljate 0,9 BDP-ja, to je nekako primerljivo z
               oborožitvenim sistemom. Tam imamo, mislim, predvideno 1,4 bruto družbenega produkta
               za oborožitev. Postopek oborožitve pelje potem Vlada oziroma Ministrstva za obrambo.
               Kaj se je dogajalo s patrijami? Dragi moji, uzakoniti hočete tudi pri železnicah
               sistem patrij. Ne gre tako. Parlament je tukaj, ki mora dejansko tudi razpravljati,
               kakšne so prioritete, kateri viri in kdaj bomo kaj zgradili. Tako pač je naš pravni
               sistem definiran. Ampak dejansko hočete uzakoniti sistem financiranja patrij. Tako ni
               dobro, da to počnemo.</p>
               <p>Kar se pa tiče gospoda Tanka pa, bi rekel, zelo pomembnih amandmajev, ki so bili
               vloženi k proračunu za leto 2010, glede modernizacije kočevske proge, prva faza,
               amandma SDS v višini tri milijone štiristo devetindvajset tisoč osemsto
               dvaindevetdeset evrov. Odgovor Vlade: amandma je nepotreben, ker je za prvo fazo te
               železniške proge v proračunu triindvajset milijonov evrov, kar je dovolj za
               dokončanje prve faze. In zato je ta amandma nepotreben.</p>
               <p>In to sem mogoče povedal že desetkrat, pa mogoče bo treba ne vem kolikokrat še, ampak
               upam, da sem bil tokrat dovolj jasen. Ker je govoril o tem, da ste vložili amandma za
               nadaljevanje proge od Ortneka do Kočevja. Tudi to ni res. Za prvo fazo je bil vložena
               amandma. V odgovoru Vlade je pa zelo jasno razvidno, sredstva za drugo fazo,
               dokumentacijo in izvedbo del v letu 2011, so načrtovana pri postavki Vzdrževalna dela
               v javno korist in Investicije javne železniške infrastrukture. Torej sredstva so
               zagotovljena. Upam, da mi ne bo treba tega ne vem kolikokrat to ponavljati. Glede
               tega ni več vprašanj in dvoma, zakaj je bil amandma SDS zavrnjen. Opozoril sem,
               vprašajte, preden kakšen amandma napišete. Če bomo rekli, da je primeren, se bo
               sprejel, če je pa nepotreben, ga pa res ne moremo sprejeti.</p>
               <p>Glede zakona pa še enkrat, največja pomanjkljivost, še enkrat poudarjam, niso
               ovrednoteni ti odseki in kako naj Vlada v treh mesecih potem z uredbo pove, gradili
               bomo za 15 milijonov evrov železnic v Sloveniji in za 15 milijonov evrov bomo zbrali
               virov. Ne more tega Vlada reči, tega ji zakonodaja ne dovoljuje. Ampak vi hočete to
               uzakoniti, ne morete, ne smete pravzaprav. Na to opozarjamo, zakaj tega zakona ne
               moremo podpreti.</p>
            </sp>
            <sp xml:id="SDZ5-Redna-13-2010-01-29.sp137">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Jerovšek.</p>
            </sp>
            <sp xml:id="SDZ5-Redna-13-2010-01-29.sp138">

               <speaker>JOŽEF JEROVŠEK:</speaker>

               <p>Hvala lepa. Poglejte, moj predhodnik je žal govoril tako, govoril o poti okoli sveta
               in imam občutek, da je bil v breztežnostnem stanju na neki orbiti in da se še ni
               prizemljil, te težnosti ne občuti, da je govoril mimo zakona o težnosti, ki vladajo
               tu in sedaj na Zemlji.</p>
               <p>Glede drugega pa želim reči nekaj stvari. V tem zakonu v teh obrazložitvah pišemo,
               kaj so nacionalne posledice dobre železniške infrastrukture. Verjetno se vsi
               zavedamo, da brez tega Luke Koper dolgoročno ni. Da nas obkoljujejo in da je ta
               koalicija en korak k postopnemu razvrednotenju, zapiranju ali blokiranju Luke Koper
               že naredila z arbitražnim sporazumom za Hrvaško. Poglejte, predsednik Vlade je
               benovolentno podpisal, za zahvalo pa je od švedskega zunanjega ministra Karla Bildta
               dobil sporočilo, da zapirajo veleposlaništvo v Ljubljani. Se zavedajo, kakšno je to
               sporočilo? Slovenija je naredila vse, kar je švedsko predsedstvo zahtevalo v korist
               Hrvaške, sedaj pa bo verjetno celo diplomatsko pokrivana iz Zagreba. In ta današnji
               odnos do te problematike, izjemno pomembne za nacionalne zadeve, je zopet
               zaničevalen, poniževalen, ignorantski in gospod državni sekretar tega ne razume. On
               je po zakonu dovolj primeren za to obravnavo, ampak minister, ki je iz Kopra, ko gre
               za tako vitalne stvari za Koper, ne pride na to sejo. Simbolnega pomena prisotnosti
               ministra ne razume. Koalicije pa dejansko ni tukaj notri v teh klopeh. Jaz verjamem,
               da je res, da se pogovarjajo, Zares uči poslance DeSUS-a, koga morajo sprejeti za
               kandidata za ministra za okolje. In imajo težave, ker ne pokleknejo takoj. Ukvarjajo
               se s tem. Namesto da bi tu govorili o strateških zadevah, o primernih trasah da bo
               omogočena hitrost - ne, poslušamo očitke iz koalicije, ki se tako neodgovorno obnaša
               do razvoja Slovenije.</p>
               <p>Jaz bi si želel ali vsaj sam tako razmišljam, ker sem bil 20 let v gospodarstvu na
               odgovornih mestih, da bi Slovenija že davno morala narediti strateški načrt tudi o
               trasah, tega zakon ne vsebuje, ker potem bi pač rekli, da blodimo. Vendar zavedajte
               se, da so kranjski industrialci pred drugo svetovno vojno imeli izdelane načrte za
               progo nekje od Vodic, južno od Kranja, med Kranjem in Ljubljano, po Tuhinjski dolini,
               kratek tunel skozi Menino planino v Savinjsko dolino. In to je optimalna proga. Mi bi
               se danes morali odločiti, da proga skozi Zasavje zaradi težkega reliefa ni dolgoročna
               perspektiva. Treba je iti na optimalno, mogoče celo cenejšo varianto, kot je obnova
               proge za takšne hitrosti skozi Zasavje. A o tem pa nihče ne razmišlja?!</p>
               <p>Če so se takrat industrialci znali zavedati, kaj je hiter transport, hitra dostava,
               zakaj v slovenski vladi in institucijah, ki jih nadzira, vodi, kadruje, tega
               razmisleka ni. To se sprašujem. Dejansko ni strateškega razmisleka. In ob pomanjkanju
               strateškega razmisleka stvari drvijo v prepad. Prejšnja vlada je dala vsaj poroštva
               za železnice, da bi se lahko delalo naprej, ampak ne, ker je postal malo težak
               ...<stage xml:id="SDZ5-Redna-13-2010-01-29.stage18">/Opozorilni znak za konec razprave./</stage>... trenutek, da bi tisti izvajalci, SCT in
               Primorje in še drugi posvečeni, absolutno bili privilegirani, ste vse skupaj dali na
               stran in zdaj... ...<stage xml:id="SDZ5-Redna-13-2010-01-29.stage19">/Izklop mikrofona./</stage>...</p>
            </sp>
            <sp xml:id="SDZ5-Redna-13-2010-01-29.sp139">

               <speaker>PODPREDSEDNIK FRANCE CUKJATI:</speaker>

               <p>Hvala. S tem zaključujem razpravo. O predlogu sklepa, da je predlog zakona primeren
               za nadaljnjo obravnavo, bomo v skladu s časovnim potekom seje zbora odločali v torek,
               2. februarja, v okviru glasovanj. S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-13-2010-01-29.title6">17. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA O
                  GRADNJI PRIORITETNIH ODSEKOV JAVNIH CEST V REPUBLIKI SLOVENIJI.</title> Predlog
               zakona je v obravnavo zboru predložila skupina poslank in poslancev s prvopodpisanim
               Jožetom Tankom. V zvezi s tem predlogom zakona je skupina 24 poslank in poslancev, s
               prvopodpisanim Jožetom Tankom, zahtevala, da Državni zbor opravi splošno razpravo.
               Besedo dajem predstavniku predlagateljev predloga zakona dr. Petru Verliču za
               dopolnilno obrazložitev predloga zakona. Prosim.</p>
            </sp>
            <sp xml:id="SDZ5-Redna-13-2010-01-29.sp140">

               <speaker>DR. PETER VERLIČ:</speaker>

               <p>Hvala lepa, gospod podpredsednik.</p>
               <p>Predlog zakona, ki smo ga vložili v Poslanski skupini Slovenske demokratske stranke,
               določa prioritetne odseke javnih cest v Republiki Sloveniji. Podobno kot pri
               prejšnjem zakonu tudi tukaj menimo, da si Slovenija kot država zasluži, da ima
               zakonsko opredeljene prioritete, odseke javnih cest. Prioritetni odseki, kot so
               določeni v resoluciji o nacionalnih razvojnih projektih za obdobje 2007 do 2023, ki
               jo je še v prejšnjem mandatu sprejela Vlada Republike Slovenije, so avtomatično
               odseki, ki so zdaj uvrščeni v predlog tega zakona, in sicer 3. razvojna os od meje z
               Avstrijo, Dravograda-Holmeca, Metlika-Vinica in pa meja s Hrvaško; 3.A razvojna os
               Škofljica-Petrina, meja s Hrvaško, ter 4. razvojna os meja z Italijo, Robič-Jeprca in
               pa Želin-Logatec. K temu še dodatni avtocestni program, Divača-Postojna - Jelšane
               meja s Hrvaško, Koper-Dragonja, Koseze-Kozarje, Draženci-Gruškovje, meja s Hrvaško,
               Šmarje Sap-Višnja Gora, zahodna obvoznica Maribor, Dramlje-Šentjur,
               Povodje-Stanežiče, ter južna obvoznica Ljubljana-Škofljica.</p>
               <p>Poleg odsekov javnih cest iz resolucije o nacionalnih razvojnih projektih za obdobje
               2007-2023 se opredelijo kot prioritetni odseki še: 5. razvojna os, in sicer na
               relaciji Unec-Žlebič-Ribnica-Kočevje-Novo mesto; 5.A razvojna os: Črnomelj-Kočevje,
               navezava 4. razvojne osi z Gorenjsko na odseku Kranjska Gora-Bovec s predorom Vršič,
               izgradnja druge cevi avtocestnega predora Karavanke, Kranj - Jezersko - meja z
               Avstrijo, ki predstavlja meddržavno povezavo strateškega pomena v razvojnem smislu,
               saj je obstoječa povezava neustrezna in s prometnovarnostnega vidika nevarna,
               letališče Jožeta Pučnika - avtocesta, tako imenovani priključek Kranj vzhod, ki
               predstavlja dokončanje cestne infrastrukture in povezuje osrednje letališče z
               avtocesto in obsega dokončanje krožišč ter premik ceste ob letališču na novo traso,
               predvideno v prostorskih aktih. Vzhodna in zahodna obvoznica Novo mesto, ki
               predstavlja projekt v okviru tretje razvojne osi, rešuje prometno situacijo Novega
               mesta in povezuje obvoznici v obroč. Čatež - Slovenska Bistrica, sodoben in prepusten
               odsek države ceste, ki povezuje dolenjski in štajerski krak avtoceste na skrajnem
               vzhodu ob slovensko-hrvaški meji in poteka na trasi Čatež - Bizeljsko - Bistrica ob
               Sotli - Podčetrtek - Mestinje - Poljčane - Slovenska Bistrica. Projekt predstavlja
               tako imenovano obsotelsko razvojno os. Ljubljana - Litija - Zidani Most in pa
               navezava na 3. razvojno os, tako imenovani projekt zasavske razvojne osi ter odsek
               avtocesta A1, Kamnik - Gornji Grad - Mozirje in navezava na 3. razvojno os. Ta
               povezava pomeni izboljšanje dostopnosti in prometne povezanosti celjske in
               savinsko-šaleške regije z ostalim cestnem omrežjem. Omenjeni odseki si po našem
               mnenju prav gotovo zaslužijo zakonsko opredelitev. V zakonu je podobno kot pri
               prejšnjem predlogu opredeljeno, da je rok za dokončanje izgradnje odsekov, tisti
               končni, 31. 12. 2030. Tisti, ki pa so opredeljeni v resolucijo nacionalnih razvojnih
               projektih, pa do konca 2020. Predviden je tudi vir financiranja, in sicer v višini
               najmanj 0,6% BDP letno v obdobju od 2012 do 2030. Hvala.</p>
            </sp>
            <sp xml:id="SDZ5-Redna-13-2010-01-29.sp141">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo dajem predstavniku Vlade za uvodno obrazložitev mnenja. Dr. Igor
               Jakomin, državni sekretar. Izvolite, imate besedo.</p>
            </sp>
            <sp xml:id="SDZ5-Redna-13-2010-01-29.sp142">

               <speaker>DR. IGOR JAKOMIN:</speaker>

               <p>Hvala lepa. Predlog zakona o gradnji prioritetnih odsekov javnih cest v Republiki
               Sloveniji predlaga določitev prioritetnih odsekov javnih cest v Republiki Slovenijo
               za njihovo gradnjo, način pridobivanja dokumentacije in vire financiranja. K
               projektom iz resolucije o nacionalnih razvojnih projektih za obdobje 2007-2023
               predlog zakona predlaga še dodatnih 10 projektov, ki se navezujejo ali tvorijo
               samostojne razvojne osi. Projekti iz resolucije naj bi bili dokončani do leta 2020,
               dodatni predlagani projekti pa do konca leta 2030. Predloženi zakon na neustrezen
               način ureja vsebino, ki po Zakonu o javnih cestah sodi v Nacionalni program razvoja
               in vzdrževanja državnih cest, ki ga Državni zbor sprejema kot resolucijo. V
               nacionalnem programu je treba podati odgovore na temeljna izhodišča prometne
               politike, na vpliv stanja cestne mreže na gospodarstvo in zlasti na bodoči
               gospodarski razvoj ter temu primerno določiti raven uslug cestnega omrežja. Po Zakonu
               o javnih cestah se z nacionalnim programom in ne s posebnim zakonom določajo vrsti
               red prednostnih nalog vzdrževanja in razvoja državnih cest, viri sredstev za njihovo
               uresničitev ter dinamika in obseg uresničitve posameznih razvojnih nalog v planskem
               obdobju, pri čemer pa mora določitev prednostnih nalog temeljiti na objektivnih
               prometnih, tehničnih, ekonomskih in okoljskih merilih. Hvala.</p>
            </sp>
            <sp xml:id="SDZ5-Redna-13-2010-01-29.sp143">

               <speaker>PODPREDSEDNIK FRANCE CUKJATI:</speaker>

               <p>Hvala. Prehajamo na predstavitev stališč poslanskih skupin. Gospod Jakob Presečnik bo
               predstavil stališče Poslanske skupine Slovenske ljudske stranke.</p>
            </sp>
            <sp xml:id="SDZ5-Redna-13-2010-01-29.sp144">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani gospod državni sekretar s
               sodelavcem, kolegice in kolegi!</p>
               <p>Predloženi zakon ureja vsebino, ki po Zakonu o javnih cestah sodi v Nacionalni
               program razvoja in vzdrževanja državnih cest, v Državnem zboru pa se sprejema kot
               resolucija. V Poslanski skupini Slovenske ljudske stranke upamo, da bo predlog zakona
               pripomogel k hitrejšemu urejanju in vzdrževanju javnih cest, predvsem pa k pripravi
               ustrezne zakonodaje in dokumentacije, ki je na mnogih delih, kot je znano, v zelo
               slabem stanju. Predvsem pa upamo v poslanski skupini, da bo pospešil sprejem
               Nacionalnega programa razvoja in vzdrževanja državnih cest, kot to določa 23. člen
               Zakona o javnih cestah.</p>
               <p>Projekt gradnje avtocest se bliža h koncu, zato je nujno treba pripraviti vse
               potrebno za obnovo in vzdrževanje ter gradnjo državnih cest. Prvi pogoj za razvoj
               nekega območja ali občine je urejenost cest, dostopnost, na kar v SLS opozarjamo vsak
               mandat vedno znova in smo pri tem tudi aktivno sodelovali. Vedno pa so problem, kot
               je bilo že pri prejšnji točki ali nekaj točk nazaj povedano, finance. Z nacionalnim
               programom je treba podati odgovore na temeljna izhodišča prometne politike, na vpliv
               stanja cestne mreže na gospodarstvo in zlasti na bodoči gospodarski razvoj ter temu
               primerno določiti raven uslug cestnega omrežja. Gradnja cest pa je pomembna tudi z
               vidika zagotavljanja dela v gradbeništvu in sorodnih panogah, ki se jim, vsaj po
               napovedih ekonomistov, obetajo še hujši časi predvsem v letošnjem letu.</p>
               <p>Za državo je torej strateškega pomena, da zagotovi vse potrebno za nadaljevanje
               vzdrževanja in gradnje cestnega omrežja. Za dobro vseh prebivalcev v odmaknjenih
               področij, za gospodarstvo in za celo našo družbo bi bilo dobro, če bi lahko kar s tem
               zakonom že določili program za nujno obnovo in gradnjo javnih cest oziroma
               najnujnejših odsekov.</p>
               <p>V Poslanski skupini Slovenske ljudske stranke se strinjamo z načeli in cilji, ki so
               jih predlagatelji zapisali v predlog, kot so pospešitev gradnje prioritetnih odsekov
               javnih cest, poenostavitev in pospešitev postopkov priprave dokumentacije,
               poenostavitev in pospešitev postopkov izdaje vseh potrebnih dovoljenj ter
               poenostavitev in pospešitev pridobivanja zemljišč in nepremičnin. Pri tem bi poudaril
               to, kar sem poudaril že prej, kar je bilo večkrat poudarjeno že pri prejšnji točki,
               da je treba čim prej zaradi težav umeščanja tras v prostor tudi pri tej
               infrastrukturi čim prej sprejeti zakon o umeščanju infrastrukturnih, prometnih,
               energetskih, vodnih objektov v prostor zaradi, kot rečeno, težav pri tem
               umeščanju.</p>
               <p>Podprli bomo, kot rečeno, ta zakon v upanju, da bodo s tem pospešene priprave vsega
               potrebnega za urejanje tega tako pomembnega področja. Hvala lepa.</p>
            </sp>
            <sp xml:id="SDZ5-Redna-13-2010-01-29.sp145">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Anton Urh bo predstavil stališče Poslanske skupine Demokratične stranke
               upokojencev.</p>
            </sp>
            <sp xml:id="SDZ5-Redna-13-2010-01-29.sp146">

               <speaker>ANTON URH:</speaker>

               <p>Hvala za besedo, gospod podpredsednik. Spoštovani poslanke in poslanci. Predlog
               zakona o gradnji prioritetnih odsekov javnih cest v Republiki Sloveniji je predlog,
               ki po oceni Poslanske skupine DeSUS na neustrezen način ureja vsebino, ki sodi v
               Nacionalni program razvoja in vzdrževanja državnih cest, kar določa 23. člen Zakona o
               javnih cestah. V nacionalnem programu pa se določijo vrstni red prioritetnih nalog
               vzdrževanja in razvoja državnih cest, deli sredstev za njihovo uresničevanje ter
               dinamika in obseg uresničitve posameznih razvojnih nalog v planskem obdobju, pri
               čemer mora določitev prednostnih nalog temeljiti na objektivnih prometnih, tehničnih,
               ekonomskih in okoljskih merilih.</p>
               <p>Dejstvo je, da je nacionalni program tisti, ki bi podal odgovore na temeljna
               izhodišča prometne politike, na vpliv stanja cestne mreže, na gospodarstvo in na
               bodoči gospodarski razvoj. Glede na to, da so najpomembnejši pogoji za razvoj
               posameznih območij ustrezne ceste, je treba temu primerno določiti raven uslug
               cestnega omrežja. Vzdrževanje cestne mreže ima izjemen gospodarski in politični
               pomen, zato mora biti tudi ustrezno zastavljeno.</p>
               <p>Ker v Poslanski skupini DeSUS menimo, da se je predlagatelj urejanja področja
               prioritetnih odsekov javnih cest lotil v napačni obliki, predloga, ki je pred nami,
               ne bomo podprli. Hvala lepa.</p>
            </sp>
            <sp xml:id="SDZ5-Redna-13-2010-01-29.sp147">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Srečko Prijatelj, ki bo predstavil stališče Poslanske
               skupine Slovenske nacionalne stranke. Prosim.</p>
            </sp>
            <sp xml:id="SDZ5-Redna-13-2010-01-29.sp148">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Spoštovani državni sekretar, kolegice in
               kolegi.</p>
               <p>Res je, da je glavni cilj zakona v bistvu pospešitev glede prioritetnih odsekov, ki
               še niso zgrajeni, ki so nekako v Sloveniji bili pozabljeni. Jaz sam prihajam s
               Primorske. Idrija še danes ni povezana z Logatcem. In če smo prej pozorno poslušali
               predlagatelja, so vse te prioritetne razvojne osi zajete v teh programih, v tem
               zakonu, in tudi prioritetni odseki javnih cest, ki jih resolucija o nacionalnem
               razvoju za obdobje od 2007 do 2023 predvideva.</p>
               <p>Jaz bi želel pri tem nekaj povedati glede tega, kako smo ravnali v preteklosti z
               denarjem, ki ga je v bistvu sleherni davkoplačevalec namenil za to, da bi imeli danes
               avtoceste, pa tudi druge državne ceste, vemo, da so skoraj v popolnosti zanemarjene,
               dobre, pa vendar jih nimamo v takšnem stanju, kot bi si jih želeli imeti. Zato tudi
               komisija, ki raziskuje danes, kako je bil denar porabljen, ali so bila dela pošteno
               plačana, ali je recimo res bila pravilno ovrednotena količina in tudi cena dela.
               Danes je avtocesta eno samo gradbišče, spoštovani gospe in gospodje. Če se peljete iz
               Sežane do Maribora, boste videli, da se popravlja tisto, kar trdimo, da je na novo
               zgrajeno. Garancije niso bile urejene in verjetno bomo tudi iz tega državnega
               proračuna pa še iz prihodnjih državnih proračunov morali odvajati, ker ni bila
               ustrezno sklenjena pogodba, urejena z garancijami, pa tudi nikakršna zagotovila niso
               bila dana s strani podjetij, in plačevati za popravilo slabo storjenega dela, ki je
               preplačano. Praviloma je k vsaki pogodbi sledil tudi aneks in že drugi dan ali pa že
               kar nekaj ur po podpisu osnovne pogodbe so se dela podražila tudi za 100%. Samo to
               nikogar ne zanima. Danes govorimo o slabem cestnem stanju, da ne govorimo, v kakšnem
               stanju so državne ceste, te so popolnoma uničene in niso več primerne za vožnjo,
               nekateri odseki bi sem morali zapreti.</p>
               <p>Mi smo delali zelo po domače s temi javnimi financami in nihče od tukaj prisotnih se
               ne vpraša, zakaj nimamo več narejenega za toliko danega denarja? Danes govorimo o
               tem, da smo pozabili na Koroško, govorimo o tem, da smo pozabili na idrijsko območje,
               govorimo o tem, da nimamo v bistvu tretje razvojne osi oziroma Zasavja in Posavja
               ustrezno rešenega. Govorimo o ceni, ki jo bomo morali v naslednjem obdobju plačati,
               da bomo nadoknadili zamujeno. In v državnem proračunu bomo morali v bistvu zaradi teh
               prioritet, na katere smo pozabili, tako predlagatelji, nameniti najmanj 0,6 BDP in po
               oceni Umarja za leto 2011 je to nekje 228 milijonov evrov. Če pa gledamo obdobje od
               2012 pa do 2030, je pa to 4,3 milijarde evrov. To bomo morali dati za to, da bomo
               imeli primerne, vsaj spodobne ceste.</p>
               <p>Koliko bo vmes vzdrževalnih del, ki so vzrok slabo kvalite opravljenega dela in mi
               vidimo sedaj izvajalce, kako si pilatsko umivajo roke, nihče ni odgovoren za to. To
               bo ocena, ki bo vidna čez nekaj let. In tudi ta strošek bomo obesili
               davkoplačevalcem. Jaz bi želel, ko se opredeljujemo do tega, kakšna bo ocena
               finančnih posledic za državni proračun, da ugotovimo, kdo so odgovorne osebe za slabo
               opravljeno delo iz preteklega obdobja. Skoraj dve desetletji gradimo te ceste in zelo
               po domače smo to delali.</p>
               <p>Kar se tiče teh prioritet, ki so zapisane v tem predlogu zakona, jim je težko
               oporekati, ker so vse nujne. Jaz bi povedal samo to, če ne bomo imeli resnega
               pristopa in odgovornosti pri uporabi javnih financ, se bodo te napake ponavljale. In
               brezpredmetno je, če v Slovenski nacionalni stranki podpremo tak predlog, četudi
               zagotovimo denar, če bomo ta denar namenili za delo, ki bo opravljeno tako, kot je
               bilo do sedaj opravljeno. Mi smo recimo na odseku štajerske regije pozabili zgraditi
               tretji pas ali smo ga namenoma črtali. Nedopustno. Gradimo tako slabo, da se v bistvu
               galerije in tuneli za graditelji skorajda podirajo. Omet odpada. Da ne govorim,
               kakšne so posledice za proračun, ko ugotovimo, da izvajalec ni možen izvesti
               gradbenih del. Primer je bil na trojanskem predoru, ko smo odslovili italijanskega
               partnerja in smo dela predali z dodatnim doplačilom SCT-ju. Dogaja se sedaj, ko
               gradimo zadnji odsek avtoceste na Obali, ko smo v pogodbo zapisali, da nastala škoda
               ni v odgovornosti do izvajalca. Vemo, kako zahteven je ta predor Markovec in kakšne
               drage vile so nad tem hribom, večmilijonske vile, ki bodo verjetno zaradi tega, ker
               se bodo tam izvajala gradbena dela, bistveno poškodovane. In tudi to bomo obesili na
               breme davkoplačevalcev. Kdo sestavlja te pogodbe, kdo je tako neodgovoren, kdo
               dopušča, da se tako malomarno in slabo izvajajo ta gradbena dela? Ali mislite, da
               lahko tako na lahek način, lahkoverno in brezčutno sprejemamo zadolžitev za 4,3
               milijarde evrov za naprej, kar tako čez prst, če nismo opravili analize dela za
               nazaj, če ne vemo, kdo je odgovoren za tako stanje, kot ga imamo danes? Jaz bi
               prosil, da se vsak od poslancev zapelje od Kopra pa do Maribora in da našteje, na
               koliko zapor bo naletel, koliko se izvaja teh, oni pravijo, tako imenovanih tekočih
               vzdrževalnih del. To niso tekoča vzdrževalna dela, to so nujna vzdrževalna dela. Po
               drugi strani pa se mačehovsko obnašamo do tistega, kar smo z davkoplečevalskim
               denarjem zgradili. Nimamo zaščite, bom rekel, teh nacionalnih prometnih interesov in
               spuščamo na naše ceste težke kamione, ki uničujejo novozgrajene avtoceste, ne da bi
               pomislili, da bi jih lahko preusmerili na alternativni način prevoza, kot so
               železnice. Ekološko sporni tovor se vali po teh cestah, težje tranzitna roba, brez
               problema lahko tranzitira Slovenijo. In te avtoceste bomo uničili, 10% ne bodo
               zdržale tistega, kar pričakujemo.</p>
               <p>Zakaj nimamo interventnega zakona, da bi vsaj to, kar bi lahko preusmerili - jaz
               verjamem, da vsega ne moremo - na železnice? To so naredile mnoge evropske države. Pa
               se dajmo malo zgledovati po sosedih, če že dlje ne vidimo. Avstrija je to zmogla. Jaz
               mislim, da tudi zaradi odnosa do ekološkega stanja v Sloveniji, Slovenija je eno samo
               vodozbirno območje, ali pa, če hočete, ena sama Natura 2000. Vsaj tako smo zarisali,
               ko smo risali to zaščiteno območje Slovenije. Zakaj ne zaščitimo tega slovenskega
               območja tudi na ta način, da prepovemo za to težko tranzitno prometno sfero, da se
               opravlja po cestah.</p>
               <p>Jaz bi z veseljem podprl to, ker je nujno. In brezpredmetno je govoriti, ali
               podpiramo to ali ne podpiramo. Ampak če bomo ravnali tako z odobrenimi sredstvi, jaz
               verjamem, da ta sredstva bomo morali odobriti, ker bomo morali končati to, ker to je
               tudi opredeljeno v resoluciji o nacionalnem razvoju projektov za leta 2007 do 2023.
               Vse to, kar so zapisali predlagatelji, je že sprejeto v neki vladni ureditvi. Prej si
               moramo postaviti kriterije morale, kvalitete in doslednosti. Če tega ne bo, bomo
               lahko govorili o cestni mafiji, ki je takšna, kot je - že grabi in razširja svoje
               kremplje na železnico, kjer se govori o eni milijardi, kako bo skupaj z evropskimi
               sredstvi se ta mehanizacija preselila na to področje. In tudi tam ne bo nič drugače.
               Verjemite mi! Če ne bomo uvedli principa morale, kvalitete in doslednosti. To je
               nujno, čim prej moramo narediti. Jaz pa upam, da bo ta komisija, ki raziskuje ta
               mafijski odnos to hudodelsko združbo, ta državnozborska komisija da bo tudi ugotovila
               zanimive zadeve in katerega od teh, ki so ravnali tako, kot so, se tudi osebno
               okoriščali, kar nekaj jih je, poznamo te "gradbene barone", da bodo pripeljani pred
               ustrezno sodišče in da bodo tudi odgovarjali za to, kar so v preteklosti slabega
               naredili.</p>
               <p>Hvala lepa.</p>
            </sp>
            <sp xml:id="SDZ5-Redna-13-2010-01-29.sp149">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Miran Jerič bo predstavil stališče Poslanske skupine Liberalne demokracije
               Slovenije.</p>
               <p>Prosim.</p>
            </sp>
            <sp xml:id="SDZ5-Redna-13-2010-01-29.sp150">

               <speaker>MIRAN JERIČ:</speaker>

               <p>Hvala za besedo, spoštovani gospod podpredsednik. Spoštovani predstavniki Vlade.
               Kolegice poslanke in kolegi poslanci.</p>
               <p>Danes se zagotovo vsi strinjamo, da je državno cestno omrežje, tega je več kot 6500
               kilometrov, treba pričeti pospešeno posodabljati in tudi obnavljati. Kot vemo, je
               stanje državnih cest relativno slabo, in žal postaja pomemben dejavnih omejevanja
               skladnejšega regionalnega razvoja Slovenije. Posebej so prizadeta območja izven
               vplivnega območja avtocest in hitrih cest. To se pravi tiste lokalne skupnosti, ki ne
               ležijo ob petem oziroma desetem avtocestnem koridorju. Te lokalne skupnosti so po
               našem mnenju na nek način v razvojno podrejenem položaju. Če se vsi strinjamo o teh
               ugotovitvah, pa se razlikujemo okoli tega, na kakšen način in po kakšni poti doseči
               skupen cilj, to pa je, kako v razumnem roku dobiti neko sodobno državno cestno
               omrežje.</p>
               <p>Kot del vladne koalicije v Liberalni demokraciji Slovenije razumemo, da Vlada
               nasprotuje predlogu zakona, saj kot odgovorna za državno cestno omrežje želi za ta
               projekt pripraviti ustrezne pravne in druge podlage ter ga uskladiti z ostalimi
               politikami, za katere je tudi odgovorna. Predvsem je projekt posodobitve državnega
               cestnega omrežja treba uskladiti z javnofinančnimi zmožnostmi države, katere bo v
               naslednjih letih močno zaznamovalo nujno zniževanje proračunskega primanjkljaja. Z
               vidika načela hierarhije pravnih aktov pa je pomemben tudi formalni zadržek. Predlog
               zakona namreč ureja vsebino, ki po Zakonu o javnih cesta sodi v nacionalni program
               razvoja in vzdrževanja državnih cest, sprejema pa se kot resolucija, ne pa s posebnim
               zakonom.</p>
               <p>V Liberalni demokraciji Slovenije bomo zaradi povedanega glasovali proti sklepu, da
               je predlog zakona primeren za nadaljnjo obravnavo.</p>
            </sp>
            <sp xml:id="SDZ5-Redna-13-2010-01-29.sp151">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Breda Pečan bo predstavila stališče Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ5-Redna-13-2010-01-29.sp152">

               <speaker>BREDA PEČAN:</speaker>

               <p>Dober dan. Hvala za besedo, gospod podpredsednik. Predlagani zakon naj bi zagotavljal
               javno dobro v obliki cestne infrastrukture, ki je eden izmed pogojev za doseganje
               trajnostnega razvoja v prometni politiki. Vendar pa je treba poudariti, da sama
               vsebina zakona na neustrezen način ureja prioritete gradnje odsekov javnih cest v
               Sloveniji. Cilj in naloge strategije razvoja se namreč po obstoječem zakonu o javnih
               cestah določajo z nacionalnim programom. Nacionalni program razvoja in vzdrževanja
               državnih cest pa sprejema Državni zbor Republike Slovenije na predlog Vlade Republike
               Slovenije. Verjamemo, da želi predlagatelj, ki mu je dovolj le neobvezujočih
               resolucij in programov, ki se ne izpolnjujejo, s predlogom zakona dobronamerno
               prispevati k doseganju konkurenčnosti skladnejšega regionalnega razvoja in k bolj
               uravnoteženi prostorski politiki. Ne nasprotujemo predlaganemu pristopu za
               ugotavljanje finančnih virov v daljšem časovnem obdobju za razvoj omrežja državnih
               cest, ne moremo pa se znebiti občutka, da je predlagatelja vodil interes k
               favoriziranju določenih območij, ne pa poznavanje resorne zakonodaje.</p>
               <p>Socialni demokrati se zavzemamo za skladen regionalni in policentrični razvoj, obenem
               pa verjamemo v pravno državo in spoštovanje le-te, zato ne moremo podpreti predloga,
               ki je sicer dobronameren, vendar ne za vsako ceno, še posebej pa ne pod pogoji
               nepoznavanja resorne zakonodaje.</p>
               <p>Naj še enkrat poudarimo, da zakon o javnih cestah z nacionalnim programom določa
               vrstni red prednostnih nalog vzdrževanja razvoja državnih cest, ne pa posebni zakon.
               Zato v Poslanski skupini Socialnih demokratov predloga zakona ne bomo podprli, saj
               menimo, da bi sprejem le-tega v slovenski pravni red vnesel zmedo in nepopravljivo
               škodo. Hvala.</p>
            </sp>
            <sp xml:id="SDZ5-Redna-13-2010-01-29.sp153">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima Branko Marinič, ki bo predstavil stališče Poslanske skupine
               Slovenske demokratske stranke.</p>
            </sp>
            <sp xml:id="SDZ5-Redna-13-2010-01-29.sp154">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj. Predlog zakona o gradnji prioritetnih
               odsekov javnih cest v Republiki Sloveniji smo v Poslanski skupini Slovenske
               demokratske stranke ocenili kot nujno. Prav zaradi tega nas je vodilo eno in temeljno
               načelo, da je dobra cestna infrastruktura temeljni pogoj za zagotavljanje večje
               varnosti v cestnem prometu. Morda si ob tem kdo oblikuje napačno mnenje o tem, zakaj
               pravzaprav izpostavljamo in zakaj predlagamo vsebino tega zakona, kajti zavedamo se,
               da smo tudi poslanke in poslanci posredno odgovorni tudi za tiste večje nesreče, ki
               se zgodijo v Republiki Sloveniji predvsem takrat, ko pristojna komisija ugotavlja, da
               se je huda prometna nesreča zgodila zaradi tega, ker je slabo stanje ceste na tistem
               odseku. Po našem mnenju je kar nekaj takšnih nesreč bilo in morda bi veljalo o tem
               resno razmisliti, ali so predlagani odseki prioriteta, ki jih v 2. členu natanko
               opredeljujemo. Je že res, da so nekateri odseki v nacionalnem programu izgradnje
               avtocest, res je pa tudi, da so kljub sprejemu tega nacionalnega programa izgradnje
               avtocest v Republiki Sloveniji nekateri odseki v časovnem zamiku tudi po nekaj let,
               kar kaže na to, ne, da ni denarja, ampak kaže na to, da se politika ne zna dogovoriti
               med seboj, ali je to, kar predlaga ena politična ali druga politična opcija, resnično
               nujno, ne glede na to, ali poslanska skupina deluje v koaliciji ali v opoziciji. Gre
               za zelo resne zadeve in temeljne vsebine, ki jih mora posamezen zakon oziroma vsebina
               predloga zakona upoštevati, je tudi v našem predlogu. Z ničemer nismo želeli
               opustiti, kajti poslužili smo se veliko vsebin, ki so bile dobro izhodišče pri
               analizi nekaterih ostalih članic v Evropski skupnosti. Prav zaradi tega lahko
               ugotovimo, da so nekatere članice že pred dvajsetimi leti ali še več, ustanovile
               oziroma se različno lotile izgradnje cest in pri tem upoštevale resnične prioritete.
               Najbolje to lahko vedo tisti, ki neposredno načrtujejo to, mi pa imamo občutek, da si
               vse preveč očitamo neko politično pripadnost in da zaradi tega ne želimo podpreti,
               dodelati posameznih vsebin, kajti temu predlogu o gradnji prioritetnih odsekov javnih
               cest v Republiki Sloveniji, ki ga predlagamo v Slovenski demokratski stranki,
               verjetno ne manjka neka bistvena vsebina. Vsi pogoji, ki morajo biti sploh za to, da
               se lahko zakon predloži v proceduro, so v zakonu zajeti. Moti nas vedno znova in
               znova mnenje Vlade. Tudi pri tej vsebini lahko ugotovimo, če pogledamo, kakšno je
               mnenje Vlade Republike Slovenije, in sicer, da v 1. členu Vlada Republike Slovenije
               pravi, da se s predlogom vsebine zakona ne strinja in ga ne podpira. Kaj, če bi tam
               bila vejica in bi se nadaljevalo, "s tem pa prevzema odgovornost za manjšo varnost na
               teh cestah, ki jih predlagamo kot prioritetne." No, in v drugem odstavku tega istega
               člena pravzaprav Vlada negira samo sebe, ker zadevo postavi nasprotno, "je pa to
               nujno potrebno in bomo tudi pristopili, smo že pristopili, vsebine že nastajajo."
               Vendar resnično, ko govorimo o prometni politiki nasploh, je to zadeva, ki teče.
               Promet je tekoča zadeva, se odvija ponoči in podnevi, to je 24 ur. V tem primeru bi
               bilo treba upoštevati tudi posamezne kategorizacije oziroma posamezne odseke, ki jih
               kot prioritete navajamo, kot sem že dejal, v 2. členu predloga zakona.</p>
               <p>Pričakujemo, da bomo v razpravi, ki mora biti tudi v tem smislu vsebinsko bogata,
               prišli do nekih zaključkov, da je predlog zakona dober, da ga v fazi procedure, ki je
               pred nami, dogradimo in bo to naš skupni izdelek, da bomo lahko zagotavljali voznice
               in vozniki večjo varnost na boljših cestah, ki jih kot prioritetne predlagamo v našem
               zakonu. Hvala lepa.</p>
            </sp>
            <sp xml:id="SDZ5-Redna-13-2010-01-29.sp155">

               <speaker>PODPREDSEDNIK FRANCE CUKJATI:</speaker>

               <p>Hvala. Prehajamo na razpravo poslank in poslancev. Tiste, ki so se odjavili, smo
               upoštevali. Ko sledite razpored, bodo preskoki. Besedo ima gospod <stage xml:id="SDZ5-Redna-13-2010-01-29.stage20">(gospoda Zanoškarja
               ni)</stage> Samo Bevk.</p>
            </sp>
            <sp xml:id="SDZ5-Redna-13-2010-01-29.sp156">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Predlagatelji zakona o gradnji prioritetnih javnih cest v Republiki Sloveniji so se
               glede na veljavno zakonodajo reševanja problema lotili na napačnem koncu. Dejstvo je,
               kar smo danes že slišali, da Zakon o javnih cestah predvideva, da je v Državnem zboru
               treba najprej sprejeti Resolucijo o nacionalnem programu razvoja in vzdrževanja
               državnih cest. Tako kompleksen projekt pa seveda presega sposobnost opozicije, saj bi
               za pripravo takšnega dokumenta potrebovali podporo strokovnih služb Vlade in
               posameznih ministrstev. Prav zaradi tega sodi ta zakon v sklop tistih predlogov
               opozicije, ki niso dovolj temeljito pripravljeni, ki nimajo ustrezne strokovne
               podpore, ki hočejo na cilj po bližnjici oziroma bolj sodijo k lastni promociji in so
               javnosti zelo všečni. Toda kljub temu se mi zdi prav, da lahko ob obravnavi tega
               predloga opozorimo na nekatere probleme razvoja državne cestne infrastrukture v
               državi ter tako spodbudimo Vlado k pripravi nacionalnega programa. Opozoril bi rad,
               da imamo v Sloveniji sprejet samo nacionalni program izgradnje avtocestnega križa.
               Poleg tega tudi nacionalni program izgradnje železnic iz leta 1996, ki pa je že
               zastarel. Nacionalni program izgradnje državnih cest so obljubljali prav vsi ali
               skoraj vsi prometni ministri do zdaj. Videli smo tudi nekaj osnutkov, vendar do
               Državnega zbora tak dokument še ni prišel. Strategijo prostorskega razvoja Slovenije
               iz leta 2004, Resolucijo o prometni politiki iz leta 2006 ter Resolucijo o
               nacionalnih razvojnih programih Republike Slovenije za obdobje od 2007 do 2023. V
               vseh treh dokumentih imamo opredeljene tudi tako imenovane razvojne osi, tretjo,
               tretjo A in četrto razvojno os. Posamezne projekte na praktično vseh odsekih državnih
               cest pa imamo zapisane v razvojnih načrtih države za obdobje 2010 do 2014, ki so
               sestavni del državnih proračunov za leti od 2010 in 2011. 2. člen zakona, ki ga danes
               obravnavamo, pa zajema samo 13 prioritetnih odsekov, ki jih je po lastni presoji
               izpostavil predlagatelj. Prav zaradi tega je nujno, da Ministrstvo za promet, tako
               kot mu veleva veljavna zakonodaja, čim prej sprejme nacionalni program razvoja in
               vzdrževanja državnih cest ter tudi poišče ustrezne finančne vire za njegovo
               uresničitev.</p>
               <p>V nadaljevanju bi rad izpostavil nekaj problemov v zvezi z modernizacijo državnega
               cestnega omrežja na prioritetnih razvojnih oseh, na tretji, tretji A in četrti
               razvojni osi. Dejstvo je, da te razvojne osi nujno potrebujemo. Po mojem mnenju bi
               morale biti sestavni del izhodne strategije iz krize. Zakaj? Dejstvo je, da je velik
               del Slovenije z izgradnjo avtocestnega križa postal hitreje dostopen. Prišlo je do
               koncentracije gospodarskih subjektov, koncentracije znanja in poselitve. Drugi deli
               Slovenije, naj jih nekaj naštejem, severna Primorska, Koroška, Kočevska, Kozjansko in
               Obsotelje ter Bela krajina, pa zaradi slabše prometne povezanosti vztrajno izgubljajo
               razvojne potenciale, tako da je v teh okoljih že prišlo do razvojnih težav. Nekaterim
               pokrajinam niti predvidena posodobitev slovenskih železnic ne bo prav nič pomagala,
               saj tam ni železnice ali pa gradnja ni predvidena. To še posebej velja za območja
               četrte razvojne osi. Tako je za Idrijsko-cerkljansko regijo prva železniška postaja v
               Logatcu, druga pa na Mostu na Soči, vmes pa je sedemdeset kilometrov brez metra
               železniške proge. Tudi zaradi tega morajo biti razvojne osi sestavni del tako
               imenovane izhodne strategije iz današnje krize. Vsem trem največjim razvojnim osem je
               skupna značilno, da je njihovo umeščanje v prostor zelo dolgotrajno in neučinkovito.
               Tako je na primer na poslansko vprašanje kolega Bojana Kontiča v prejšnjem mandatu
               predsednik Vlade Janez Janša odgovoril, da bodo tretjo razvojno os med Arjo vasjo in
               Velenjem začeli graditi že leta 2008, pa kljub temu do danes še ni umeščena v
               prostor.</p>
               <p>Enako zgodbo imamo v okviru četrte razvojne osi med Cerknim in Gorenjo vasjo, kjer
               bila že leta 2006 prva prostorska konferenca, pa pristojne službe okoljskega in
               prometnega ministrstva še danes niso določile ustrezne umestitve. Resnici na ljubo je
               treba povedati, da predvsem zaradi različnih stališč občin Cerkno in Gorenja vas,
               vendar imam občutek, da vsakokratni oblasti nekako ustreza, da ne pride do umestitve,
               ker bi potem tako ali tako zmanjkalo denarja za njihovo gradnjo.</p>
               <p>Ali pa na primer idrijsko-logaški krak četrte razvojne osi, ki poteka od Želina preko
               Idrije do Logatca. Kljub temu, da je bil ta odsek uvrščen med prioritete v strategiji
               prostorskega razvoja Slovenije, sem v prejšnjem mandatu kar tri leta potreboval, da
               ga je Vlada uvrstila v resolucijo za obdobje od 2007 do 2023, vendar brez možnosti,
               da bi se sofinanciral iz skladov Evropske unije. Na temu odseku se sicer izvaja vrsta
               projektov, vendar izključno iz sredstev državnega proračuna, kar seveda pomeni
               počasnejšo gradnjo.</p>
               <p>Moj predlog na skupni seji odborov za promet ter okolje in prostor je bil, da se v
               operativne programe sofinanciranja iz evropskih skladov za obdobje finančne
               perspektive do leta 2013 vključi tudi idrijsko-logaški krak četrte razvojne osi. S
               strani prometnega ministrstva je bilo to sprejeto z odobravanjem. Ob tej priložnosti
               pa bi vendarle rad opozoril na nesprejemljivo idejo, ki se pojavlja v nekaterih
               resorjih sedanje Vlade, da bi več kot polovico sredstev iz skladov Evropske unije iz
               naslova prometne infrastrukture in razvojnih osi preusmerili na druge projekte.</p>
               <p>Za obdobje od 2007 do 2013 imamo iz evropskega proračuna z odločbo Evropskega sveta
               odobrenih 189 milijonov evrov za posamezne projekte na državnih cestah. Mislim, da je
               nevzdržno, da bi kar sto milijonov evrov preusmerili na druge projekte. Zato danes
               apeliram na predstavnike ministrstva, da ne podležejo pritiskom in vztrajajo pri
               odobrenih sredstvih, Vlada pa naj svoje ideje o prerazporeditvi sredstev umakne.
               Stanje ni rožnato. Zaradi pomanjkanja sredstev za vzdrževanje in razvoj državne
               cestne infrastrukture je stanje na nekaterih odsekih katastrofalno. Državna cesta med
               Spodnjo Idrijo in Žirmi je že več kot mesec dni zaprta za ves promet. Tako se je
               moral avtobusni promet med Žirmi in Idrijo na 12 kilometrov dolgem odseku preusmeriti
               preko Logatca, kar znaša več kot 50 kilometrov. Ali pa med Želinom in Spodnjo Idrijo,
               kjer je zaradi podrte ograje že skoraj leto dni nameščen semafor in tako dalje.</p>
               <p>Za konec pa še anekdota. Dopoldan sem vprašal poslanskega kolega Bojana Kontiča, če
               bo danes kaj razpravljal o razvojnih oseh. "Ne. Ne bom razpravljal," mi je odgovoril,
               "se ne ukvarjam z znanstveno fantastiko." Jaz sem doma iz Idrije. Tam se je pred 130
               leti rodil pisatelj Damir Fajgelj, utemeljitelj slovenske znanstvene fantastike.
               Marsikaj, kar je napisal, se je dosti pozneje tudi uresničilo. Poskušajmo tudi mi
               razvojne osi čim prej uresničiti, da ne bodo postale del slovenske znanstvene
               fantastike. Hvala lepa.</p>
            </sp>
            <sp xml:id="SDZ5-Redna-13-2010-01-29.sp157">

               <speaker>PODPREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ5-Redna-13-2010-01-29.sp158">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Najprej to zadnje, jaz se ukvarjam s to znanstveno
               fantastiko, glede na to, da stalno opozarjam, da je treba te umestitve v prostor
               pospešiti tudi v tem mandatu, tudi v prejšnjem mandatu sem se s tem ukvarjal, in da
               je treba čim prej sprejeti zakon, ki bi omogočil pospešitev tega.</p>
               <p>Ampak proceduralno zato, ker bi rad kolega Bevka, ki ga spoštujem, sva že dolgo v teh
               klopeh, opozoril na nekaj. Zakone v Državni zbor v proceduro vlagajo poslanci, Vlada,
               predvsem poslanci, Državni svet in tako dalje. Ta zakon je vložila skupina poslancev
               iz poslanske skupine SDS, ne iz koalicije. Rad bi vam svetoval, da le uporabljamo
               tiste avtorje, ki dejansko so avtorji, pa se nič ne sramujem tega zakona. Ampak zakon
               so vložili poslanci Poslanske skupine SDS, ne pa opozicije. Že večkrat sem poudaril,
               v opoziciji ni neke koalicije, kar eden naredi, naredijo vsi, pa naj bo dobrega ali
               slabega. Hvala lepa.</p>
            </sp>
            <sp xml:id="SDZ5-Redna-13-2010-01-29.sp159">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Grill imate besedo.</p>
            </sp>
            <sp xml:id="SDZ5-Redna-13-2010-01-29.sp160">

               <speaker>IVAN GRILL:</speaker>

               <p>Hvala lepa. Tako kot je usoda vsakega zakona, ki ga vložimo s strani SDS-a in
               opozicije, obsojena na nesprejem, na kritiko, bo tudi ta usoda podobna, čeprav tudi
               ta dobronamerno prinaša rešitve, ki jih v Sloveniji še kako potrebujemo.</p>
               <p>Prav zanimivi so izgovori Vlade, tudi razprave koalicijskih poslancev o razlogih
               zakaj ta zakon ni primeren, zakaj je neuresničljiv. Tisti pregovor tudi tukaj velja,
               kjer je volja je tudi pot. Toda tu volje ni, zato se tudi tista pot, ki je povsem
               jasna, ne vidi oziroma se je ne želi videti.</p>
               <p>S strani koalicije se danes v razpravi pojavljajo tudi ugotovitve, da so za skladen
               regionalni razvoj, ki ga Slovenija potrebuje. Se strinjam s tem, ampak dajte to tudi
               v praksi dokazati, ne pa da skozi posamezne zakone, kot je bil tudi Zakon o glavnem
               mestu, ravno temu najmočnejšemu mestu, ki ima budžet večji kot pol Slovenije,
               zagotavljajo dodatna sredstva v višini 15 milijonov evrov na leto. Kjer pa so ti
               cestni odseki nujno potrebni za boljši razvoj predvsem najbolj odročnih krajev, ki
               jih že tako ali tako vse po vrsti tepe, pa se jim ne omogoči, da bi se razvijali
               hitreje. Zato se povsem strinjam z ugotovitvami gospoda Bevka - sicer se redkokdaj z
               njim strinjam, ampak sem tu v celoti tega mnenja, da ne smemo dopustiti, vendar je to
               predvsem na vas v koaliciji, da se ne bi slučajno Vlada drznila sredstev, ki jih iz
               evropskih skladov lahko namenimo za izgradnjo cestne infrastrukture, preusmeriti kam
               drugam. Tu vam bomo zagotovo stali ob strani, vendar naš glas ne seže tako daleč, kot
               bo lahko vaš. Toda če vam bomo pomagali, bomo močnejši.</p>
               <p>Kot sem rekel, odseki, navedeni v tem zakonu, so nujno potrebni, lahko se jih še
               dopolni. In naredimo skupaj ta napor in sprejmimo ta predlog, ga dopolnimo in damo
               zavezo, da se tu ne filozofira, ampak se gre v akcijo. Cestna infrastruktura predvsem
               na državnih cestah je zagotovo nujno potrebna večjega vzdrževanja, ne samo novih cest
               ali novih odsekov. V preteklem desetletju je bila napaka, ne prejšnjega mandata,
               prejšnji mandat se je izgradnja avtocest povsem drugače financirala kot v
               preteklosti, s pomočjo kreditov, ki se bodo zdaj lahko s cestninami vračali. Tudi
               vinjetni sistem, ki ste ga tako pljuvali, se je pokazal kot dober. Ampak prej smo
               gradili na račun proračuna avtoceste, državni ceste smo pa zanemarjali. Zato imamo
               preko 6.000 kilometrov državnih cest potrebnih obnove. In kljub temu, da se je v
               prejšnjem mandatu bistveno več denarja namenjalo za vzdrževanje in gradnjo novih
               odsekov državnih cest, se to ni dalo narediti, pa tudi zdaj bomo morali vsi skupaj
               intenzivno iskati vire, predvsem pa imeti voljo, da bomo te odseke zgradili. Določene
               regije, kot sem povedal, so bile zapostavljene in so še vedno, na primer Dolenjska,
               Bela krajina. Hvala bogu, da bomo prišli, vsaj upam da, letos do dokončanja
               avtoceste, in to kljub temu, da je ta regija ena izmed gospodarsko močnejših in je
               cestna, tudi železniška, ampak predvsem cestna infrastruktura ključnega pomena za
               njen nadaljnji razvoj. V Novem mestu je tovarna Revoz, pa tudi Adria. Tovarna Revoz
               po podatkih, ki so znani, dnevno preko 500 tovornjakov za dovoz materiala in predvsem
               za odvoz avtomobilov, dnevno v sam center Novega mesta, kjer je že tako ali tako zelo
               velik promet, ki se skozi samo mesto odvija. Vemo, da je Novo mesto po svoji
               geografski legi in pa tudi po njeni prometni ureditvi iz preteklih stoletij mesto, ki
               ne omogoča, da se tiste obstoječe povezave lahko širijo, povečujejo. Zato je nujno
               potrebno, da se zgradi ne samo ena obvoznica, ampak, dve obvoznici, vzhodna, zahodna,
               ki se povežete v obroč. To je cestna infrastruktura, ki je regijskega pomena, če ne
               rečem celo državnega, ampak regijskega pa zagotovo. Na tisoče vozil dnevno migrira iz
               sosednjih občin, iz enega dela Dolenjske, Bele krajine na drugega, ko se vozijo v
               službo, in to v teh kritičnih časovnih obdobjih dopoldne, tudi popoldne. Sedaj vidimo
               v bistvu, da je to že skoraj cel dan, ko se soočamo s takimi prometnimi mrki, da je
               težko kamorkoli sploh priti. In ravno zato smo kot predlagatelji ocenili, da bi bilo
               nujno potrebno, da se ta obvoznica, zahodna in vzhodna, ki jo bomo nekoč povezali v
               obroč, prioritetno rešuje. Še posebej glede na to, da je tretja razvojna os, ki je
               tukaj, hvala bogu, tudi po zaslugi belokranjskih občin, ki so dosegle nek konsenz,
               približno že začrtana, da se tudi ena izmed teh obvoznic umesti v ta koridor tretje
               razvojne osi. In zato mislim, da bi bilo smiselno, nujno potrebno, predvsem pa vam
               bodo hvaležni vsi tisti, ki se soočajo s temi težavami iz dneva v dan, da gremo v
               podporo temu zakonu tudi za dopolnitev, pa da se vsi tisti odseki začnejo prioritetno
               graditi. Jaz sem pa tukaj omenil samo dolenjskega oziroma novomeškega, ki je
               regijskega pomena in ga tudi sam najbolje poznam in pa tudi čutim. Upam, da bo tukaj
               volja, čeprav, kot napovedujete, ne bo, bomo morali ponovno s takimi zakoni še priti,
               pa vas bomo mogoče kdaj uspeli prepričati. Hvala lepa.</p>
            </sp>
            <sp xml:id="SDZ5-Redna-13-2010-01-29.sp161">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Veber.</p>
            </sp>
            <sp xml:id="SDZ5-Redna-13-2010-01-29.sp162">

               <speaker>JANKO VEBER:</speaker>

               <p>Hvala za besedo. Vsebina zakona nekako sledi tudi izgradnji železnic, tako da
               prioritetni odseki javnih cest v Republiki Sloveniji bi se tudi po tem predlogu
               zakona gradili tako, da se naredi nek okvir do leta 2020 razvojne osi, do leta 2030
               še nekatere druge smeri, z uredbo pa Vlada določi potem tudi sredstva za izgradnjo
               teh odsekov. Na oko zopet vse lepo in prav, vendar dejstvo je, da smo pred kratkim
               tudi opravili razpravo na Odboru za okolje in prostor in Odboru za promet, ker smo
               poskušali ugotoviti, kako daleč so postopki pri umeščanju tras razvojnih osi v
               prostor in kaj bi bilo treba postoriti, da se resnično te trase čim prej umestijo v
               prostor ter da se v roku, ki imamo določenega do leta 2013 za črpanje evropskih
               sredstev po operativnem programu razvoja okoljske in prometne infrastrukture, ujame
               rok za črpanje teh sredstev. Torej smo se zelo konkretno opredelili o tem, da želimo
               do leta 2013 imeti vse odseke umeščene v prostor na način, da bo črpanje teh sredstev
               mogoče.</p>
               <p>Če pogledamo predlog predlagatelja, govori o tem, da bi bilo približno okoli 228
               milijonov evrov letno treba zagotavljati v tem obdobju za izgradnjo teh cest. To bi
               pomenilo, da bi, recimo, v desetih letih teh 228 milijonov evrov zadostilo potrebi po
               izgradnji razvojnih osi. Razvojne osi so ovrednotene na 2,5 milijarde evrov. Seveda
               je to eden tistih konkretnih zneskov, ki jih moramo zasledovati, ko poskušamo
               reševati ta problem. Predlagatelj sicer ni vnesel tega zneska v zakon, vendar je to
               eden od konkretnih podatkov, ki govorijo o tem, da če bi 0,6% bruto družbenega
               produkta namenjali tako za razvojne osi kot tudi za ostale prioritetne odseke, ki so
               tu navedeni, je zelo jasno, da se bomo morali dogovoriti, ali bomo v teh desetih
               letih prioritetno gradili samo razvojne osi, pa ostale počakajo, kajti sredstva, ki
               so tu predvidena letno, so zadostna samo za izgradnjo razvojnih osi v desetih letih.
               0,6% je premalo, hočem povedati. In to je tisti problem pri tem, kako pripraviti
               program urejanja cest. Tudi po mojem mnenju je treba sprejeti nacionalni program
               posodobitve in izgradnje ostalih državnih cest, že iz razloga, da v vsakem mandatu
               vsaka vlada ne razmišlja po svoje, kateri odsek je prioriteten. In slabost zdajšnjega
               sistema je ravno v tem, ker pravzaprav vsaka vlada posebej ugotavlja, kateri odseki
               so v Sloveniji prioritetni, ko pride pač na oblast. Zato se zgodi, da so določeni
               predeli v Sloveniji bistveno bolj kvalitetno obdelani, določeni manj, nekateri pa
               ravno toliko, da vedo, da sicer so, pa se nekaj postori. In to je ta ključni greh ali
               pa tudi želja dosedanjega obnašanja na področju izgradnje in posodabljanja državnih
               cest. Če sprejmemo resolucijo o nacionalnem programu izgradnje in vzdrževanja ostalih
               državnih cest, je ta dokument ponovno obvezujoč. Vsaka vlada, ki pride na oblast,
               mora seveda ta dokument, ki je dolgoročen in obvezujoč, spoštovati, če ga ne želi
               spoštovati, ga mora pa spremeniti. In tukaj je zopet pomembna vloga parlamenta, da
               ima vpliv na to, kateri prioritetni odseki bodo res po teh kriterijih, ki jih
               zaznavamo bili zgrajeni prej in v kakšnem obsegu. In to je tista naloga torej
               parlamenta, ki ga vedno ima, ko sprejemamo resolucijo o nacionalnih programih.</p>
               <p>Ta zakon ponovno nekako uzakonja prav to stanje, ki ga danes že imamo. Navede sicer
               nekaj odsekov, ampak kako, kdaj, kateri odsek pride na vrsto, pa je prepuščeno
               ponovno potem Vladi, ki se bo z uredbo odločala, kateri odsek bo prioriteten v
               katerem obdobju in koliko sredstev bo namenjala za to.</p>
               <p>Torej enaka pomanjkljivost tega zakona pri cestah kot tudi pri železnicah je, da
               izključuje iz procedure parlament in da prepušča ponovno vso odločanje Vladi. To, še
               enkrat opozarjam, po mojem mnenju ni primerno, parlament je vendarle tisti, ki mora
               strateške odločitve sprejeti, še posebej, če so te odločitve vredne nekaj milijard
               evrov. Če se pogovarjamo o vseh teh odsekih, ki so navedeni, bi zagotovo bilo treba
               poleg dveh in pol milijard za razvojne osi zagotoviti najbrž vsaj še en takšen znesek
               za ostale državne ceste. In to so tako resne številke, ki po mojem mnenju nikakor ne
               smejo iti mimo parlamenta.</p>
               <p>Več kot to, da se opozori na te stvari pri obravnavi tega zakona, na katere sem
               opozoril, ni mogoče. Tudi če bi bil ta zakon sprejet, ne bi bilo pravzaprav še nič
               dorečeno. Vlada bi zopet dobila neka pooblastila, ki presegajo njenega pooblastila,
               da sama odloča o milijardnih zneskih, da sama sprejema uredbe, ki nimajo pokritja v
               zakonodaji. In to je tisto, kar bi slej ali prej naletelo ali na razveljavitev uredb
               in s tem tudi onemogočanje izvajanja tega zakona. In če nekaj dni mogoče izvajati,
               potem tudi mislim, da je bolje, da takšnega dokumenta ne sprejmemo.</p>
               <p>Dejstvo pa je, da je Slovenija posledično zaradi razmer v svetu v takšnem stanju, da
               je bruto družbeni produkt padel v temu obdobju. Če naredimo primerjavo s prejšnjim
               mandatom, ko je bruto družbeni produkt neprestano rasel, bi bilo zelo pomembno, če se
               je že takrat odločilo, da se gre pri izgradnji avtocest na sistem najemanja kreditov,
               potem bi bilo zelo pomembno, ko je ta bruto družbeni produkt rasel, da se je v
               prejšnjem mandatu sprejel nacionalni program izgradnje in posodobitev starih državnih
               cest. Takrat je bila bistveno lepša in boljša priložnost, da bi se ta dokument
               sprejel, kot pa je danes, ko je ta bruto družbeni produkt izjemno, izjemno pretehtan
               in ko moramo pravzaprav sprejemati ukrepe, s katerimi stabiliziramo tudi finančni trg
               in s katerimi želimo pravzaprav tudi zmanjševati zadolžitev v Sloveniji. Če pogledamo
               paket te zakonodaje, pa če pogledamo razprave, ki jih poslušamo glede zadolženosti
               Slovenije, potem spoštovani kolegi, tukaj nekaj ne gre skupaj. Ni mogoče enkrat
               govoriti o tem, da je zadolžitev države previsoka, drugič pa imamo pred seboj zakon,
               ki zahteva 0,6 bruto družbenega produkta za državne ceste, 0,9 za železnice. Od kod
               pa? Če bi to bilo v mandatu, ko je bil BDP v porastu, bi še razumel, da se to da
               izvajati. V teh situacijah, v teh razmerah bistveno težje. Zato bo treba veliko več
               truda vložiti, kot je vloženega v ta zakon, da bomo poskušali poiskati rešitve, s
               kakšnimi viri predvsem resnično v obdobju štirih petih letih zgraditi tiste ključne
               odseke, ki odpravijo vsaj tista ozka grla in tiste največje omejitve, da so posamezne
               regije, ki niso ob avtocestah, odrezane od prometnih tokov. To je tisto obdobje, na
               katerega bi se po mojem mnenju morali resnično izjemno skoncentrirati in poiskati
               rešitve, da prioritetno rešimo tista ozka grla, ki povzročajo največ težav pri
               dostopu regij na avtocestno omrežje.</p>
               <p>Moram ponovno pri tej problematiki izpostaviti tudi spremembo sistema cestninjenja na
               avtocestah. Prav nobenega razloga ali pa še posebej iz razloga, da lahko pristopimo
               učinkovito k izgradnji razvojnih osi in posodobitvi ostalih državnih ceste, ne bi
               smeli spremeniti sistema cestninjenja na vinjetni sistem. Zakaj danes območja, ki
               nimajo avtocest, plačujejo enako za avtoceste, kot tista območja, ki imajo avtoceste?
               Zakaj vsi kraji ob razvojnih oseh, za katere ugotavljamo, da ni virov, enako
               plačujejo za avtoceste kot tisti, ki se nahajajo ob avtocesti? To se ne bi smelo
               zgoditi. Sistem cestninjenja bi moral biti že v prejšnjem mandatu vzpostavljen kot
               zaprt sistem cestninjenja v prostem prometnem toku, vsak naj plača toliko, kolikor
               prevozi kilometrov po avtocesti. In v tem primeru bi imeli tudi dodaten vir za to, da
               bi lahko pospešili gradnjo razvojnih osi. Sprejem vinjetnega sistema je to
               onemogočil. In največje posledice vinjetnega sistema čutimo kraji, kjer ni avtocest.
               In to je ena od tistih napak, ki je nepopravljiva. Tega denarja nikoli več ni mogoče
               pobrati, ki bi se lahko pobral, če bi šli v cestninjenje v prostem prometnem toku po
               sistemu prevoženega kilometra. In to bi se lahko že zgodilo v prejšnjem mandatu, še
               posebej, če bi se enostavno nadgradil mikrovalovni sistem. Ampak ne, ker tisti, ki
               naj bi ta sistem zgradil, ni bil po godu vladajoči koaliciji in je bilo treba za 100%
               spremeniti sistem cestninjenja. To so posledice, ki so resnično nepopravljive in
               nenadomestljive predvsem v teh časih, ko se nahajamo v gospodarski in finančni krizi.
               Zato bo treba vire za izgradnjo teh razvojnih osi resnično iskati tudi izven
               proračuna, izven sredstev ali teh limitov bruto družbenega produkta. In to je tisto,
               kar ne nazadnje tudi mi v koaliciji pričakujemo od Vlade, da nam te rešitve pripravi
               in ponudi. Mi smo končali razpravo na Odboru za okolje in prostor o tem, da smo
               premlevali možnost čim hitrejše umestitve razvojnih osi v prostor. Naslednja faza,
               mislim, da se vsi strinjamo, je ta, da se pogovarjamo o tem, ko bodo ti odseki
               umeščeni v prostor, kako to financirati, priti do virov. In vire potem tudi določiti.
               To je naša, upam, da, tudi po tem, kar tukaj razberem, verjetno da skupna želja.
               Vendar je želja bistveno zahtevnejša, kot enostavno zapisati: 0,6 bruto družbenega
               produkta in gremo vsak k sebi. Žal to ne bo šlo.</p>
               <p>Zato je tudi ta zakon nerealen in ga ni mogoče v takšni vsebini podpreti.</p>
            </sp>
            <sp xml:id="SDZ5-Redna-13-2010-01-29.sp163">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil dr. Verlič kot predlagatelj.</p>
               <p>Izvolite.</p>
            </sp>
            <sp xml:id="SDZ5-Redna-13-2010-01-29.sp164">

               <speaker>DR. PETER VERLIČ:</speaker>

               <p>Hvala lepa za besedo.</p>
               <p>Po vsej tej razpravi, ki jo poslušamo, imam en problem, in sicer: zakon je vsebinsko
               dober - vsebine se niste dotaknili, 2. člen zakona - opredelitve prioritetnih odsekov
               javnih cest, ni bilo čutiti nasprotovanja. Vse, kar je narobe, je narobe to, da mi
               prioritetne odseke umeščamo v zakonsko besedilo in postajajo zakonska obveza te
               države, da se ti projekti realizirajo. In to je razlika.</p>
               <p>Poslušal sem stališče Poslanske skupine SD. Samo formalno, ker zakon o javnih cestah
               pravi, da se mora za oblikovanje prioritet napisati nacionalni program, da to mora
               biti v obliki resolucije v nacionalnem programu. Ja, kdo pa sprejme zakon o javnih
               cestah?! Državni zbor. Enostavno, enostavno bi lahko spremenili Zakon o javnih
               cestah, če je že to največji problem, in povedali da se to lahko sprejme z
               resolucijo. Kot predlagatelji smo povedali, zakaj je ta zakon. Ta zakon je zato, ker
               s temi odseki, s temi prioritetnimi odseki mi določamo projekte, določamo odseke, ki
               se po tem zakonu štejejo kot gradnja v javno korist, ki je izjemnega pomena za
               Republiko Slovenijo. Prej je gospod Bevk govoril, da ti odseki, te razvojne osi
               morajo biti del izhodne strategije. Dobro, lahko pa so del zakona. Mislim, da nismo
               tako daleč stran, kajti glede vsebine se strinjamo - to je bil moj občutek. Mislim,
               da smo se tudi pri prejšnjem zakonu. Nisem slišal, da bi recimo na novo določena peta
               razvojna os, ki poteka od Unca do Žlebiča, bila slaba. Mislim, da ni nihče rekel.
               Zakaj bi bila slaba, ne more biti slaba, ker je logično nadaljevanje četrte razvojne
               osi od Logatca priti avtocesti. Ne vem, kakšne študije tukaj potrebujemo, kakšne
               umestitve, če pravzaprav vemo, da je cesta Unec - Žlebič povezava notranjske regije.
               Povezava dveh delov avtocest: primorske in pa potem naprej, ko bi prišli do Kočevja
               in navežemo Dolenjsko. In to so logični, vzporedni, regionalni koridorji, ki služijo
               notranji povezanosti Slovenije. Jaz mislim, da ni nihče v tej dvorani, ki bi rekel,
               točno, ta cesta pa si zasluži naziv razvojne osi, ker to tako je. Zato mislim, da
               smo, kar se tiče vsebine odsekov, enostavno zelo blizu, morda bi se dalo še kakšen
               odsek pogledati, še kaj dodati, morda še kaj spremeniti. Če pa je edini razlog to,
               ker bi to moralo pisati, biti v nacionalnem programu, ker je to, tako piše v Zakonu o
               javnih cestah, pa poglejte, se lahko Zakon o javnih cestah jutri spremeni in dopolni,
               da poleg nacionalnega programa mora biti še ustrezen zakon. Zakaj ne? Zakaj pa ne bi
               pravzaprav ta zakon bil podlaga nacionalnemu programu? Da bi Državni zbor šel obratno
               pot, da bi rekli, v Državnem zboru smo se odločili za prioritetne odseke in
               nacionalni program mora zaradi tega zakona, ki je izjemnega pomena za Republiko
               Slovenijo, določiti te odseke kot prioritetne. Dobro, sedaj je to v prvi obravnavi.
               To je naš predlog. Lahko se določijo še drugi. Mislim, da nihče v dvorani ni rekel,
               da recimo peta razvoja os od Unca do Žlebiča ni primerna, tudi nisem slišal, da bi
               naš predlog obsoteljske razvojne osi bil slab. Morda je kakšen izpuščen, da smo ga
               pač izpustili. Zato pa smo tukaj, da te osi, da te razvojne osi umestimo. In sedaj,
               če je očitek zakonu, da viri financiranja niso točno določeni. Naš predlog je, da to
               pripravi Vlada zaradi večje operativnosti. Zaradi večje operativnosti smo pa določili
               tisto najmanjšo mejo 0,6% BDP. Ampak smo tudi napisali najmanj. Torej lahko je vedno
               več v proračunu, kar bo dobrodošlo, ampak neka spodnja meja mora biti. Že prej je
               gospod Veber lepo povedal, da za železnice je že zdaj več kot 0,9% BDP. Zelo dobro.
               Zakon mora neke meje postaviti. Povedati mora, kateri so prioritetni odseki, mora
               povedati najmanjši proračunski vir. Mislim, da je to korektno, ker potem je to en
               denar, na katerega lahko pri načrtovanju prometnic računamo, seveda ob možnih tudi
               ostalih virih, ki jih zakon tukaj določa. Če pa je strah predlagatelja, da bi moral
               imeti Državni zbor tukaj še več vpliva, potem pa lahko do naslednje obravnave vse te
               zakonske člene še spremenimo, popravimo in damo Državnemu zboru vse te potrebne
               usmeritve.</p>
               <p>Osebno mislim, da je zakon vreden razmisleka in vreden tega, da ga podpremo in mu
               dovolimo pot, da pridemo resnično do tega, kar je pravzaprav na koncu naš cilj: do
               kvalitetne infrastrukture. Ne vem, zakaj je tak strah napisati, kateri odseki so
               prioritetni v tej državi in jih dati v zakon. Tega strahu ne razumem.</p>
            </sp>
            <sp xml:id="SDZ5-Redna-13-2010-01-29.sp165">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Ziherl.</p>
            </sp>
            <sp xml:id="SDZ5-Redna-13-2010-01-29.sp166">

               <speaker>MILENKO ZIHERL:</speaker>

               <p>Hvala za besedo. Pred nami je že tretji paket predloga prometne zakonodaje, ki ga je
               predlagala Slovenska demokratska stranka. Morda so predlogi res v kakšni točki še
               pomanjkljivi, vendar se sprašujem, kje so boljši vladni. Nabor ukrepov, ki jih Vlada
               piše več kot leto dni po začetku krize v Sloveniji, je šokanten, zviševanje davčnih
               stopenj in tako naprej. Pa tudi, kako jih piše. Tako, da so si ministri skočili v
               lase, vsak samo brani svojo posest. Vsekakor bi kazalo sprejeti predlagane zakone, o
               tem bomo odločali v torek, in jih v naslednjih fazah odločanja amandmirati. Gre za
               pomemben segment zakonov. Kako si lahko predstavljamo gospodarsko rast, super moderna
               podjetja, ki bi povezovala produkte z visoko dodano vrednostjo, hkrati pa bi vmes
               logistika potekala po kolovozu. Gospod Bevk, od vas do nas je 60 kilometrov zračne
               razdalje, nastajal je grozd kovinsko predelovalne industrije za avtomobilsko
               industrijo. Sama perspektivna podjetja so bila tam. Teh 60 kilometrov v teh zimskih
               razmerah prevozijo v 6 do 8 urah. Najdite mi transportno podjetje, ki bo dalo težak
               tovornjak, super modern tovornjak na cesto, da bo v 6 urah, v času enega šihta
               naredilo 60 kilometrov. Ne zasluži niti za gorivo, niti za sol. Težko si
               predstavljamo dober gospodarski razvoj brez dobrih prometnih povezav. Industrijski
               razvojni centri, grozdenje bo lahko potekalo samo, če bo med njimi dobra prometna
               povezava. Danes smo tudi govorili že o cestninjenju. V tem tednu sem bil na
               komemoraciji ob obletnici osvoboditve Auschwitza na Poljskem, kjer je avtobus stal v
               vrsti, da je plačal cestnino. Jaz sem se tega že odvadil v dveh letih. Odkar imamo
               vinjete, se peljem tekoče. Vzradosti me pa tudi dejstvo, da smo tudi finančno dobro
               prišli skozi, še večji finančni učinek je, odkar imamo vinjete. Ja, zakaj je pa potem
               treba še toliko razpravljati o njih? Ko bo Galileo in ne vem kaj še vse, bomo pač
               prešli na elektronski sistem cestninjenja, morda ne ultra hitrega, ampak
               učinkovitega.</p>
               <p>Zato je potrebna etapna gradnja teh razvojnih osi. Za te razvojne osi so predvidena
               tudi evropska sredstva. Črpanje evropskih sredstev naj bi doseglo višek v letih 2011
               in 2012. Perspektiva je bila sprejeta leta 2007, leta 2008 se je pripravljala
               dokumentacija, leta 2009 naj bi se po logiki začela prva gradbena dela bodisi na
               cestah, železnicah in vseh teh področjih, za katera so na voljo evropska sredstva.
               Leta 2013 jih bo konec, projekt pa je na pol začet, niti ne bo podaljšanja do leta
               2014 in 2015. Torej so ogrožena tudi evropska sredstva. Tam, kjer bo produkt prinašal
               veliko dodano vrednost, kjer se bo financiralo, se splača do vratu zadolžiti. Za
               tiste zadeve, kjer pa mečemo denar skozi okno, je pa škoda časa, denarja in naših
               finančnih bonitet. Torej, v tej hiši se zmenimo! Če Vlada nima svojega predloga, vsaj
               našega z amandmaji pospremimo do takega nivoja, da bo sprejemljiv. Slovenija si ne
               more več privoščiti, niti naša generacija niti bodoče, da bi stopicali na mestu.
               Evropa nas ne bo gledala kot neko sivo prometno liso, da boš skozi Slovenijo potoval
               toliko časa kot skozi petkrat večjo državo zaradi prometnih ovir. Kako pa naj zaživi
               nek industrijski center, recimo, nekje na Primorskem? Kako pa naj iz Nemčije
               pripeljejo robo? V Kranju bodo hitro, kaj pa potem? Potem pa že spet cel dan po ozkih
               ulicah Škofje Loke, pa čez Kladje in ne vem še kje. Da ne govorim o oni strani, in
               celo pot se tresti za nekaj milijonov vredno robo, ker se ne znamo in ne zmoremo
               zmeniti za nekaj osnovnega, kar naša država potrebuje, zaradi česar so nas v končni
               fazi tudi izvolili.</p>
               <p>Če Vlada ne da ničesar od sebe, bomo pač v opoziciji vedno znova in znova podajali
               predloge, ki bodo lahko slabi, vendar bodo najboljši tisti hip, ker drugih ni.</p>
            </sp>
            <sp xml:id="SDZ5-Redna-13-2010-01-29.sp167">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Jerič.</p>
            </sp>
            <sp xml:id="SDZ5-Redna-13-2010-01-29.sp168">

               <speaker>MIRAN JERIČ:</speaker>

               <p>Hvala za besedo spoštovani podpredsednik. Kolegice poslanke, kolegi poslanci.</p>
               <p>Pozorno sem poslušal današnji dan tako predstavitve kot tudi razprave o paketu
               prometne zakonodaje, ki ga je vložila največja opozicijska stranka SDS. Moram reči,
               da kar se tiče ciljev, ki so zapisani v zakon, mislim, da ni poslanca oziroma
               poslanke v tej dvorani, ki se s temi cilji ne bi strinjal. Na kakšen način ste se pa
               lotili reševanja te problematike mislim pa, da je napačno s pravnosistemskega vidika.
               Jaz vem, da imate, bom rekel, dovolj pravnega znanja in da sami veste, da se te
               zadeve urejajo v nacionalnih programih in ne s posebnim zakonom, ker je tako
               opredeljeno v Zakonu o javnih cestah. Če želite, da se to ureja na drug način, je
               treba najprej spremeniti Zakon o javnih cestah.</p>
               <p>In ne boste verjeli, za državno cestno omrežje je bil nacionalni program konec
               mandata 2004 pripravljen. Od leta 2004 do leta 2008 v parlamentarno proceduro ni
               prišel, pa bi bilo dobro. Jaz se strinjam z razpravami številnih poslancev in
               poslank, da je tema tako pomembna, da si je treba vzeti čas in določiti prave
               prioritete tudi na področju državne cestne mreže. Slovenija je preko petega oziroma
               desetega avtocestnega koridora lepo vpeta v avtocestne prometne evropske tokove,
               ampak na žalost naslednjega koraka pa nismo postorili. Nismo umestili v prostor in
               zgradili razvojne osi in s tem omogočili tudi krajem, ki ne ležijo ob avtocestnem
               omrežju, nek enakomeren razvoj. To bomo lahko postorili, če bomo kvaliteten dokument
               na tem področju sprejeli. In jaz pričakujem, da bo slovenska vlada s tem nacionalnim
               programom, ki je bil leta 2004 pripravljen, vi, gospod Verlič, natanko veste, da je
               bil konec mandata 2004 nacionalni program pripravljen, ni bil usklajen z Ministrstvom
               za finance in niso bili zagotovljeni ustrezni finančni viri. Ampak od tistega
               trenutka naprej se na tem področju ni nič zgodilo.</p>
               <p>Jaz pričakujem, da bo nacionalni program kmalu v proceduri, da bo nacionalni program
               ne samo določil prioritetne cestne odseke ampak tudi časovnico predvsem pa finančni
               vir. Bojim pa se, za vse tisto, kar želimo zgraditi, kar je vse potrebno, jaz se z
               vami strinjam, tako na področju prioritetnih odsekov na železnici kot tudi na državni
               cestni mreži, bo težko zagotoviti ustrezne finančne vire. Evropska sredstva se nam
               počasi iztekajo. Če pogledate samo operativni program okoljske in prometne
               infrastrukture, ki je težak približno sto devetinosemdeset milijonov evrov, kateri
               cestni odseki državne cestne so tam navedeni, mreže potem vidite, da tudi tisti
               operativni program ni usklajen s tem, kar naj bi bila prioriteta na državni cestni
               mreži.</p>
               <p>Jaz sem bil vesel, da smo nekaj časa nazaj na skupni seji Odbora za promet in tudi
               Odbora za okolje opravili zelo široko razpravo o razvojnih oseh, sprejeli tudi
               ustrezne sklepe. Še bolj bom vesel, če bodo ti sklepi čim prej realizirani, da bo
               sprejeta ustrezna pravna podlaga, s katero bomo lahko hitreje umeščali razvojne osi v
               prostor, seveda, da bodo na podlagi sprejetega nacionalnega programa zagotovljeni
               tudi viri, da bomo lahko razvojne osi tudi v prihodnjih letih zgradili s pomočjo
               evropskega denarja, denarja iz državnega proračuna in pa verjetno, če bo mogoče,
               vključiti tudi zasebni kapital oziroma javno-zasebno partnerstvo na tem področju.
               Čeprav se bojim, da smo najboljša leta za javno zasebno partnerstvo na področju
               cestarije zamudili, po mojem je bil pravi trenutek takrat, ko smo se odločili, na
               kakšen način bomo zgradili avtocestni sistem v tej državi.</p>
               <p>Kar bi rad še poudaril razvojnih osi, je samo še ena stvar. Prihajam z zasavskega
               območja. O razvojni osi, ki naj bi šla oziroma povezala Zasavje z avtocestnim
               omrežjem, je bilo veliko rečenega. V prejšnjih letih sta bili izdelani kar dve
               študiji. Ena je bila sfinancirana s pomočjo evropskega denarja, delala je firma Omega
               Consulting, ki je na podlagi okoljskih, prometnih, ekonomskih, gradbenotehničnih in
               razvojnih kriterijev opredelila kot najbolj primerno potek trase čez Zasavje.
               Govorimo o tretji razvojni osi od avstrijske meje pa do hrvaške meje. Ne boste
               verjeli, čez eno leto se je na podlagi, ne vem, kakšne pobude zgodila nova študija,
               ki je na podlagi enakih kriterijev - enega pa niso upoštevali, to je razvojnega -
               opredelila kot optimalno varianto poteka razvojne osi v tem osrednjem delu sredinski
               koridor, ki gre iz Celja preko Laškega mimo Zidanega mosta naprej proti Posavju
               oziroma potem proti Dolenjski oziroma Beli krajini.</p>
               <p>Tisto, kar smo mi pričakovali tudi od prejšnje vlade je, da obe študiji na mizo in še
               enkrat naredi primerjavo vseh variant in da končno določimo najbolj optimalno
               varianto in jo začnemo umeščati v prostor. Jaz upam, da potem, ko bo umeščena v
               prostor, da tudi začnemo čim prej graditi. Ampak nič se ni zgodilo. Jaz upam, da se
               bo to sedaj čim prej zgodilo in da bomo to traso umestili v prostor in da bo tudi
               Zasavje dobilo eno sodobno cestno povezavo, tretjo razvojno os, da bo tudi v Zasavju
               s pomočjo cestne povezave omogočen nek enakomeren razvoj. Če bi bile v tej državi
               prave prioritete, vam povem, da to, kar je v zasavskem prostoru, se v tej državi ne
               bi dogajalo. Mi imamo od Hrastnika do Zidanega mosta glavno cesto drugega razreda, ki
               je enosmerna.</p>
               <p>To je edina enosmerna glavna cesta v tej državi in je v sramoto celi državni cestni
               mreži, predvsem pa vsem tistim, ki na nek način odločamo oziroma sprejemamo odločitve
               o posameznih investicijah. Jaz na to stvar opozarjam vsa ta leta, od kar sem v
               slovenskem parlamentu. Jaz upam, da bo leta 2011 državni prostorski načrt sprejet in
               da se bo ta odsek glavne ceste drugega razreda iz Hrastnika proti Zidanemu mostu
               začel graditi in da se bo zasavski prostor odprl tako proti Posavju kot proti celjski
               regiji.</p>
               <p>Še enkrat pravim. Pozorno sem poslušal to razpravo. Jaz vam dobrih namenov oziroma
               ciljev, ki ste jih zapisali v obrazložitev, ne oporekam. Oporekam pa načinu, na
               katerega ste mislili to spraviti skozi proceduro. Tisto, kar je osnovna
               pomanjkljivost tega zakona, je, da v tem zakonu ni finančnih posledic. Včasih je
               veljalo v tem parlamentu, če niso bile ocenjene finančne posledice, potem se s
               takšnimi zakonskimi akti tudi nismo ukvarjali. Tako je bilo. In jaz upam, da bo tako
               tudi v prihodnje. Predvsem pa si želim, da se nadgradi nacionalni program za državno
               cestno mrežo, ki je bil pripravljen, da se sprejme v parlamentu in da ga v naslednjih
               letih začnemo izvajati.</p>
               <p>Hvala lepa.</p>
            </sp>
            <sp xml:id="SDZ5-Redna-13-2010-01-29.sp169">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Žnidaršič. <stage xml:id="SDZ5-Redna-13-2010-01-29.stage21">(Ga ni.)</stage></p>
               <p>Gospod Franco Juri, izvolite.</p>
            </sp>
            <sp xml:id="SDZ5-Redna-13-2010-01-29.sp170">

               <speaker>FRANCO JURI:</speaker>

               <p>Hvala, gospod predsedujoči.</p>
               <p>Iz razprave je postalo jasno, da Vlada meni, ima pa za to tudi utemeljen razlog, da z
               zakonom ne moremo urediti nekaj, kar je sicer vsebinsko čisto na mestu. Če je za
               gradnjo prioritetnih cest pomemben predvsem nacionalni program, verjetno obstaja
               metodologija, ki je tudi za to, kar se zahteva s tem zakonom, primernejša. Ni
               razlogov, da ne bi prisluhnili Vladi pri tem ugovarjanju predlogu zakona. Pri tem bi
               želel priznati največji opozicijski stranki, da s predlogi, ki jih je danes
               obrazložila v Državnem zboru, je še enkrat spodbudila eno vsebinsko utemeljeno
               razpravo. To, kar piše v teh zakonih, mislim, da mirno vsi podpisujemo. To, na kar
               ste vi danes opozorili, je dejstvo. Tudi sam menim, da brez učinkovitega posredovanja
               države oziroma Vlade pri hitrejšemu razvoju cestnih povezav, ne bo kohezivne
               Slovenije, ne bo države, ki bi bila funkcionalno povezana. In tudi primeri, ki jih
               navajate, so tisti, ki jih jaz, ki prihajam s Primorske, razmeroma poznam in bi se
               marsičemu pridružil. Ko govorim, da je to priložnost za premislek in za učinkovitejše
               ravnanje Vlade, bi želel opozoriti na nekaj pomembnih odsekov, brez katerih
               regionalnega razvoja na nekaterih delih Primorske ne bo. Ko potujem iz Ljubljane
               proti Ilirski Bistrici in naprej proti Hrvaški, naletim po Jelšanah v Klani na
               avtocesto, se sprašujemo, katera od dveh sosednjih držav je bolj evropska. Po cestah
               sodeč, bi rekli, da je Hrvaška, da se na Hrvaškem začne Evropa. Da se začne tam lepa
               avtocesta, v desetih minutah smo na Reki iz Jelšan, medtem ko potujemo iz Jelšan do
               Postojne, se zavedamo, da potujemo še v bivši Jugoslaviji. Tega se moramo zavedati,
               ker ljudje, prebivalci iz bistriškega konca pričakujejo primerno pozornost Vlade.
               Leta in leta se vleče jara kača o neučinkovitosti in počasnem ukrepanju Vlade in
               načrtovanju tistih cest, ki bi morale biti nacionalnega pomena. Prvič, zaradi
               razvojnih faktorjev od Postojne do Jelšan. S primernimi cestami bomo tistemu območju
               dejansko ponudili tudi priložnost za hitrejši razvoj.</p>
               <p>Drugič, ker bi končno začeli uresničevati projekt, ki ni le nacionalni, ampak je tudi
               evropski projekt povezovanja Slovenije z jonsko jadransko avtocesto in bi odpirali
               tudi Sloveniji dostop, hitrejši dostop do zanimivih tržišč na jugu Balkana do
               Albanije, do Črne gore, do Grčije itn.</p>
               <p>Druga sramota, ki jo doživljamo, so ceste sekundarnega značaja, ki so vendarle
               pomembne pri povezovanju in ob meji, kot je cesta, ki prečka mejo v Sočergi in
               povezuje koprsko območje z Buzetom.</p>
               <p>Zakaj je pomembna za nas ta cesta? Že leta je ta cesta za določene tovornjake zaprta,
               ker ni usposobljena, ni infrastrukturno primerna za varno vožnjo takih tovornjakov,
               ki prevažajo blago iz Buzeta v Koper. Ampak to blago služi slovenski firmi, Cimosu,
               ki ima 60% lastnino Cimosa v Buzetu in ki je zdaj prisiljen uporabljati bistveno
               daljšo cesto za povezavo s Koprom. Domačini že nekaj časa čakajo na rešitev. Ta
               rešitev ni odvisna le od prometnega resorja, gre za kar nekaj verižnih povezav,
               notranje ministrstvo in tako dalje, saj tam poteka meja, tega se zavedamo. Ampak
               želim izkoristiti to priložnost za novo spodbudo v tej smeri.</p>
               <p>Odsek Idrija-Logatec, bilo je veliko govora. Mislim, da gre za prioriteto, da bo
               treba povezati Idrijo z ostalo Slovenijo, kajti ta cesta postaja nevarna,
               nezanesljiva. Prav tako Posočje, ne pozabimo na Posočje. Cesta, ki gre gor ob Soči in
               povezuje Goriško s Tolminom, Kobaridom, Bovcem, je nevarna. Postaja nevarna in jo je
               treba opredeliti tudi kot eno izmed prioritet.</p>
               <p>Pridružujem se temu pozivu, ki je pripravljen v obliki dveh zakonov, o železnicah in
               o cestah. Mislim, da je tudi primerne oblike, kajti opozicija na tak način, na
               konstruktiven način opozarja Vlado in koalicijsko večino, da je treba hiteti, da je
               treba s temi prioritetami nadaljevati resno. In ta del sporočila, recimo, je po mojem
               hvalevreden in ga tudi podpiram. Razumem pa tudi argumente Vlade, pa tudi to, kar smo
               slišali, da je metodologija za realizacijo tovrstnih legitimnih pobud je nekoliko
               drugačna. In morda je bolj učinkovita, če temelji na nacionalnem programu, ki je z
               operativnega vidika verjetno bolj utemeljen, tudi zakonsko.</p>
               <p>Tako da pozdravljam to razpravo. Hkrati seveda ne podpiram te metodologije in teh
               zakonov. Mislim, da bo Vlada vendarle ukrepala in tudi na podlagi te razprave
               premislila in se učinkovito odzvala. Hvala.</p>
            </sp>
            <sp xml:id="SDZ5-Redna-13-2010-01-29.sp171">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Branko Grims.</p>
            </sp>
            <sp xml:id="SDZ5-Redna-13-2010-01-29.sp172">

               <speaker>MAG. BRANKO GRIMS:</speaker>

               <p>Vsem prav lep pozdrav. Mislim, da moramo biti izjemno hvaležni za nekatere prispevke
               spoštovanih poslancev Poslanske skupine SD, ki so nam dali odlično izhodišče, da se
               odgovori na nekatere debele laži, ki krožijo v tem času po Sloveniji in se o njih
               povsem nekritično poroča.</p>
               <p>Spoštovani poslanec iz SD-ja je prej na široko in dolgo govoril o vinjetnem sistemu.
               Povedal je tri debele laži, pardon, se opravičujem, kajti vemo, da kadar sedaj kdo iz
               koalicije pove debelo laž, priteče predsednik in reče: "To je samo napaka." Se pravi,
               naredil je napako po predsedniku.</p>
               <p>Prva napaka po predsedniku je bila, ko je dejal, da je zaradi vinjetnega sistema
               sedaj problem z izgradnjo cest. Z vinjetnim sistemom, po sistemu, kot ga je uvedla
               naša koalicija, je bilo zbranega več denarja, celo več kot je bilo načrtovano,
               bistveno več, na desetine milijonov evrov več. To se pravi, je to krepka napaka po
               predsedniku in prikriva nekaj drugega. Zakaj se mudi z ukinjanjem vinjetnega sistema
               in zakaj se ga je izkrivilo? Izkrivilo se ga je zato, ker vsi, s katerimi sem govoril
               v Evropi, to se pravi na sedežu Evropske unije, v službah vedo povedati, da so
               tovariši iz Slovenije takrat, ko smo uvajali vinjete, na veliko klicali svoje
               levičarske tovariše v institucijah EU, češ, bodite proti, to ne more biti zato in
               zato. Da ne bi sedaj ti povedali, kaj se je dogajalo, so morali poklekniti gospodje
               in pristati na to, da so se cene vinjet drastično povišale in se je s tem bistveno
               obremenilo slovensko prebivalstvo in razbremenilo tujce, ki so bili že tako v
               privilegiranem položaju, kajti slovenska posebnost je v tem, da so avtoceste zgrajene
               iz denarja davkoplačevalcev. To pa se pozablja, in bi bilo bolj pošteno, če bi se
               ohranilo sistem, ki je za državljanke in državljane bolj ugoden. Zakaj se ga ukinja?
               Zato, ker nekateri, ki so prej bili kot edini ekskluzivni dobavitelji opreme, niso
               bili sedajle več "pri koritu" in jih je treba prepustiti nazaj. Pri tem se stori
               naslednjo veliko napako po predsedniku, ko se govori, "ja, gre za pobiranje
               avtocestnega denarja". Ja, vinjetni sistem je res tak, ampak tisto, ko vi govorite o
               pobiranju denarja v toku, gospe in gospodje, pa glede na vse, kar je bilo mogoče
               razbrati iz že predstavljenih gradiv, pa pomeni, da se bo plačevalo za vožnjo po
               katerikoli cesti. In ljudje tega ne vedo, pa je prav, da izvedo. Pobiranje s satelita
               pomeni, da ko boš z dvorišča zapeljal, boš že plačeval cestnino, ne samo za vožnjo po
               avtocesti. In takrat bo konec veselja vseh tistih, ki mislijo, da bodo na ta način
               kaj profitirali. In tretja velika napaka po predsedniku, trdim, da celo daleč
               največja in najbolj usodna od vseh, pa je, ko se zamolči, kaj je bil najboljši učinek
               vinjetnega sistema. Ne samo prihranek za slovenske državljanke in državljane, ampak
               predvsem to, da smo se vozili bistveno bistveno bolj varno. Poceni vinjete so
               velikanski del prometa z lokalnih in regionalnih cest potegnile na avtoceste. Promet
               je stekel bistveno hitreje in, kar je najpomembneje, bistveno varnejše. Zaradi tega
               so bili tudi lani bolj ugodni rezultati, ko gre za varnost na cestah. In potem
               poslušamo nebuloze s strani Vlade, češ, da je za to zaslužna neka ministrica s
               svojimi ukrepi. Ne, gospe in gospodje, zdaj se bo to poslabševalo, ker ste pokvarili
               vinjetni sistem, ki je zdaj dražji in najbrž se bo več ljudi spet se vračalo na
               regionalne in lokalne ceste, se bo avtocestam v večji meri izogibalo. To je prvi del
               te zgodbe. In ko boste šli na direktno plačevanje, vsi vemo, kaj to pomeni. To
               pomeni, da bo še več ljudi v prvi fazi šlo na način, ki se bo temu izogibal. Ko boste
               pa tako ali tako cestninili vse, se bodo pa ljudje samo še držali za glavo in bodo
               šele takrat razumeli, za kaj je pri tej zgodbi v resnici šlo. Toliko, kar se tiče
               vinjet in vinjetnega sistema. Tudi v tej zgodbi ste pokvarili eno odlično zadevo in
               ste zlato spremenili v blato, kar sicer tej koaliciji fantastično uspeva.</p>
               <p>Sem pa hvaležen še gospodu iz SD-ja, ki je povedal, da je njihov vodja poslanske
               skupine dejal, se z obravnavo teh naših predlogov ne bo ukvarjal, ker se ne ukvarja,
               citiram, "z znanstveno fantastiko". Zdaj si pa poglejmo, kako je s to znanstveno
               fantastiko na konkretnem primeru. Na dveh konkretnih primerih, da bo jasno, za kaj v
               resnici pri politiki sedanje vladajoče gre. Med tistimi, ki jih poleg že
               opredeljenih, določenih v resoluciji nacionalnih razvojnih programih, dodajamo v 2.
               členu tega zakona, najdete med ostalim tudi povezavo Kranj-Jezersko, do meje z
               Avstrijo. Gre torej za cesto, ki povezuje cel ta del gorenjske regije in je hkrati
               tudi nacionalnega pomena, saj v resnici povezuje preko sicer avstrijskega ozemlja.
               Toda, gospe in gospodje, v Schengenu smo. Meje ni več. Povezuje tudi zelo dobro ta
               del s tistim delom Koroške, s katerega, veste, so tudi nekateri poslanci, primer je
               kar moj kolega Miro Petek, ki se zdaj vozijo preko Jezerskega in po tej cesti v
               Ljubljano, ker je ta povezava najlepša, najboljša in v mnogih primerih tudi
               najhitrejša. Gre torej za cesto, ki povezuje slovenski narod, preko avstrijske meje,
               in s tistimi, ki so za avstrijsko mejo, kajti tudi slovenska Koroška ima sedaj odprto
               mejo in ta povezava ne pomeni samo razvojne priložnosti, gre za razvoj turizma,
               vsega, kar ta regija premore, ampak gre tudi za povezovanje na nacionalnem nivoju,
               kar je strateškega pomena za bodoče.</p>
               <p>In druga takšna cesta, ki se spet dotika projekta, ki je nacionalnega pomena, je
               povezava z letališčem dr. Jožeta Pučnika. Tam je sedanja povezava neustrezna. V enem
               primeru imate na sredi ceste, namesto da bi tam stalo krasno novo krožišče, neke
               plastične ovire. In tudi to je zajeto v tem predlogu. Ampak zakaj, gospe in gospodje,
               sploh govorimo o teh dveh primerih?! Zakaj si nekdo vzame pravico in iz koalicije to
               razglasi za znanstveno fantastiko?! Gre za dva primera, gospe in gospodje, kjer so
               bili sprejeti že vsi prostorski akti, kjer so celo že potekali odkupi zemljišč,
               vendar si je ta koalicija vzela pravico, da je to vrgla iz že sprejetih programov in
               jih zamaknila tam nekje za leto 2014 do 2017, če me spomin ne vara, kot govori v
               primeru ceste Hotemaže-Britof, ki je sestavni del povezave med Kranjem in Jezerskim,
               ali pa vsaj za dve leti zamaknila, kot v primeru tistega krožišča, ki pripelje 2
               tisoč ljudi iz industrijske cone v Šenčurju na glavno cesto regionalko, na povezavi
               med letališčem dr. Jožeta Pučnika in avtocesto. To ste naredili! In kljub temu, da
               veste, da gre tam za odsek, kjer je največje število smrtnih žrtev med otroki na
               kilometer dolžine ceste. Varnost ljudi vam ne pomeni nič. In zakaj ste to storili?!
               Saj v resnici ta dva odseka predstavljata minimalna sredstva z vidika državnega
               proračuna, pa vse imate na dlani. Ja seveda, lokalne volitve se bližajo, saj je
               jasno, zakaj ste to naredili. Zato, da ste zamaknili vse za lokalne volitve, ker pač
               računate, da boste to na njih unovčili. To vam garantiram, da je ta logika zelo
               zgrešena. Dvakrat. Prvič, lokalne volitve boste izgubili na tistem območju, in to
               "fejst" zgubili, to vam osebno garantiram. In kar je še najpomembneje, s tem ste
               ogrozili ljudi, ne samo tiste, ki tam živijo, ampak tudi vse tiste, ki se po teh
               cestnih povezavah vozijo, po njih hodijo, kolesarijo. To ste s tem storili. Gre za
               zadeve, ki so v globalu zanemarljive, celoten seštevek, če bi vse to seštel, mislim,
               da gre za enih 8 milijonov evrov. Kaj to pomeni v milijardnih zneskih slovenskega
               državnega proračuna - nima smisla niti posebej poudarjati. Kaj to pomeni v primerjavi
               z zadolževanjem?! V enem letu ste zadolžili to ubogo Slovenijo za 6,3 milijarde
               evrov, to je 12,6 milijard nekdanjih mark ali več kot polovica tistega, kar je nekoč
               bil celoten dolg nekdanje Jugoslavije. V enem samem letu pa niste našli denarja, da
               bi dokončali ta dva projekta, ki sta tu, ki sta neproblematična. Nobenega mostu ni,
               nobenega predora, nič ni treba, samo treba bi bilo nekaj storiti za varnost ljudi. A
               vam to ni v interesu, ker postavljate svoj politični interes, ozek politični interes,
               strankarski politični interes ne samo pred razvojne interese tega območja, ampak jih
               postavljate celo pred varnost ljudi. Te pravice pa, trdim, da nima nihče. Te
               legitimitete nimate, tudi če ste zmagali na volitvah. In iz tega razloga, ko ste
               omenjali tudi poslanci SD prihajajočo razvojno strategijo, z vso odgovornostjo trdim,
               da bi bila najboljša in, trdim, tudi edina uresničljiva razvojna strategija za izhod
               iz gospodarske krize, glede na vaše dejansko ravnanje, čimprejšnje volitve in vaš
               odhod z oblasti.</p>
            </sp>
            <sp xml:id="SDZ5-Redna-13-2010-01-29.sp173">

               <speaker>PODPREDSEDNIK MIRAN POTRČ:</speaker>

               <p>Besedo ima gospa Renata Brunskole.</p>
            </sp>
            <sp xml:id="SDZ5-Redna-13-2010-01-29.sp174">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni vsi prisotni!</p>
               <p>Danes je bilo izrečeno kar nekaj. Seveda smo dobili tudi nekaj tolmačenj, kaj pomeni
               laž, kaj pomeni to in ono. Pa bi kar takole rekla, ker mi je nekako bolj prijazno od
               laži, da je bilo danes izrečenih, tudi zdajle, kar nekaj napačnih navedb in
               pomanjkljivosti. Prva, ki jo želim povedati, je, morebiti si je kdo tu napačno
               interpretiral, kaj je vodja Poslanske skupine Socialnih demokratov mislil pod
               "znanstveno fantastiko". Zagotovo ni mislil tistega, kar si pod to nekateri
               predstavljajo. Še najmanj pa je mislil pod tem predlog Zakona o gradnji prioritetnih
               odsekov javnih cest v Republiki Slovenije. Mislim, da je prav, da to napako ali
               pomanjkljivost poudarim.</p>
               <p>Naslednja napačna navedba, ki je bila izrečena. Kolikor sem seznanjena, ni govora o
               razvojni strategiji, ampak je govora o izhodni strategiji, ki je razvojno
               naravnana.</p>
               <p>Tretja napaka. Že takoj ob uvedbi vinjetnega sistema to ni pomenilo prihranka za
               državljanke in državljane Republike Slovenije. Prepričana sem, da je bil moj stric,
               ki me sedajle skoraj zagotovo gleda, ki gre enkrat ali dvakrat na leto v Ljubljano,
               takoj ob uvedbi vinjetnega sistema prikrajšan za že tako majhno pokojnino. Nikar
               posploševati, zato ker ljudje, ki so danes brez dela, brezposelni ali pa upokojenci,
               s pokojninami ali kot pravijo nekateri moji sorodniki: "Mi z majhno kmečko pokojnino
               zagotovo z uvedbo tega nismo privarčevali." Resnično ne in nikar, ne smemo ljudi
               nekako zavajati. Moramo prav povedati, to kar je realno, to kar je res, pa mislim, da
               je to tako tudi prav. Pa tudi, mislim, da ni nikogaršnja želja od nikogar, da bi
               kakorkoli hotel drugače predstaviti. Zdaj, tudi prav je, da imamo načrte, da imamo
               predstavljene cilje, tudi ta predlog zakona, mislim, da je umesten in kot je povedal,
               tudi veliko mojih kolegov in kolegic je omenjalo danes to, iz različnih območij
               Slovenije, ki smo bili nekako kar malo, kar se cest tiče, prikrajšani, ne samo zdaj v
               tej vladi, tudi v prejšnji. Nekako nismo imeli sreče, da bi se vsaj projekti
               naredili, dokončali. Celo neke spremembe so ali pa, če povem na primeru tretje
               razvojne osi, južni del Bele krajine. Eno leto se je čakalo, da bi se začelo
               projektirati. In lani je ta vlada sprejela tri sklepe, da se začne pripravljati
               dokumentacija. Toliko morebiti o tem momentu.</p>
               <p>Sedaj, tudi pri ciljih, tudi v tem zakonu, ki so predstavljeni, ki so res všeč tudi
               meni, ampak na drugi strani pa mislim, da je prav, kadar predlagamo katerega izmed
               zakonov, še posebej, če je povezan s finančnim učinkom ali pa s financami v tem
               smislu, da je treba zagotoviti finančna sredstva, potem mislim, da je prav, da smo
               tukaj realni. Seveda verjamem, danes ta razprava, ni naloga Državnega zbora
               zagotoviti finančna sredstva. Naloga Vlade in ministrov, predsednika Vlade je pa še
               kako velika naloga. In zatorej tukaj nekateri, ki so v Državnem zboru, ko
               razpravljajo, ko dajejo predlog, ki je mogoče všečen, ki bi ga podprli v Beli
               krajini, ki bi ga podprli še kje drugje v Sloveniji, kot so kolegi rekli, pa sem
               prepričana tudi v Zasavju, na Koroškem in kje drugje še, je tesno povezan s
               finančnimi sredstvi. In zaradi tega, ker teh finančnih sredstev ni, kot je rekel
               kolega Veber, od kje hočemo vzeti. Saj ni problema. Ampak, če ni sredstev, potem ne
               moremo nastopati na takšen način. Mogoče bi celo temu rekli: "Podpiramo vse projekte,
               poglejte vse podpiramo, to podpiramo, samo ne vemo, od kje bomo vzeli." To me skrbi!
               Realna sem in potem, res, ko vidim tam našega vodja poslanske skupine, verjetno si
               misli, da je res to znanstvena fantastika.</p>
               <p>Včeraj je bilo tudi nekaj razprave pa ne bi želela nikogar vznemirjati, ali se je v
               zadnjih letih res skrbno upravljalo z državnim premoženjem? Tudi kot članica Odbora
               za finance in monetarno politiko sem tukaj zagotovo tista, ki o tej zadevi, tovrstnih
               razprav in mnenjih imam možnost velikokrat tako sodelovati kot predvsem tudi
               poslušati od kolegov, ki so v preteklosti bili že tukaj v Državnemu zboru in v Vladi.
               In na primer tukaj je bilo nekaj dilem o tem, o odprodaji državnega premoženja,
               včeraj je bilo nekaj takšnih težkih besed izrečenih o tem, ali je bila ta skrbnost v
               smislu finančne učinkovitosti res takrat na maksimumu. Torej, da smo res za neko
               odprodajo deleža v pomembnih državnih podjetjih res dosegli najvišjo ceno oziroma
               največ kar lahko. Ali pa, kot pravijo eni, razlagate o tem, govorite vir, delež in
               tako dalje. Boljše je reči, ali smo dobili iz tega največ denarja kolikor je bilo
               možno? Zakaj se sprašujemo? Zato, ker sedaj moramo gledati naprej in res dobro
               premisliti in proučiti, od kje bomo zagotovili sredstva na eni strani zato, da bomo
               poskrbeli za naše ljudi, ki so danes brez dela, za ljudi, ki so res v težavah, ki
               težko živijo, na drugi strani poskrbeli tudi za kvalitetno prometno infrastrukturo,
               ki jo moramo še naprej nadaljevati, kot je bilo danes velikokrat in dostikrat prav
               izrečeno, vendar tudi še za vračilo kreditov, ki so bili najeti že v preteklosti za
               prometno infrastrukturo. Zato morebiti za nekatere tudi ta predlog zakona, ki ga
               sedaj v danem trenutku ne morem podpreti. Če bi videla jasno opredelitev, vir ta in
               ta, evropskih sredstev, finančne perspektive do leta 2013, ali pa mogoče za kasneje,
               in da so te zadeve res tako, mislim, da je kolega Veber izrekel v taki zadevi pri
               prejšnjem predlogu zakona in pri sedanjem, se soočamo z istim problemom, nekako
               premalo jasno je opredeljeno, od kje pa tudi katere bodo te prioritet. Nekako je
               prepuščeno Vladi, nič Državnemu zboru. Izključuje se parlament iz tega. Na drugi
               strani te resne velike številke, vemo, da ne bi bilo prav, da bi šle kar tako iz
               parlamenta in da se o tem ne bi razpravljalo. Potem se zagotovo kolegi, ali opozicija
               ali koalicije, ne bi strinjali s takšnimi odločitvami. Menim tudi, bodimo realni,
               poglejmo, če imamo denar, če imamo sredstva, če smo odplačali vse kredite od
               avtocestnih odsekov iz preteklosti. Sama se tudi vozim, jaz pa lahko rečem, da sem
               privarčevala z vinjeto, to pa res lahko izrečem, ker se tolikokrat vozim, pa tudi
               nekaterih od kolegov tukaj, ne glede na to, ali smo v koaliciji ali opoziciji, to ni
               v tem trenutku pomembno. Mi pa res privarčujemo, če se veliko vozimo po
               avtocestah.</p>
               <p>Zatorej v tej fazi, v tem trenutku tega zakona ne bi mogla podpreti in ga ne bom
               podprla. Prepričana sem, če bomo skupaj našli pravi vir, in jaz bi si tudi želela za
               moje kolege, ki kontaktirajo z Evropo, da vsi tisti, ki so v okviru Evrope kjerkoli
               in imajo možnosti, da bi nam v čim večji meri pomagali, da bi dobili denar, ne samo
               da se bo Dolenjski krak dokončal, kar se bo, da bi se tretja razvojna os delala tako
               v Beli krajini, kot tudi vse ostale razvojne osi in da bi bili vsi skupaj zadovoljni.
               Hvala.</p>
            </sp>
            <sp xml:id="SDZ5-Redna-13-2010-01-29.sp175">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Grims, izvolite besedo.</p>
            </sp>
            <sp xml:id="SDZ5-Redna-13-2010-01-29.sp176">

               <speaker>MAG. BRANKO GRIMS:</speaker>

               <p>Tudi spoštovani poslanki SD-ja bi se res lepo zahvalil za utemeljeno opozorilo.
               Očitno je bilo moje besede res mogoče napačno razumeti. Zato naj ji ponovim misel
               tako, da bo popolnoma jasno, zakaj v resnici gre.</p>
               <p>Glede na to, da očitno v koaliciji dajete prednost vašim ozkim političnim
               strankarskim ciljem pred ključnimi strateškimi razvojnimi projekti države Slovenije
               in celo varnosti ljudi, kot temeljne vrednote, je edina razumna in uresničljiva,
               dejansko uresničljiva izhodna strategija z razvojno naravnanostjo za izhod iz krize,
               čim prejšnji razpis volitev in vaš odhod z oblasti.</p>
            </sp>
            <sp xml:id="SDZ5-Redna-13-2010-01-29.sp177">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Jožko Godec? Ga ni. Gospod Grims je imel pravico do
               replike, ker smo vsi razumeli, da ste, gospa Renata Brunskole z njim polemizirala,
               ponovna replika ni mogoča. Gospa Eva Irgl. Ne bo razpravljala. Namesto Silve Črnugelj
               je pomotoma zapisan Miroslav Kljun in dajem besedo gospe Silvi Črnugelj.</p>
            </sp>
            <sp xml:id="SDZ5-Redna-13-2010-01-29.sp178">

               <speaker>SILVA ČRNUGELJ:</speaker>

               <p>Hvala lepa za besedo. Naj uvodoma čisto jasno povem, da seveda zakona ne bom podprla.
               Zaradi tega, ker zakon iz vseh dosedanjih razprav ni dober. Ampak mislim pa, da je
               dobro pri temu zakonu to, da je pač zakon sprostil ustvarjalo in kreativno sposobnost
               nekaterih poslancev, ki čutijo bolečino vseh teh desetletij, da so v kratkih
               povzetkih pač naredili en zgodovinski pregled prometne politike na slovenskem,
               bolečina vseh tistih pozabljenih delov Slovenije, bolečina pozabljene Slovenije in
               tiste Slovenije in kjer je časovni stroj ustavil. Naj povem, Slovenija, centri,
               veliki centri moči in tisti, ki so se najbolj razvili, med ostalim seveda tudi
               Ljubljana, Maribor, Koper in Nova Gorica, so pozabile, da ostajajo Bela krajina,
               Metlika, da obstaja Hrastnik, da obstaja Kočevje, da je treba vzdrževati ceste, in da
               je treba redno, nenehno skrbeti za posodabljanje načrtov, ker znanost gre naprej.
               Tisti, ki zelo radi berete znanstveno fantastiko in ki jo redno berete, veste, da
               znanstvena fantastika se dejansko danes že živi. Mi živimo nekaj, kar je bilo,
               recimo, pred petnajstimi leti povedano, napisano kot nekaj nemogočega in to danes že
               živimo. Jaz mislim, da se ta znanstvena fantastika lahko uresniči, samo ne tako, bi
               človek lahko rekel, z invalidno napisanimi zakoni. In verjamem in upam, da bomo
               zmogli tako, kot je rekel kolega Ziherl, toliko skupne moči in energije, da bomo
               vendarle skupno zmogli trajnostno rešiti to transportno in ostalo politiko, ki je
               tako pomembna za zagon vseh ostalih panog v Sloveniji.</p>
               <p>Zakon o javnih cestah je predpogoj za realizacijo tega zakona in tisti, ki naj bi
               predavali in učili vse ostale, kako je pomembno imeti Zakon o javnih cestah in
               nacionalno resolucijo in nacionalni program, bi verjetno ob snovanju tega tako
               pomembnega zakona, o katerem trdijo, da je tako pomemben, verjetno vedeli, da je
               Zakon o javnih cestah treba spremeniti. Tukaj je nekdo rekel, kar jutri ga bomo
               spremenili. Saj vemo, da procedura v Državnemu zboru tega ne omogoča in zakaj
               zavajati nekoga, če smo se odločili, da bomo vendarle nekaj naredili na temu
               področju. Na temu področju pa moramo narediti, ker ne moremo enostavno spremeniti, da
               so eni deli Slovenije enostavno pozabljeni. Pozabljeni za popravljanje cest,
               pozabljeni za adaptacijo, za prenovo in ne vem kaj vse skupaj. Ja, pozabila sem
               seveda povedati, da nikakor ne smemo pozabiti na Idrijo in na tisti del Logatec -
               Idrija in na obnovo tega vozišča. Sigurno, da je del od Postojne v Rupe tudi nekako
               bil zapostavljen in pozabljen v vseh teh obdobjih ampak Slovenija se mora nekako
               uravnovešeno, zelo harmonično razvijati. In če se bomo hoteli harmonično razvijati,
               moramo vendarle stopiti skupaj in iskati tiste realne rešitve, ki so možne in ne
               tisto kar, kar tako od danes do jutri samo zaradi, ne vem, kakšnih predvolilnih
               obljub in ne vem česa. Bolečino nekoga, da ni na oblasti, jaz razumem, ni lahka.
               Ampak zrel odrasel človek to mora razumeti in mora sprejeti in ne vsakič znova čakati
               in pričakovati, da bodo ravno jutri volitve zaradi tega, ker pač en zakon ni
               sprejet.</p>
               <p>O vinjetah je bilo veliko povedano. Z vinjetami so pridobili verjetno, tako kot je
               rekla kolegica Renata, zelo iskreno in zelo hudomušno, najbolj tudi poslanci, pa tudi
               jaz recimo, ki se zelo veliko vozim, ker vinjete so dejansko omogočile eno veliko
               diskriminacijo, pa tudi, ker tak zakon, kot je danes bil predlagan, zahteva večji
               procent v BDP-ju. Kako in na kakšen način, če je vinjetni sistem to pač onemogočil?
               Bilo je rečeno, da smo podražali vinjete. Jaz ne vem, kako? Izgleda, da eni tako radi
               pozabljajo, kaj je bil razlog sploh drugačnega pristopa do vinjetnega sistema. In kdo
               in na kakšen način, kakšni so bili pritiski in tako naprej? Dragi kolegi, mislim, če
               hočemo kaj narediti, bomo morali, mislim, mogoče malo delati tudi na tem, da malo
               svoj spomin vendarle nekako obudimo.</p>
               <p>Naj povem, pozabljena Slovenija je tudi na Koroškem, ker je tudi tam problematično,
               ampak naj se ta časovni stroj vendarle odpre. Jaz lahko rečem kljub temu, da sem
               poslanka izvoljena v Ljubljani, so tudi deli Ljubljane, ki so v tem cestnem režimu
               enostavno pozabljeni in so časovni stroji obstali na nivoju leta 1960 in teh ni malo.
               Pa je tudi tam transport, transportna žila in tako naprej, med ostalim tudi Zalog.
               Samo toliko, hvala lepa.</p>
            </sp>
            <sp xml:id="SDZ5-Redna-13-2010-01-29.sp179">

               <speaker>PODPREDSEDNIK MIRAN POTRČ:</speaker>

               <p>Hvala lepa. Za besedo je prosil predlagatelj dr. Peter Verlič.</p>
            </sp>
            <sp xml:id="SDZ5-Redna-13-2010-01-29.sp180">

               <speaker>DR. PETER VERLIČ:</speaker>

               <p>Hvala lepa. Ni danes namen tega zakona pogovarjati se o vinjetah. Ampak vedno se
               odpre ta razprava o vinjetah, in vedno, že stotič, stoprvič in stopetdesetič bo treba
               poslušati, kako je to zanič. Pred volitvami v Državni zbor niste šli na volitve in
               rekli: Naša prva naloga, takoj, če zmagamo na volitvah, je ukinitev vinjet in
               vzpostavitev obstoječega cestninskega sistema. Tega niste rekli! Niste rekli zato,
               ker se zelo dobro spomnim ankete Dela, kjer je pisalo, da 70% volivcev SD podpira
               uvedbo vinjet. In ne govoriti, da so vinjete slabe. Vinjete so dobre! Ker smo
               verjetno vsi skupaj že pozabili, kako je bilo, ko je bilo treba čakati na cestninski
               postaji pri Kozini 5, 6 ur - spomnite se - spomnite se, kako smo gledali Rdeč križ,
               ki je vozil vodo za to, ker so tujci čakali, da so lahko prišli, ne do slovenskega
               morja, ampak naprej na Hrvaško. Ob vseh teh, to pa je zdaj že ena lepa demagogija.
               Avtoceste so se sprostile, promet je šel tja, kamor mora iti, in cestninske postaje,
               kar pozabljamo, koliko bi stale nove cestninske postaje, njihova nova gradnja.
               Skratka učinek, s tem, ko smo dobili vinjete in ko je prosti prometni tok res postal
               prost, je več kot dober. Ampak, zdaj govoriti, zdaj pa se zavzemati za "uboge ljudi",
               ki so bili prizadeti zato, ker so plačali drago vinjeto. Res je, takrat so letno
               plačali 55 evrov, zdaj pa zanjo plačajo 95 evrov. To pa je res, moram reči, pravi
               prispevek. In ta zakon ne govori o vinjetah, ampak se jih kar naprej dotikamo.</p>
               <p>Govori pa seveda o 3. razvojni osi, ki bo v enem delu proti Koroški zgrajena kot
               hitra cesta, ta pa bo cestninjena. Ampak upam, da bodo vinjete, da ne bo takoj po
               dragem kilometru, ker sicer bomo vozili po stranskih cestah. Začnimo se pogovarjati o
               tem, kaj je bilo dobro in kaj je dobro. Vinjete so bile zagotovo ukrep, ki je
               prometni politiki te države in toku prometa prispeval, in zelo dobro prispeval.</p>
            </sp>
            <sp xml:id="SDZ5-Redna-13-2010-01-29.sp181">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Franc Pukšič, ne bo razpravljal. Gospod Franc Jurša, ne bo
               razpravljal. Gospod Branko Marinič.</p>
            </sp>
            <sp xml:id="SDZ5-Redna-13-2010-01-29.sp182">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj!</p>
               <p>Ob obravnavi Predloga zakona o gradnji prioritetnih odsekov javnih cest v Republiki
               Sloveniji smo to petkovo popoldne nekako združili prijetno s koristnim. Predvsem nas
               pa, poslanke in poslance, zavezuje neposredna odgovornost do stanja varnosti na
               slovenskih cestah. Spomnimo se nekaterih analiz dogodkov, nesreč, ki so bile kar hude
               in so vzele kot posledico tudi človeška življenja. Takrat se je odprla razprava tudi
               v to smer, da je veliko vzrokov za nastanek prometnih nesreč s hudimi posledicami
               zaradi slabih cest. In vedno znova se pri tej temi, ko se vprašamo po razlogih za to,
               da varnost v cestnem prometu ni dobra, nekako skuša prikriti, da ne govorimo o tem,
               da je za hude prometne nesreče krivo slabo stanje cest. Tudi to je predlagatelje
               vodilo k temu, da smo podali predlog za prioritetno gradnjo nekaterih cestnih
               odsekov. Res je, da smo v tem parlamentu vsi politiki in da tu razpravljamo
               politično, ne nazadnje smo pa večina, skoraj vsi, tudi voznice in vozniki. In skozi
               prizmo varnosti v cestnem prometu bi se morali zavedati tudi, ko obravnavamo tako
               pomembne vsebine, da bi tu nekako distancirali to politično ozadje in nekateri naš
               posamezni ali skupinski politični interes. Ne gre toliko za politični interes. Gre za
               konkretne zadeve, gre za urejenost slovenskih cest, ki jih predlagatelj taksativno
               navaja po prioritetnih relacijah zato, da bi bila zagotovljena večja varnost na
               cestah v Republiki Sloveniji.</p>
               <p>In ko so debatirali kolegice in kolegi iz različnih krajev, bodisi o Primorski,
               Postojni, o cesti proti morju, po kateri smo se mnogi vozili, ko smo šli na Jadransko
               morje. In če se peljemo danes? Kaj ugotovimo? Da se kaj bistvenega ni spremenilo.
               Doživimo jugonostalgijo. In tako kot je eden izmed kolegov pravilno ugotovil, ker ne
               dolgo tega, ko sem se peljal prav po tem odseku od Postojne proti Hrvaški, dobil
               občutek, da si bolj v Evropi, ko prideš na hrvaško stran kot takrat, ko si na
               slovenski strani. In prav to predlagatelji predlagamo in želimo, kar ugotavljamo tudi
               neposredno na obiskih poslanske skupine po Republiki Sloveniji.</p>
               <p>Očitek, saj ste imeli možnost prejšnja štiri leta, zakaj niste tega storili. Saj so
               nekatere stvari bile nastavljene v prejšnji vladi. Mislim, da tam z nekim dokumentom
               leta 2006 in ponovno tudi nadgrajenim v letu 2008 v januarju. To pomeni, da ni res,
               da ni bilo nič storjeno. Celo sprejeli smo določena sredstva, ki so bila namensko
               vzeta iz nekih drugih virov, da so bili zagotovljeni viri financiranja prav za te
               ceste, ki jih danes tukaj predlagamo. Ne gre prezreti dejstva, kar nekaj tisoč evrov
               je bilo zagotovljenih, ko smo ponovno odločali in smo dejali, da je dobro, da
               zagotovimo urejenosti teh cest, ki imajo nekako prioriteto.</p>
               <p>Ali se nam bo ponovno zgodilo, ko že govorimo o vinjetah, saj niso vinjete nekaj
               stalnega. Mi smo takrat, ko smo razpravljali o tem, kaj moramo storiti, ker smo
               morali nekaj storiti. Vlada je prišla z dokumentom in prevladalo je spoznanje,
               večinsko, da je za neko prehodno obdobje najbolje, da uvedemo vinjetni sistem. In
               tega smo se poslužili. Ni res, da niso bile opravljene nekatere analize in ni res, da
               to ni izboljšalo stanja varnosti v Republiki Sloveniji. Ker mi vedno skušamo nek drug
               interes prinesti pred varnost, kar pa ne drži in jaz se s tem nikoli ne bom strinjal.
               Na prvem mestu je vedno, ko govorimo o zagotavljanju državnih sredstev, izpostaviti
               zagotavljanje varnosti na slovenskih cestah.</p>
               <p>In drugič. Ko se sprašujemo, ja, saj je lepo nekaj napisati, ob tem pa ne povedati,
               od kod vzeti. Drži. Ampak saj mi nismo predlagali, da je to treba začeti graditi
               jutri, ker vemo, da to ni mogoče. Ampak v osmem členu smo natanko opisali vire
               financiranja. Če bi pogledali predlagatelja, ki ugotavlja na začetku vsebine zakona
               primerjavo, kako to počnejo v drugih članicah EU, bi lahko ugotovili, da so modeli za
               financiranje dokaj različni. In nismo zgolj in samo vezani na en vir financiranja.
               Več možnosti ponujamo v 8. členu. In ko se opredelimo do tega, kar bi v trenutni
               situaciji bil najboljši vir, najustreznejši, najhitrejši, to Vlada potrdi z ustrezno
               odredbo in določi način financiranja cestnih odsekov skladno z 8. členom, prvim
               odstavkom, kot ga predlagamo. Zato še enkrat poudarjam, in to bom vedno znova in
               znova izpostavljal, ko bomo govorili bodisi o varnosti v letalskem, železniškem,
               cestnem, morskem, rečnem ali drugem prometu, osnovna infrastruktura, dobro urejena
               osnovna infrastruktura, v tem primeru cestna infrastruktura, je temeljni pogoj za
               zagotavljanje večje varnosti. In naj nas to vodilo spremlja tudi pri vsebinskih
               obravnavah, ko obravnavamo podobne vsebinske predloge zakonov, kot ga obravnavamo
               danes, ko govorimo o zakonu o gradnji prioritetnih odsekov javnih cest v Republiki
               Sloveniji. Saj če bi pogledali v zgodovino načrtovalcev nekaterih cestnih odsekov, bi
               bili presenečeni, ko pridemo v obdobje izpred 150 ali več let, ko je nekdo že
               načrtoval potrebno traso in ugotovil, da je ta trasa najbolj optimalna. In če bi se
               poslužili nekaterih virov, bi kaj hitro ugotovili, da so nekateri načrtovalci
               pravzaprav pred 150 in več leti pred nami imeli izredno izredno utemeljene razloge,
               da so nekatere cestne odseke, cestne trase načrtovali tam, kamor se pravzaprav mi
               danes zatekamo. In ko govorimo o razvojnih oseh, pravzaprav posegamo na to časovno
               obdobje načrtovalcev, ki so takrat načrtovali ceste. Ko se ozremo po Republiki
               Sloveniji, resnično lahko ugotovimo, da so nekateri cestni odseki, tako kot
               železnice, tudi iz časov Franc Jožefa in Marije Terezije, le da smo posuli nekaj
               tistega črnega asfalta na nekaterih odsekih. Zdaj pa so luknje, luknja pri luknji, ki
               so zakrpane z neko novo mešanico bitumenske in gramozne snovi. To ne zagotavlja
               dovolj velike varnosti, o kateri bi morali vedno, ko govorimo o teh vsebinah,
               govoriti na prvem mestu. Vse drugo izhaja ne nazadnje tudi iz naših posameznih ali
               skupinskih političnih interesov. Ob tem pa pozabljamo, da bi morali zagotavljanje
               varnosti v cestnem prometu dati na prvo mesto. Hvala lepa.</p>
            </sp>
            <sp xml:id="SDZ5-Redna-13-2010-01-29.sp183">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Jože Tanko.</p>
            </sp>
            <sp xml:id="SDZ5-Redna-13-2010-01-29.sp184">

               <speaker>JOŽE TANKO:</speaker>

               <p>Hvala za besedo. Mislim, da je danes nek tak, bolj žalosten dan v Državnem zboru.
               Kajti vladni predstavniki, ki so pri posameznih točkah dnevnega reda, sedijo tri,
               štiri ure, ne da bi se sploh oglasili. Vse tisto, kar slišijo, bi lahko prebrali iz
               magnetogramov in bi lahko počeli karkoli drugega. Očitno je problem tega samo to, da
               zadostijo formalnosti, da je Vlada prisotna. Ne dela se pa čisto ničesar. Ni
               predlogov, ni razprav, ni ničesar. Mislim, da je to pravzaprav splošen odraz v tem
               mandatu, ko vladni predstavniki na sejo Državnega zbora pridejo, da izpolnijo
               formalnost, se pravi, da so prisotni, ob tem pa ne razpravljajo, ne argumentirajo
               svojih stališč, svojih predlogov in tako naprej. Pri tej točki govorimo o eni
               pomembnejših tem, o razvoju Slovenije, bodočem razvoju Slovenije, pa je podobna
               zgodba, enaka zgodba.</p>
               <p>Če se vrnem na razprave nazaj. Marsikdo med vami pozna znameniti Priročnik velikega
               Maa, kjer je povedal, da je treba stvari zbanalizirati toliko, da ljudem postanejo
               ostudne. Da se umaknejo tisti, ki pri takih stvareh nimajo česa povedati. In razprave
               v Državnem zboru danes potekajo pravzaprav na enak način: zbanalizirati,
               razvrednotiti predloge, ki smo jih podali iz največje opozicijske stranke Slovenske
               demokratske stranke, tako da bi se ljudem uprli. Pa to ni res. Predlog, ki smo ga
               podali, je, spoštovani kolegi, konsistenten po vseh kriterijih. Če predlog ne bi
               izpolnjeval formalnopravnih pogojev, če predlog ne bi bil usklajen s pravnim redom
               Republike Slovenije, ga predsednik Državnega zbora ne bi dodelil v obravnavo in bi ga
               zavrnil, kot mnoge druge predloge, ki jih moramo popravljati preden jih spusti v
               nadaljnji postopek in obravnavo. Vsem tistim, ki ste danes razpravljali, kaj bi
               moralo biti, da bi bilo, toliko v vednost, kajti sicer tega predloga danes ne bi bilo
               na tej seji Državnega zbora.</p>
               <p>Podobno, skromno in na nek način slabo je tudi mnenje Vlade Republike Slovenije k
               temu zakonu, ki se v celoti sklicuje na to, da predmetni zakon naj ne bi bil v
               konceptu pravnega reda Republike Slovenije, da naj ne bi izpolnjeval in ne bi smel
               biti obravnavan, da na neustrezen način ureja to zadevo in tako naprej. Nič od tega
               ne drži. Nič od tega ne drži! Ta zakon je skladen s pravnim redom in ima vse obvezne
               sestavine. Tako po namenu, po ciljih, finančnih posledicah in tudi dinamiki. Tisto,
               čemur pač oporekate.</p>
               <p>Žal so razlogi, zaradi katerih nasprotujete rešitvam, ki jih predlagamo v Slovenski
               demokratski stranki, politikantske narave, ne vsebinske, ne tehnične, ne pravne,
               ampak politikantske narave. In tisto politikantsko naravo je dobro prebrati tudi v
               priročniku velikega Maa, kako pristopiti k projektom, da jih totalno razvrednotiš. In
               jaz verjamem, da nekateri te zadeve zelo dobro poznate.</p>
               <p>Ko govorimo o konkretnem projektu državnega omrežja, ki bi ga bilo treba urediti, so
               to te črne črte na sliki, to so odseki, ki so v tem zakonu napisani, ki so v tem
               zakonu ovrednoteni in za katere je predvidena prioritetna gradnja. To so odseki, ki
               odpirajo vsa tista področja, ki jih smatramo za demografsko ogrožena, za manj
               perspektivna območja, za območja z omejenimi dejavniki, za območja, ki jih je treba
               reševati z zakonom o skladnem regionalnem razvoju in tako naprej. To je vsebina in
               poanta tega zakona - skladen regionalni razvoj.</p>
               <p>Velikokrat smo v tej dvorani Državnega zbora, tudi v tem mandatu, slišali, da je
               prometna povezava, dostopna prometna povezava pravzaprav temelj kakršnegakoli
               razvoja, temelj kakršnegakoli razvoja. Pa naj bo to cestna ali pa železniška
               povezava. In mene čudi, da tisti, ki na tej deklarativni ravni imate toliko za
               povedati o skladnem regionalnem razvoju, ki pač podpirate celo neke posebne zakone,
               ki bi posamezna področja odpirala in tam bi tudi napisali, ne vem, tretjo razvojno os
               in pa tisto belokranjsko cesto do avtoceste, tam bi jo napisali zagotovo notri, ker
               drugače zakon o skladnem regionalnem razvoju nima nobene vrednosti, nobene teže. Tam
               bi šlo, če bi tako bilo napisano. Gospa iz Socialnih demokratov se je pod tak predlog
               belokranjskih županov tudi podpisala, da je treba na nek separaten način pristopiti
               in da je treba prioritetno reševati tudi prometno povezavo. Celo podpisala se je. Ko
               pa smo ta njen del umestili v sistemski zakon, ki rešuje poleg belokranjskih težav še
               težave ostalih področij z omejenimi dejavniki, pa 1000 razlogov, zakaj je proti.
               Vinjetnih...</p>
            </sp>
            <sp xml:id="SDZ5-Redna-13-2010-01-29.sp185">

               <speaker>PODPREDSEDNIK MIRAN POTRČ:</speaker>

               <p>... Tanko, jaz bi vas prosil, če bi poskušali argumentirati stališča, zakaj
               predlagate zakon, ne polemizirati in ne govoriti, kaj je posamezna poslanka ali
               poslanec v nekih drugih primerih govoril. To je neprijazno in tudi ni v skladu s
               Poslovnikom.</p>
            </sp>
            <sp xml:id="SDZ5-Redna-13-2010-01-29.sp186">

               <speaker>JOŽE TANKO:</speaker>

               <p>Gospod podpredsednik, govorim o splošni razpravi. In najbrž nisem jaz edini poslanec,
               ki odstopam od tistega, kar so mnogi pred menoj govorili. Govorimo o prioritetnih
               odsekih državnih cest, kolegi so govorili o vinjetnem sistemu, o avtocestah, o
               podobnih zadevah in podobnih zgodbah. Jaz sem se omejil na področja z omejenimi
               dejavniki in tudi povedal konkreten primer, tudi ta belokranjski primer je zelo
               konkreten, za katerega kolegica predlaga, da bi se s posebnim zakonom reševal ta
               problem belokranjskega območja. Ko pa to vklopimo v nekoliko širši zakon in obdelamo
               tudi druga področja z omejenimi dejavniki, pa je problem, koliko Avstrijec plača za
               vinjeto do Ljubljane. To pa je tisto, kar sem prej rekel o malem priročniku
               banaliziranje zadeve. Če bi imeli poseben zakon o razvojni pomoči Beli krajini in bi
               to njihovo razvojno os proti Novemu mestu s tistim ipsilončkom lahko tudi na Semič
               naredili, potem ne bi bil noben problem vinjet in stroškov do Ljubljane za kogarkoli
               tam. Ko predlagamo v opozicijski poslanski skupini rešitev, ki zajema to isto, je
               problem cena vinjete. Zanimivo. Zanimiv pristop. Priporočal bi vsem tistim, ki imate
               veliko za povedati in kolegi župani mnogih področij, recimo tudi iz Zasavja, iz
               kamniškega dela, štajerskega dela, Posotelja, tudi Idrijsko-Cerkljanskega dela, vse
               te težave so bile v našem predlogu zajete, čisto vse. Tudi predlog, ki zadeva
               finančne obremenitve, je vzdržen, zato ker smo napisali, da štartamo z letom 2012, se
               pravi imamo dve leti za pripravo dokumentacije, za umestitve zadev v prostor in tako
               naprej. Je korekten. Če koalicija misli, da je treba to pospešiti, lahko predlaga
               amandma, lahko ga tudi mi. In mislim, da ni nobene težave, da bi s tistimi deli tega
               našega predloga, za katerega obstajajo pogoji in rešitve, začeli prej. Nobenih težav
               ni.</p>
               <p>230 milijonov evrov, toliko kot je minimalno predvidenih na letni ravni za paket
               obnove ali pa paket izgradnje teh zadev, mislim, da ne bo pri deset in pol milijardah
               evrov, kolikor je težak proračun za leto 2010 ali 2011, sploh problem dobiti. To je
               malenkost sredstev, če bi jih pravilno razporedili znotraj proračuna in pravilno
               usmerili. Malenkost. Ker gre za vitalne nacionalne interese. Vendar, očitno so vsi
               drugi razlogi, ki nimajo popolnoma nič s tem, bistveno pomembnejši, zakaj k tej
               zadevi ne bi pristopili.</p>
               <p>Zelo me veselijo tudi te razprave o cestninskih modelih, o cestninskih sistemih, ki
               so bile odprte v Državnem zboru. Moram reči, da imam kar nekaj izkušenj in tudi nekaj
               vedenja okoli zadev, kar zadeva avtoceste. Ne nazadnje sem bil štiri leta član
               Nadzornega sveta Darsa in sem marsikatere stvari, gospodje, zelo dobro spoznal, ne od
               daleč, ne iz medijev, ampak v živo. In o marsikaterih stvareh lahko zelo kompetentno
               govorim. Do leta 2000 sem bil v Nadzornem svetu Darsa, takrat so se odvijali mnogi
               projekti, umeščali in tako naprej.</p>
               <p>Ko govorimo o tem cestninskih sistemih in modelih, potem je treba le povedati, da je
               vinjetni sistem, ki je bil postavljen na sprejemljivi cenovni ravni za slovenske
               razmere, 55 evrov, zelo vzdržen cestninski sistem, zelo vzdržna cena. Kajti takrat je
               prišlo do bistvenega premika prometa iz državnih cest na avtoceste. Zaradi tega je
               tudi prišlo do izboljšanje prometne varnosti, ker se je promet preselil na
               pretočnejši in varnejši koridor. Zagotovo je to imelo zelo pomemben vpliv, ker se je
               tisti del, ki je bil, recimo, v pogojih cestnin in dnevnih plačevanj z ABC sistemom
               ali pa s kešem, v vsakem posamičnem primeru pač toliko drag, da so za tranzit
               tovornjakarji in tisti, ki so izvajali osebno promet, potniški promet, sami, recimo,
               to uporabljali, šli na stranske ceste in tam povzročali težave, zamaške, tam je bilo
               veliko prekoračitev hitrosti in veliko nesreč. Tisti trenutek, ko se je pač za
               slovenske razmere dala vzdržna cestnina, se je ta promet preselil iz teh državnih
               cest in koridorjev, ki za to niso bili predvideni, na avtoceste, se je zadeva
               bistveno spremenila. In tudi bistveno bistveno več se je nateklo sredstev v proračun
               in se pobralo tudi s cestninami. Sedaj, ko so se te cene dvignile za 73% v enem letu,
               se pač ugotavlja, da je trend ponovno drugačen. Cena vinjete je za povprečne
               slovenske razmere previsoka, zato prihaja do odlivov prometa na, ponovno nazaj na
               državne ceste, se zmanjšuje promet po avtocestah, prodanih je manj vinjet in luknja
               brez potrebe narašča. Brez potrebe. Vsi tisti, ki ste ta vinjetni sistem tako
               zbanalizirani v skladu s tisto teorijo velikega Maa ste se to stori zato, ker v
               ozadju je verjetno neka druga zgodba. Pred nedavnim smo obravnavali zakon o
               nadgradnji avtocestnega sistema, ABC sistema, in tam je bilo v neki varianti celo
               predvideno, da bi se to storilo mimo javnega razpisa. Verjetno ne brez razloga. In te
               sisteme, ki jih tako prinašate v Državni zbor, pač lahko prodate tistim, ki malo manj
               poznajo te ceste in avtocestne zgodbe, pa mogoče to aranžirate tako, da to izgleda
               zelo logično in pametno. V praksi pa to pomeni, da bo zadeva izredno draga, da bo
               manj denarja in da bodi tistih, ki bodo to uporabljali, plačali veliko. Ampak zadaj
               je nek drug cilj. Zadaj so sistemi, ki se ukvarjajo s telekomunikacijami. Zadaj so
               proizvajalci in tisti, ki bodo to tržili itn. Veste, mi s tem, ko postavljamo neke
               modele, ne moremo z vsakim zakonom prinesti neko nalepko za uporabnika, ki ne pomeni
               popolnoma nič, samo strošek. In pričakoval bi, da smo pri teh razpravah tudi razsodni
               in da damo nekaj na to, da bi se ti državni cestni koridorji, ki so predvideni v
               našem zakonu, čim prej zgradili. Mislim, da je to za Slovenijo, če bo to storila v
               krajšem času, kot je z zakonom predvideno, velik razvojni potencial, veliko prednost.
               Ti cestni odseki državnih cest, ki so predvideni in ki povezujejo vsa območja z
               avtocestnim križem, pomenijo izredno veliko za razvoj teh območij. To pomeni, da bo
               prišlo tudi do nekega realnega razvoja v gospodarskem segmentu, turističnem segmentu,
               kmetijskem segmentu. Sedaj je pač tako, da se te zadeve razvijajo samo na avtocestnem
               križu, pač tam, kjer so pogoji dostopnosti izredno dobri, kjer ni izgube časa, kjer
               ni zastojev, kjer lahko prevoziš velike razdalje v kratkem času. Vse te povezave, ki
               jih predvidevamo z našim zakonom, so take, da obremenjujejo vsa ta okolja. Problem je
               v tem, da ko ljudje dobijo delovno mesto, recimo, v nekem urbanem centru, je ta
               povratna pot samo nekaj časa, potem pa to pomeni trajni odliv ljudi. Zato se s
               podeželja izseljuje, ker ni dostopa, ni povratka. Morda se kdo nasmiha ali smeji,
               ampak približno tako to je. To je resnica, ki je pač tisti, ki živite v mestih, ne
               občutite in ne vidite. Vsi tisti, ki pa dnevno uporabljamo te poti, pa vemo, da je to
               tako. Zato se nam dogaja koncentracija v mestih in se nam prazni podeželje, tudi
               večji kraji na podeželju se praznijo, marsikje, in to povsem brez potrebe.</p>
               <p>Predlagam torej, da dobro razmisli tako Vlada kot koalicija, kaj narediti s temi
               paketi prometnih zakonov. So sistemske narave, so celoviti, tako za področje železnic
               kot za področje cest. Omogočajo tudi reševanje nekaterih problemov v primestnem delu,
               in to tam, kjer so največji problemi. Zanimivo je, da se je do celotnega prometnega
               paketa Vlada negativno opredelila, pa tudi koalicija. Zelo zanimivo bi bilo videti,
               če bi bil kakšen zakon od teh predložen s strani Vlade, lahko v enakem besedilu.
               Glede nato, da sem že kar nekaj časa v Državnem zboru, vem, da bi bilo na drugi
               strani izjemno navdušenje v argumentaciji, zakaj je to dobro. Nobenih omejitev ne bi
               bilo, da bo to povečalo javno finančni primanjkljaj, nobenih ovir ne bi bilo, da bo
               treba nekaj premakniti in tako naprej. Celo tako daleč gremo v zagovarjanju teh
               vladnih predlogov, da celo, ko se nekateremu področju, kot je recimo
               Dolenjsko-belokranjsko, jemlje sredstva iz določenih postavk, ki so bila že
               predvidena za financiranje z evropskimi sredstvi in se znižujejo postavke za
               tridesetkrat. Tisti, ki na drugi strani zagovarjajo vladni predlog in celo prihajajo
               iz tistih območij, so izjemno navdušeni. Da so pa od nekaj milijonov evrov, ki so
               bili prej v proračunu, uspeli ohraniti 50.000 evrov za to, da je vsaj postavka
               odprta. Ne razumem takih navdušenj. Če bi hoteli kaj dobrega narediti za svoja okolja
               in tudi za okolja, ki so umaknjena od največjih centrov, potem bi bilo treba podpreti
               predvsem projekte, ki nekaj za ta področja pomenijo. Ne se zgubljati z nekimi
               argumentacijami, z nekimi strici in tetami in takimi podobnimi argumentacijami, ki
               nimajo nobene zveze z nekim realnim življenjem na nekam področju. Žalostno je to, ker
               pri tistem predlogu, ki ste ga vi podpisali skupaj s kolegi, belokranjskimi župani,
               vinjete ne vplivajo nič na tisto in cena vinjet do Ljubljane, čisto nič, toliko kot v
               našem zakonu. Pa niste tega nikoli omenili. Hvala lepa.</p>
            </sp>
            <sp xml:id="SDZ5-Redna-13-2010-01-29.sp187">

               <speaker>PODPREDSEDNIK MIRAN POTRČ:</speaker>

               <p>Hvala. Gospod župan iz Zasavja se je prepoznal v vaši razpravi. Besedo ima gospod
               Miran Jerič.</p>
            </sp>
            <sp xml:id="SDZ5-Redna-13-2010-01-29.sp188">

               <speaker>MIRAN JERIČ:</speaker>

               <p>Hvala za besedo. Spoštovani gospod podpredsednik, cenjene poslanke in poslanci. Meni
               se danes ne zdi nič posebno, žalosten dan, še manj prijeten, najmanj pa koristen.
               Dalo bi se uporabiti kakšno drugo besedo o današnjem dnevu, ker sem prepričan, da se
               bo ta razprava ponovila, ko bo Vlada prišla z nacionalnim programom izgradnje oziroma
               vzdrževanja državnih cest, bomo o vsem tem še enkrat razpravo ponovili. Upam, da bo
               ta nacionalni program čim prej v parlamentarni proceduri.</p>
               <p>Tisto kar bi želel poudariti, mislim, da se je Vlada vključevala v razpravo. Z
               argumenti je poskušala prepričati predlagatelje zakonov, da ti zakoni niso dobri in
               tudi navedla razloge, zakaj jih Vlada ne podpira. Mislim, da smo tudi predstavniki
               koalicijskih strank to postorili. Govorimo pa o vsem. Zakaj pa govorimo o vsem? Ker
               je vaš predlog zakona takšen. Povejte mi, kam sodi druga tunelska cevna karavanka. V
               državno cestno mrežo? Ali sodi v nacionalni program izgradnje avtocest v tej državi?
               Kam sodi? Trdim, da je zakon slabo pripravljen pravno sistemsko, da veste, da se ta
               tematika lahko ureja z nacionalnim programom ali izgradnjo avtocest ali z nacionalnim
               programom vzdrževanja in izgradnje državnih cest. Tako je predpisano v Zakonu o
               javnih cestah, in če mislite drugače, dajte najprej predlog za spremembo Zakona o
               javnih cesta.</p>
               <p>Kar se tiče pa cestnin, pa samo to. Cestnine so bile všečen ukrep, ampak finančno pa
               nevzdržen ukrep. Jaz vam povem, da bomo imeli v naslednjih letih v tej državi velike
               probleme, ne pri umeščanju razvojnih osi v prostor, pri gradnji razvojnih osi, ker
               bomo težko zagotovili ustrezne finančne vire, evropskega denarja bo počasi zmanjkalo,
               državni proračun ni tudi mavha brez dna, so omejene možnosti. Omejene možnosti iz
               državnega proračuna bomo pa morali zagotavljati denar, da bomo odplačevali kredite,
               ki so bili najeti za izgradnjo avtocestnega sistema in nam bo zmanjkalo razvojnega
               denarja, ki bi ga lahko vlagali na državno cestno mrežo oziroma v izgradnjo
               posameznih razvojnih osi, ki so potrebne. Tukaj se jaz z vami strinjam, tretja
               razvojna os je potreba kot tretja A in verjetno še katera druga. Tisto, kar me
               poskušate prepričati, da ste realno ocenili finančne posledice; veste kaj, bodimo
               malo resni. Samo izgradnja razvojni osi je finančni strošek približno 2,5 milijarde
               evrov. Sedaj pa seštejte še vse vaše odseke, ki ste jih dali v ta zakon, pa boste
               videli, kako ste finančno ocenili oziroma realno ocenili finančne posledice. Vi ste
               samo ocenili, da rabimo na letni ravni najmanj 0,6 to je pa toliko milijonov evrov.
               Če bi bilo tako preprosto, kot je...</p>
            </sp>
            <sp xml:id="SDZ5-Redna-13-2010-01-29.sp189">

               <speaker>PODPREDSEDNIK MIRAN POTRČ:</speaker>

               <p>Gospod Jerič, opozarjajo me, da so tri minute minile.</p>
            </sp>
            <sp xml:id="SDZ5-Redna-13-2010-01-29.sp190">

               <speaker>MIRAN JERIČ:</speaker>

               <p>Se oproščam.</p>
            </sp>
            <sp xml:id="SDZ5-Redna-13-2010-01-29.sp191">

               <speaker>PODPREDSEDNIK MIRAN POTRČ:</speaker>

               <p>Hvala lepa. Repliko ima gospa Renata Brunskole.</p>
            </sp>
            <sp xml:id="SDZ5-Redna-13-2010-01-29.sp192">

               <speaker>RENATA BRUNSKOLE:</speaker>

               <p>Hvala lepa. Ker sem bila nekajkrat omenjena, se čutim dolžno, da vseeno ponovno
               ponovim. Meni nikoli ni bilo v interesu, da bi kogarkoli kakorkoli žalila, ne glede
               na to, na kateri strani te velike dvorane sedi ta cenjeni zbor mojih kolegic in
               kolegov, vendar moram reči, da ko sem govorila o uvedbi vinjetnega sistema, je bila
               beseda na primeru mojega strica zato izrečena, ker je življenjska. To je življenjski
               primer, da nekomu, ki se pelje enkrat ali dvakrat na leto v Ljubljano, uvedba vinjete
               ni pomenila cenejšega sistema. Za tiste, ki pa se vozimo veliko, je pa zagotovo to
               cenejše. In samo to sem želela ob tem povedati.</p>
               <p>Kaj pa je podpisala belokranjska poslanka, vezano na podporo o Beli krajini, seveda
               kot edina, tudi kot županja Metlike?</p>
               <p>Zagotovo sem bila poleg dveh kolegov županov tudi jaz tista, ki sem bila podpisnica,
               vemo pa, tukaj je kar nekaj kolegov županov prisotnih v Državnem zboru ali pa
               kakorkoli v občinskih svetih, da predstavljamo sklepe občinskih svetov. Tako sem tudi
               jaz storila. In pri tem ga ni sram, pa tudi če je bila odločitev, da s strani Vlade
               morebiti v danem trenutku kaj ni šlo skozi, bo pa v prihodnosti. Hvala.</p>
            </sp>
            <sp xml:id="SDZ5-Redna-13-2010-01-29.sp193">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predstavnik Vlade, gospod dr. Jakomin, želite besedo. Izvolite.</p>
            </sp>
            <sp xml:id="SDZ5-Redna-13-2010-01-29.sp194">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Danes je pod to točko na obravnavi Predlog zakona o gradnji prioritetnih odsekov
               javnih cest v Republiki Sloveniji, pa vseeno je velik del razprave potekal na temo
               vinjet, ki ni del tega predloga. Vseeno mislim, da ima poslanka Brunskole prav, da
               moramo povedati po pravici, in verjetno je tukaj le prav, da povemo nekatere stvari,
               ki se mogoče pozabljajo. Vinjetni sistem je bil uveden na polovici leta 2008. Ta
               uvedba je v letu 2009 povzročila več kot 20 milijonov zmanjšanja prihodkov iz naslova
               cestninjenja, kar ima nek finančni vpliv, zelo velik. Zaradi uvedbe vinjet se število
               vozil ni povečalo, ta podatek, veste obstaja tehnologija, s katero se šteje število
               avtomobilov, in ni prišlo do nekega bistvenega povečanja vozil. Je pa uvedba vinjet v
               letu 2008 pripeljala do tega, da je Evropska komisija začela postopek tožbe proti
               Sloveniji zaradi diskriminatornega sistema cestninjenja. To pa je res. No, glede na
               to lahko z veseljem povem, to so najnovejše informacije iz Evropske komisije, da je
               Evropska komisija zaustavila postopek tožbe, prav zaradi tega, ker smo uvedli sistem,
               ki ni več diskriminatoren.</p>
               <p>Kar pa se tiče Predloga zakona o gradnji prioritetnih odsekov javnih cest v Republiki
               Sloveniji, pa je stališče Vlade nespremenjeno od začetka razprave, ko sem imel
               priložnost povedati stališče, do zdaj, tako, da ne vidim pomena repliciranja
               nekonsistentne razprave.</p>
               <p>Hvala.</p>
            </sp>
            <sp xml:id="SDZ5-Redna-13-2010-01-29.sp195">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi besedo predlagatelj dr. Verlič? Izvolite.</p>
            </sp>
            <sp xml:id="SDZ5-Redna-13-2010-01-29.sp196">

               <speaker>DR. PETER VERLIČ:</speaker>

               <p>Hvala lepa.</p>
               <p>Najprej nekaj o nekonsistentnih razpravah, česar smo bili deležni s strani
               predstavnika Vlade. Tudi sam sem pričakoval bolj konsistentno razpravo, pa se je,
               žal, tudi sam se ni mogel upreti skušnjavi in je govoril o vinjetah namesto o
               predlogu zakona.</p>
               <p>Če pa se vrnem na naš predlog zakona, ki smo ga vložili kot Slovenska demokratska
               stranka, pač ugotavljam, da koalicija v tem trenutku nima politične volje, da bi ta
               zakon lahko pospremila v naslednje faze, in ga zavrača. In s tem je treba povedati,
               da so v tem zakonu opredeljene prioritetne smeri in s tem, ko zavračate zakon,
               zavračate tretjo razvojno os. Zavračate tretjo A razvojno os od Škofljice proti meji
               s Hrvaško. Zavračate ves dodatni avtocestni program od Divače-Postojne, Jelšane <stage xml:id="SDZ5-Redna-13-2010-01-29.stage22">(meja
               s Hrvaško)</stage>, Koper-Dragonja, Koseze-Kozarje, Draženci-Gruškovje <stage xml:id="SDZ5-Redna-13-2010-01-29.stage23">(meja s Hrvaško)</stage>,
               Šmarje Sap-Višnja Gora, zahodna obvoznica Maribor, Dramlje-Šentjur,
               Povodje-Stanežiče, južna obvoznica Ljubljana-Škofljica. Zavračate. Ste proti. In
               zavračate vse tiste razvojne osi, ki bi lahko pomenile nadaljnji razvoj, regionalni
               razvoj Slovenije.</p>
               <p>Mi smo jo poimenovali tako delovno 5. razvojna os, ampak ste proti povezavi
               Unec-Žlebič, Ribnica-Kočevje-Novo mesto. Ste proti 5A razvojni osi od Črnomlja do
               Kočevja. Ste proti zasavski razvojni osi. Ste proti obsoteljski razvojni osi, ste
               proti izgradnji druge cevi karavanškega avtocestnega predora, ste proti navezavi 4.
               razvojne osi z Gorenjsko na odseku Kranjska Gora-Bovec s predorom Vršič, ste proti
               navezavi letališča Jožeta Pučnika na avtocestni sistem in ste proti vzhodni in
               zahodni obvoznici Novo mesto. In ste tudi proti avtocestni povezavi od avtoceste -
               Kamnika-Gornji Grad-Mozirje in navezavo na 3. razvojno os, kot povezavo Celjske in
               Savinjsko-šaleške regije. Ker, če bi bili za bi danes rekli, ter prioritetni odseki
               so res prioriteta te države. To je tisto, kar ta država potrebuje in mora zgraditi.
               Ker potem bi odpadle tudi debate o tem, koliko pa je denarja, koliko pa ni denarja,
               ali bomo lahko ali bo ekonomsko upravičeno. Ker s tem, če gremo v ta del razprave,
               potem pa res lahko kakšna prometnica, zaradi negativnih ekonomskih rezultatov
               donosnosti izpade, ker potem mora. Ampak tega si ne želimo, si ne želimo. Saj vemo,
               da je zlasti pri železniških povezavah ta stopnja donosnosti velikokrat negativna,
               ampak zaradi širše družbene sprejemljivosti se jo potem vseeno zgradi, ker to pomeni
               nek razvojni potencial. In to smo mi kot predlagatelji želeli in zdaj se ni treba
               tukaj več sprenevedati. Če si teh prioritetnih odsekov ne želimo, potem naredimo vse,
               da se zakon izboljša z vsemi tistimi pripombami, s katerimi se ga zagotovo da
               izboljšati. Lahko se ga izboljša tudi v tistem delu, ki je bil danes kar malo
               izpuščen - umeščanje tras v prostor. To je tudi ena ambicij tega zakona. Če bi
               umeščanje v prostor šlo tudi s tistim novim zakonom, ki ga pripravlja Vlada, ki ga še
               ni, pa menda bo, ampak osebno dvomim, da bo prišel, ker najprej, mislim, je treba
               počakati novega ministra, nov minister za okolje in prostor bo pa zagotovo hotel
               videti, kakšen je ta dokument, če hoče biti pravi, verodostojni minister, ker če
               noče, bo to prepustil uradnikom, in potem ne bo tista ambicija, ker sem prej slišal,
               da je bilo pri nekem poslanskem vprašanju grozno, ker je bilo obljubljeno, da se bo
               začelo že leta 2008 na 3. razvojni osi. Zdaj pa leta 2013 prve umestitve v prostor -
               prve uredbe o državnem prostorskem načrtu za umeščanje 3. razvojne osi, to je pa kar
               dobro. To je pa zdaj pač tako. Do leta 2013 bomo potrpeli. Toda hkrati pa
               pripravljamo zakon, ki bo poskrbel, da bo to umeščeno v prostor hitrejše. Na
               vprašanje, kdaj to bo, ni bilo odgovora. Predstavniki Vlade pač niso odgovorili. Niso
               znali povedati, čeprav je ta hip ta zakon že v medresorskem usklajevanju. Pa vendar
               ne vedo, kako hitreje se da 3. razvojno os umestiti v prostor s tem novim zakonom kot
               v letu 2013. To je ambicija. In ta zakon daje to možnost. Daje možnost, da se
               spoštujejo vsi roki, daje nalog Vladi, da to mora narediti v teh rokih. Če pa se
               pojavijo problemi pri umeščanju, predvsem ko gre za nepremičnine, ko gre za
               razlastitve, se pa to lahko uredi s posebnim zakonom. Čeprav sem prepričan, da je ta
               člen, kar se tiče razlastitev, če bi to bil problem, da je sprejetje tega zakona, če
               bi mu dopustili, da gre naprej, če preberemo 5. člen, kjer nismo napisali le tega, da
               gre za javno korist, ampak smo napisali, da gre za gradnjo odsekov javnih cest, ki so
               po tem zakonu gradnja v javno korist, ki je izjemnega pomena za Republiko Slovenijo.
               Če to ne vzdrži čisto vsake presoje, žal, če ne gre drugače, za prometnico se
               poslužiti tudi razlastitve, če to ni zadostna pravna podlaga, ne vem, kaj je bolj
               močno.</p>
               <p>Nacionalni program - ne. Zakaj smo se odločili za zakon, kaj je bil tudi eden od
               razlogov?! Imamo izkušnje z resolucijami - železniška resolucija, resolucija o
               nacionalnem programu, nacionalni program iz leta 1996, pač ni bila uspešna, pa jo je
               sprejel Državni zbor. To je treba priznati. Realizirana je bila 30%, torej ni bila.
               Če pogledamo nacionalne programe izgradnje avtocest, ki so se izvajali, kot so se
               izvajali, vemo, kakšna so odstopanja med nacionalnim programom, ki je bil sprejet in
               med letnimi programi in poročili. Torej, kot da ga ne bi imeli, ker je šel avtocestni
               program neko svojo pot in tudi upravičeno, seveda državni program, nacionalni program
               razvoja nacionalnega cestnega omrežja, pač ni bil sprejet. Zato, zaradi izkušenj iz
               preteklosti, ki se niso pokazale dobro, pa so bile sprejete v Državnem zboru, točno z
               isto namero, sem prepričan, z istim prepričanjem. Če bi šel gledati magnetograme, sem
               prepričan, da so razpravljavci takrat leta 1996, ko so razlagali nacionalni program
               železniške infrastrukture, bili trdno prepričani, da bo leto 2000 letnica, ko bo
               drugi tir Divača-Koper zgrajena. Pa ni bilo, ker je bilo to v nacionalnem programu,
               ki naj bi vse to, kar ste danes povedali, moral imeti. Zato smo se odločili
               predlagati zakon. Zato, da prometni infrastrukturi, da cestam, ki so za to državo
               pomembne, damo zakonski pomen. Da tretja A razvojna os ne zasluži mesta samo v
               strategijah in razvoju, zasluži mesto v členu zakona. Zasluži. Ne vem, kaj je to tak
               problem. Bo pa to res postala zakonska obveza te države. In jaz mislim, da bi bil
               Državni zbor lahko na tak dosežek zelo ponosen. In jaz osebno nimam nobenih težav,
               jaz v nasprotju s kolegom poslancem, ki je prej primerjal ta projekt s Patrio, jaz ne
               vem, od kje mu ta primerjava, kar na lepem pa se Vladi zdaj ne zaupa. Vladi, ki ima
               pravzaprav izvršilni naslov, da te projekte izpelje, pa mislim, da moramo zaupati, če
               hočemo stvari operativno peljati, saj ne bomo po vsako soglasje šli v Državni zbor.
               Ne, Vladi moramo zaupati. Konec koncev sedaj Vlado ima koalicija, ki ji verjetno
               zaupa in ji lahko tudi da to zakonsko pooblastilo. Več kot racionalna odločitev in
               več kot racionalna rešitev. Zato, spoštovane kolegice in kolegi, ne morem zaključiti
               drugače, kot sem začel, da s tem, ko ste tako trdo proti temu, da bi vsaj šli v
               nadaljnjo obravnavo, ste proti tudi tem prioritetnim smerem, ki so v zakonu napisane.
               Hvala.</p>
            </sp>
            <sp xml:id="SDZ5-Redna-13-2010-01-29.sp197">

               <speaker>PODPREDSEDNIK MIRAN POTRČ:</speaker>

               <p>Hvala lepa. Kljub temu, da ste razpravljali vsi, ki ste to želeli, čas za razpravo še
               ni potekel. Sprašujem ali želi na podlagi prvega odstavka 71. člena Poslovnika še kdo
               razpravljati. Da ne bi bilo dvoma dajem čas za prijavo. Besedo ima gospa Silva
               Črnugelj.</p>
            </sp>
            <sp xml:id="SDZ5-Redna-13-2010-01-29.sp198">

               <speaker>SILVA ČRNUGELJ:</speaker>

               <p>Hvala za besedo.</p>
            </sp>
            <sp xml:id="SDZ5-Redna-13-2010-01-29.sp199">

               <speaker>PODPREDSEDNIK MIRAN POTRČ:</speaker>

               <p>Vsak po pet minut.</p>
            </sp>
            <sp xml:id="SDZ5-Redna-13-2010-01-29.sp200">

               <speaker>SILVA ČRNUGELJ:</speaker>

               <p>Čas že teče, lepo prosim, da ne bi sedaj poslovniško... Samo da odgovorim.
               ...<stage xml:id="SDZ5-Redna-13-2010-01-29.stage24">/Medsebojno dogovarjanje./</stage></p>
            </sp>
            <sp xml:id="SDZ5-Redna-13-2010-01-29.sp201">

               <speaker>PODPREDSEDNIK MIRAN POTRČ:</speaker>

               <p>Odpiram še enkrat čas za prijavo. Gospod dr. Pavel Gantar.</p>
            </sp>
            <sp xml:id="SDZ5-Redna-13-2010-01-29.sp202">

               <speaker>DR. PAVEL GANTAR:</speaker>

               <p>Jaz se opravičujem, ker res prvič, lučka je svetila, nekaj je bilo narobe. Ta
               aparatura na tej strani redkokdaj deluje.</p>
               <p>Najprej bi rekel predvsem to, da me veseli, da imamo sicer v omejenem številu v petek
               pozno popoldne, ko se popoldan sprevrača v večer, tako živahno razpravo o čem drugem,
               kot o cestah. Že nekajkrat sem poudaril v Državnem zboru, da bi me veselilo, če bi
               takšno razpravo imeli tudi o znanosti, predvsem o znanosti ali kaj podobnega, tudi o
               okolju o nekaterih temah, ampak dobro, tudi o cestah. Ceste so stvari, ki nas
               zanimajo in so zelo pomembne v življenju. O tem ni dvoma.</p>
               <p>Danes je bila omenjena Maova knjižica, zelo pravilno, da je bila. Mislim, da jo
               kolegi v SDS-u ne samo, da jo dobro poznate, in jo znate tudi dobro uporabljati. Tudi
               ta zakon bi lahko bil na nek način dodatek k tej Maovi knjižici. Ne mislim, da so vas
               vodili kakšni, ne vem, takšni ali drugačni nameni, tudi se ne mislim spraševati o
               tem, zakaj tega zakona niste vložili v prejšnjem mandatu, ker mislim, da se je
               nedostojno spraševati za prejšnji mandat, ampak sprašujem se, če bi bili vi danes na
               Vladi, ali bi vložili takšen zakon? Jaz sem iskreno prepričan, da ga ne bi. Da ga ne
               bi, ker veste, da takšen zakon omogoča pet ali pa triurno razpravo, ni pa operativen
               na ravni, bi rekel, izvajanja programov, izvajanja cestnih odsekov. Nekaj se spoznam
               na planiranje, urbanistično, prostorsko posebej, in rekel bi samo to, če vi navedete
               10 prioritet, potem seveda niste navedli nobene. Predvsem jasno je, da je
               postavljanje prioritete najtežje vprašanje, ker v omejenem okvirju, omejenih
               sredstvih morate postaviti, morate reči, ti in ti odseki gredo časovno in prostorsko
               prej kot drugi. To je načrtovanje in tukaj pa seveda to ne pomeni ničesar, če niste
               postavili tega, potem je to zelo težko reči. Ta 4. člen je splošen in ne govori
               konkretno o zadevah. Stvari bi lahko popravil še napačno navedbo, da se samo manjši
               kraji, da se podeželje prazni, res je, prazni se del podeželja, vendar treba je
               povedati, da se praznijo tudi mesta. Praznijo se tudi mesta. Praznijo se osrednja,
               centralna območja mest in to večine večjih slovenskih mest, mi v regiji, Ljubljana že
               skoraj 30 let. In tisto, kar je rezultat tega je suburbanizacija, način poselitve, ki
               nas bo najdražje stal, ne samo z vidika cest, ampak tudi komunalne, druge
               informacijske infrastrukture. O tem bi se bilo mogoče v nekem drugem kontekstu
               smiselno bolj vprašati. Takšen zakon lahko omogoči razpravo in jaz nisem prepričan,
               da to ni koristna razprava. Vsaka razprava ima kakšno korist, ampak takšen zakon me
               seveda spominja na to, da bi lahko sprejeli tudi zakon, predlagali tudi zakon, ki ima
               en člen in se glasi, 1. člen se glasi tako, da se ukinjajo vsi problemi v Republiki
               Sloveniji. Zakon začne veljati naslednji dan. Takšen zakon lahko sprejmemo, vemo pa,
               da ne bo nič veljal.</p>
               <p>Zato je seveda ta vidik načrtovanja teh zadev bistveno bolj kompliciran, bistveno
               bolj zahteven, ker zahteva odločanje o prioritetah, tukaj pa odločanja o prioritetah
               ni. O vinjetah sem jaz povedal že veliko. Poznate moje stališče zelo dobro. In lahko
               rečem samo to in predvsem to, da je ta sistem dober za vse nas, ki smo tukaj notri.
               Nekoč sem porabil 500 evrov, danes porabim 95 evrov. Ti ljudje, ki jih je omenila
               gospa Brunskole, plačujejo za nas. In to je slabo oziroma so sedaj plačevali za nas,
               zdaj bodo manj, ker imamo drugačen sistem. In to je slabo. Takšen sistem ni vzdržen.
               Hvala lepa.</p>
            </sp>
            <sp xml:id="SDZ5-Redna-13-2010-01-29.sp203">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Zvonko Lah.</p>
            </sp>
            <sp xml:id="SDZ5-Redna-13-2010-01-29.sp204">

               <speaker>ZVONKO LAH:</speaker>

               <p>Hvala lepa. Spoštovane kolegice in kolegi, gospod podpredsednik! Poskušal bom
               govoriti o cestah. Tudi na Odboru za promet smo veliko razpravljali o cestah, tudi o
               razvojnih oseh. Veliko je bilo povedanega. Želeli smo, da bi se sprejel sklep, da se
               na območju razvojnih osi pospeši umeščanje v prostor tam, kjer je že neko soglasje
               lokalnih skupnosti, kjer se vidi, da je storjen korak naprej. Vendar tak sklep ni bil
               sprejet. Rad bi tudi povedal, da smo pred več kot letom dni na istem odboru
               razpravljali, ko je sam minister izjavil, da je treba sprejeti določeno zakonodajo za
               hitrejše umeščanje v prostor in predvsem za pridobitev zemljišč, če to ne bo storjeno
               na Ministrstvu za okolje in prostor, bosta odšla oba ministra. No, zaenkrat je odšel
               samo eden. Toda ta zakon do sedaj ni bilo sprejet, čeprav je bila dana obljuba lansko
               leto, da bo sprejet do konca lanskega leta.</p>
               <p>Konkretno glede umeščanja 3. razvojne osi v prostor bi povedal, da je bilo rečeno,
               kako bodo to razvojne osi ne samo prometne povezave. Vendar, ko je bil sprejet
               program priprave umeščanja oziroma izdelava študije variant umeščanja v prostor
               posameznih odsekov 3. razvojne osi, smo takoj opozorili, da je program priprave enak,
               kot je bil za avtoceste. Da ni nikjer v tem programu razvojnih komponent. Se pravi,
               čim ceneje in po čim krajši poti zgraditi prometnico. Tu razvojnih komponent ni bilo
               in gospodarstvo ter lokalne skupnosti so opozarjale, da je to napačno. In na podlagi
               tega so se potem dobile tudi neke variante, ki so bile v določenih delih potrjene
               oziroma so lokalne skupnosti dale soglasje k temu.</p>
               <p>Na Odboru za promet smo sprejeli neke sklepe, kako pospešiti umeščanje teh odsekov v
               prostor, z namenom, da se počrpajo evropska sredstva, ki so še na voljo do leta 2013
               oziroma 2015. Sklepi so v glavnem bili namenjeni temu. Vendar pa so po drugi strani
               predstavniki Vlade trdili, da bodo prvi odseki umeščeni v prostor leta 2012, nekateri
               pa leta 2013. S strani direktorja Direkcije za ceste mag. Ficka je bilo rečeno, da se
               naj jemlje stvari tako, da ko bodo razgrnjene idejne zasnove, variante, potem se
               začne zgodba znova, se vključijo posamezne iniciative, lokalne skupnosti in se
               začnejo mučna dejanja, preden pride do same umestitve na mikro lokaciji. Tako, da smo
               od teh razvojnih osi še daleč.</p>
               <p>Bilo je že poudarjeno, kolega župan je tudi povedal, kje bomo dobili 2,5 milijarde
               evrov za financiranje teh razvojnih osi. V tem času jih ne vidim, verjetno tudi Vlada
               ne. Zato sem tudi predlagal na odboru, da se evropska sredstva, ki so še na voljo,
               nekako najbolj gospodarno porazdelijo na državne ceste, predvsem zgradijo tisti
               odseki državnih cest s tem denarjem, ki bodo šli nekako nasproti gospodarstvu, da se
               v delih regij, kjer so občine tudi s posebnimi razvojnimi potrebami, kjer še nekako
               životari gospodarstvo, da se jim pač zagotovi, da se določene cestne povezave
               zgradijo, da gospodarstvo tam obstane. Ne da se zgradi zato, da se vozijo vsi v
               Ljubljano v službo, ampak da gospodarstvo tam obstane. Verjetno je ena od
               najnujnejših stvari tudi del tretje razvojne osi, to je okrog Novega mesta proti Beli
               krajini, s povezavo na Hrvaške avtoceste. To je en koridor, ki je najnujnejši, če ne
               drugod, bo verjetno najtežji umestiti ta del skozi mesto, Novo mesto, in mislim, da
               bi tukaj lahko bil en odsek, ki bi prioritetno šel v reševanje, ker vemo... ...<stage xml:id="SDZ5-Redna-13-2010-01-29.stage25">/Izkop
               mikrofona./</stage>...</p>
            </sp>
            <sp xml:id="SDZ5-Redna-13-2010-01-29.sp205">

               <speaker>PODPREDSEDNIK MIRAN POTRČ:</speaker>

               <p>Hvala lepa gospod Lah. Besedo ima gospa Silva Črnugelj.</p>
            </sp>
            <sp xml:id="SDZ5-Redna-13-2010-01-29.sp206">

               <speaker>SILVA ČRNUGELJ:</speaker>

               <p>Hvala lepa za besedo, gospod predsedujoči. Naj pokažem čisto nazorno. Predlog zakona
               o gradnji prioritetnih odsekov javnih cest v Republiki Sloveniji obsega pač toliko
               strani. Tole, obrazložitev, zakon sam ima samo dvanajst členov. Jaz moram pač
               odgovoriti, da nikakor nobeden v tem Državnem zboru ni zoper 2. člen tega zakona in
               zoper vse te odseke, ki se navajajo: Unec, Žlebič, Ribnica, Kočevje, Novo mesto,
               Črnomelj, Kočevje, Kranjska Gora, Bovec, druga cev avtocestnega predora Karavanke,
               Kranj, Jezersko, meja z Avstrijo, letališče Jožeta Pučnika, Čatež, Slovenska
               Bistrica, itn. Noben ni proti temu, ampak smo za to, da se zakoni pišejo tako, da
               bodo pač v skladu z nekim redom, ki ga imamo in ki ga pač spoštujemo. Že sem v
               prejšnji razpravi povedala, kako pa kaj glede trajnosti, vzdržnosti, načina, kako in
               kaj pomeni trajnost in harmoničnost. Je tudi dogovarjanje med seboj, je gojenje
               kulture dialoga in gojenje dejansko nečesa, ko ti prelagaš odgovornost na nekoga
               drugega, ne da bi se zavedal, kakšne posledice ima za tretjega.</p>
               <p>In naj še enkrat povem glede vinjet, zaradi tega, ker te vinjete so marsikomu pač
               bile kamen spotike. Meni so, zaradi tega, ker vinjete niso v ničemer trajnostne.
               Trajnostne niso zaradi tega, ker enostavno nikakor ne stimulirajo ali destimulirajo
               vožnje. Niso trajnostne zaradi tega, ker ne umeščajo prometa in razdelitve prometa
               med različne subjekte. In tudi ne, zaradi tega, ker kot take niso bile sposobne
               napolniti tega proračun tako, kot je bilo pričakovati, kljub temu, da je kriza in da
               se na nek način promet ni nič zvišal, je pač namestitev sredstev v proračun iz
               naslova vinjet manjša. To se pravi, kljub temu, da ste toliko načrtovali in da se
               vožnja ni tako dvignila, je še toliko manjši padec oziroma večji padec sredstev v
               proračunu. To se pravi, ta zakon je bil nameščen samo zaradi razprave, ker je bila
               dosti tehtna in marsikaj smo tudi izvedeli, ampak ni niti malo operativen in takšno
               prinašanje točk za lokalne volitve ne bo nikamor prineslo.</p>
               <p>Hvala.</p>
            </sp>
            <sp xml:id="SDZ5-Redna-13-2010-01-29.sp207">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Majda Potrata.</p>
            </sp>
            <sp xml:id="SDZ5-Redna-13-2010-01-29.sp208">

               <speaker>MAG. MAJDA POTRATA:</speaker>

               <p>Hvala lepa za besedo, gospod podpredsednik.</p>
               <p>Ne oglašam se običajno v razpravah o infrastrukturi in kakšnih takšnih temah, za
               katere menim, da jih ne poznam dovolj. Oglasim se le takrat, ko moje lokalno okolje
               pričakuje, da bom podprla kakšno zadevo - ali v zvezi z železnicami ali cestami. No,
               pa je bilo tako, da me je navadno nasprotna stran vedno spravila v položaj, kako
               ničesar ne vem o železnicah ali cestah, pa čeprav sem se za svoje razprave poučila
               pri strokovnjakih. Ne dovolim pa si obešati odgovornosti za to, kar je poprej govoril
               dr. Verlič, in zato se oglašam, ki je rekel, da če sem proti temu zakonu, sem proti
               ne vem čemu vse, pa je vseh deset prioritet naštel. Nisem proti temu, da se v
               Sloveniji gradijo ceste. Moja osebna izkušnja je ta, da opazim razliko, recimo med
               Mestno občino Maribor in primestnimi občinami, tudi po tem, da imajo primestne občine
               boljšo infrastrukturo, kot mesto Maribor. Ampak, tisto, kar je tudi nedopustno in na
               kar je treba reagirati, so danes večkrat ponovljeni očitki o tem, da razpravljamo v
               petek, da ni predstavnikov Vlade in da predstavniki Vlade molčijo. Jaz sem navajena,
               da zakoni, za katere se jaz zanimam, po pravilu prihajajo na spored ob petkih. Cel
               prejšnji mandat - zakoni o šolstvu in kulturi, vedno ob petkih. Po pravilu so
               predstavniki Vlade molčali, po pravilu moj sogovornik pri zakonih ni bil minister,
               ampak so bili državni sekretarji ali direktorji direktoratov. Po poslovniku. Pa
               veste, zakaj in kdaj smo to spremenili.</p>
               <p>Če bi govorili sedaj še o tem, kar je v zakonu zapisanega in zaradi česar ne bom
               podprla tega zakona. Soglašam s tistimi, ki menijo, da mora neka načrtnost, neka
               strategija, neka vizija vladati v teh rečeh. Zakon govori o načrtih od leta 2012 do
               leta 2030. Jaz tega ne vidim tako, da bi lahko reševal te zadeve ta zakon. Je pa
               vendarle to stvar resolucije o nacionalnem programu gradnje cest, verjetno.</p>
               <p>Če pogledam 8. člen me je pa kar živa groza. Ko se spomnim očitkov o tem, kako
               govorite, da se povečuje za čas te vlade zadolževanje. Kje pa finančne vire iščete za
               gradnjo? Z zadolževanjem. Zagotavljajo se v proračunu Slovenije z zadolževanjem, iz
               evropskih sredstev iz cestnin, ki se, vprašanje, kako bodo gibale glede na vse to,
               kar vemo, pa tudi iz sredstev, zagotovljenih na podlagi javno-zasebnega partnerstva,
               ampak pazite, ali lokalnih skupnosti skladno z zakonom, ki urejajo to področje. Sami
               zelo radi očitate, da ne more zakon, ki ga sprejemamo v Državnem zboru, posegati v
               načrtovanje porabe sredstev lokalnih skupnosti. Tu predlagate natanko to. In ne
               zameriti, ne se slepiti s temi, ne se zgovarjati, kako je grda koalicija, tista, ki
               noče sprejemati dobrih predlogov Slovenske demokratske stranke. Meni je zelo žal. Jaz
               bi bila vesela, če bi lahko za kakšen zakon mirne vesti dvignila roko in rekla, to pa
               je res tak zakon, ob katerem se lahko različni interesi združijo in jih podpremo.
               Ampak oprostite, cela vrsta zakonov je sedaj že šla čez to proceduro, tudi skozi
               plačno obravnavo, da smo več ur govorili o tem in se morali nenehno braniti samo,
               kako smo mi grdi, ki nočemo razumeti dobrih namenov. Jaz bi vendarle rekla še tisto,
               ker je danes prišla do izraza, tudi bolečina, kdo ima oblast. Pustite, da ta vlada
               pripravi zakone in ukrepe. Pred volivci bo odgovarjala in se potegovala za zaupanje
               na naslednjih volitvah. Hvala lepa.</p>
            </sp>
            <sp xml:id="SDZ5-Redna-13-2010-01-29.sp209">

               <speaker>PODPREDSEDNIK MIRAN POTRČ:</speaker>

               <p>Hvala lepa. Dr. Peter Verlič.</p>
            </sp>
            <sp xml:id="SDZ5-Redna-13-2010-01-29.sp210">

               <speaker>DR. PETER VERLIČ:</speaker>

               <p>Hvala lepa. Najprej, kar se tiče odgovornosti. Najbrž lahko tudi vi pustite opoziciji
               Slovenski demokratski stranki, da skladno s Poslovnikom tudi predlaga zakone v
               proceduro. Verjetno so, to mi je danes kar všeč, paket prometnih zakonov, mi je res
               všeč ta izraz, najbrž je ustrezal nekim poslovniškim določilom, če ne, verjetno
               predsednik Državnega zbora ne bi dovolil te razprave. Verjetno ne. Verjetno pa, sem
               prepričan, da nikoli ne bi spustil takega zakona, kot ga je prej omenil, z enim
               členom, "da se rešujejo vsi problemi". Toliko pa spoštujem avtoriteto predsednika
               Državnega zbora, da je to bila zdaj bolj že šala za petkovo pozno popoldne.</p>
               <p>Kar se tiče tega predloga, glede finančnih virov, moram reči, da sem pravzaprav
               vesel, ko sem pogledal mnenje Vlade, in sem tukaj malo začuden. Poglejte, takole
               pravi, Vlada Republike Slovenije sicer ne nasprotuje predlaganemu pristopu
               zagotavljanja finančnih virov v daljšem časovnem obdobju za razvoj omrežja državnih
               cest. Na nek način je tudi tak pristop financiranja za Vlado nekako sprejemljiv.
               Poglejte, ko se pogovarjamo o teh stvareh, pač moramo stvari uravnotežiti. Žal, pa
               res moram še enkrat ponoviti, oprostite, če se zavrne zakon, predlog zakona, se ga
               zavrne v vseh členih. Če pa je v nekem delu dober, potem se pa reče, v tem delu je
               dober, mislimo, da so prioritete prave. Potem seveda je logičen zaključek ta, da je s
               tem dovolj dober, da ga lahko spustimo naprej v proceduro in vse te razloge, glede
               financiranja, umeščanja v prostor, skratka vse te dileme, ki so, se še odprejo, se še
               potem v nadaljnjih fazah izboljšajo in tukaj normalno, seveda, tukaj pa, če smo že
               prej ugotovili, da so ti odseki in da se jim ne nasprotuje. Pojdimo naprej za zakonom
               in tista nasprotja, ki se vam zdijo slaba v tem zakonu, pač popravimo. To pa je tudi
               normalna parlamentarna procedura.</p>
               <p>In še za zaključek glede vinjet in pa trajnosti. Jaz sem enkrat tukaj že v Državnem
               zboru rekel, pa bi kar ponovil, poskusimo drugo leto za poletno turistično sezono za
               dva meseca, cestninske postaje so še, od Ljubljane do Kopra uvesti navaden cestninski
               sistem, pa bomo vprašali vse tiste turiste, ki bodo čakali, kaj mislijo o trajnostni
               politiki slovenskega avtocestnega omrežja, ko bodo tri ure čakali v koloni.
               Hvala.</p>
            </sp>
            <sp xml:id="SDZ5-Redna-13-2010-01-29.sp211">

               <speaker>PODPREDSEDNIK MIRAN POTRČ:</speaker>

               <p>Hvala lepa. Zaključujem razpravo in dovolite tudi meni na koncu malo šale.</p>
               <p>Prepričan sem, da smo razpravljali tako temeljito in tako bogato, da so celo
               predlagatelji omagali in na koncu nas je ostalo samo še osem, med temi dva
               predlagatelja, v Državnem zboru. Vem, da je to tudi zaradi tega, ker danes ne
               glasujemo. Vendar moja skromna pripomba, kdaj bi se tudi brez veliko besed dalo več
               povedati.</p>
               <p>O predlogu zakona in o tem, ali je primeren za nadaljnjo obravnavo, bomo v skladu s
               časovnim potekom zbora odločali v torek, zato s tem prekinjam to točko dnevnega reda
               in tudi današnjo sejo zbora. Zbor bomo nadaljevali v torek, 2. februarja, ob 9. uri.
               Hvala vsem in lahko noč. <stage xml:id="SDZ5-Redna-13-2010-01-29.stage26">(SEJA JE BILA PREKINJENA 29. JANUARJA 2010 OB 18.52.)</stage>
               </p>
            </sp>
         </div>
      </body>
   </text>
</TEI>