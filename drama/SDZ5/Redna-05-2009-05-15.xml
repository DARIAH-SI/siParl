<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-05-2009-05-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|53FF9918611F2EEDC12575CF00455487</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=53FF9918611F2EEDC12575CF00455487</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-05-2009-05-15.DZ" n="05">
               <name>Redna</name>
               <date when="2009-05-15"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-05-2009-05-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 5. seje</stage>
            <stage type="date">(15. maj 2009)</stage>
            <stage type="chairman">Sejo je vodil Miran Potrč, podpredsednik Državnega zbora.</stage>
            <stage type="time">Seja se je pričela ob 10.02.</stage>


            <sp xml:id="SDZ5-Redna-05-2009-05-15.sp1">

               <speaker>PODPREDSEDNIK MIRAN POTRČ:</speaker>

               <p>Spoštovani kolegi poslanci, gospe in gospodje! Pričenjam nadaljevanje 5. seje
               Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               Aleksander Ravnikar, Miroslav Kljun, Roberto Battelli, Matevž Frangež, Janez Janša,
               László Göncz, Ljubo Germič, Miran Potrč od 18.30 ure dalje, Danijel Krivec, Silva
               Črnugelj od 18.30 ure dalje, Anton Colarič od 18.30 ure dalje, Bojan Kontič od 18.30
               ure dalje in mag. Borut Sajovic. Vse prisotne lepo pozdravljam. Posebej lep pozdrav
               tudi predsedniku Vlade gospodu Borutu Pahorju.</p>
               <p>Obveščam vas, da bo Državni zbor ob 12. uri sejo prekinil zaradi sklicanega Kolegija
               predsednika Državnega zbora, ki bi naj trajala najdlje do 13. ure in ob 13. uri,
               nadaljeval 5. redno sejo Državnega zbora.</p>
               <p>Dovolite mi, da zdaj preidem na<title> 14. TOČKO DNEVNEGA REDA - TO JE NA RAZPRAVO O
                  ODGOVORU PREDSEDNIKA VLADE BORUTA PAHORJA NA POSLANSKO VPRAŠANJE FRANCA BOGOVIČA V
                  ZVEZI Z REORGANIZACIJO SLOVENSKE ELEKTROENERGETIKE OZIROMA NOVELACIJO NACIONALNEGA
                  ENERGETSKEGA PROGRAMA. </title>Državni zbor je na 4. seji sklenil, da opravi razpravo
               o odgovoru, ki ga je predsednik Vlade, gospod Borut Pahor podal na poslansko
               vprašanje Franca Bogoviča v zvezi z reorganizacijo slovenske elektroenergetike
               oziroma novelacijo Nacionalnega energetskega programa. Zato dajem besedo poslancu
               Francu Bogoviču za dopolnilno obrazložitev zahteve za razprave o odgovoru predsednika
               Vlade. Gospod Bogovič, izvolite.</p>
            </sp>
            <sp xml:id="SDZ5-Redna-05-2009-05-15.sp2">

               <speaker>FRANC BOGOVIČ:</speaker>

               <p>Spoštovani gospod podpredsednik Državnega zbora, spoštovani predsednik Vlade, gospa
               ministrica, spoštovani gospod minister, državna sekretarka, generalni sekretar Vlade,
               direktor Direktorata za energetiko, spoštovane kolegice, kolegi! Lep pozdrav v mojem
               imenu.</p>
               <p>V začetku najprej iskrena zahvala za to, da smo na predhodni seji izglasovali pri
               pobudah in vprašanjih možnost, da danes spregovorimo tudi o zelo pomembnem področju
               energetike. Veseli me, da je prišlo zadnjič do prekinitve, kajti kar nekaj simbolike
               je zagotovo v tem, da to točko obravnavamo 15. maja, ki je svetovni dan podnebnih
               sprememb in zagotovo je energetika ena tistih, ki ima s podnebnimi spremembami veliko
               skupnega. Kot sem že zadnjič pri postavljanju vprašanja in pa dopolnilnih vprašanjih
               poudaril, je moj osnovni namen, da se opravi ta razpravo in da se dobijo določeni
               odgovori, predvsem pa da se o energetiki in dolgoročni usmeritvi energetike v
               Sloveniji spregovori in odloča na osnovi temeljitih razmislekov, ki so zapisani v
               Nacionalnem energetskem programu. Vesel sem, da je tudi v tem vmesnem času bila že
               objavljena in dana v javno razpravo zelena knjiga za nacionalni energetski program,
               tako da je možno danes kaj več spregovoriti tudi o njej. In smatram današnjo sejo
               tudi kot razpravo o tem dokumentu v Državnem zboru, kajti ocenjujem, da je ob vodi in
               hrani energetika in energija tista tretja zadeva, ki usodno zaznamuje ta svet, ki ga
               tudi spreminja in od katere bo tudi razvoj človeštva v veliki meri odvisen.</p>
               <p>Žal mi je, da se je v vmesnem času predvsem v medijih pojavila ta problematika kot
               nekakšen spopad ali pa merjenje moči med dvema energetskima bazenoma, med Posavjem in
               Šaleško dolino, pa tudi med viri energije. Naj s tega mesta povem, da smo z
               Velenjčani veliki prijatelji, da smo v zadnjih letih skupaj ustanovili Fakulteto za
               energetiko, s katero smo pričeli v Krškem, na predlog Univerze v Mariboru, v sklopu
               katere je ta fakulteta, in smo potem, tudi z veseljem sprejeli mesto, kjer se odvija
               ta program, tudi v Velenju.</p>
               <p>Naj povem, zakaj se kot politik, ki sem doslej deloval na lokalnem nivoju, že dobro
               desetletje srečujem z energetiko, na katere področju sem prišel tudi do določenih
               vprašanj, poskušal poiskati odgovore in čutil potrebo, da odgovorno o tem
               spregovorimo v Državnem zboru. V letu 1995, ko so bile volitve za mandat 1996-2000,
               sem takrat še kot lokalni politik deloval in v okviru programa Slovenske ljudske
               stranke smo zapisali, kar se tiče Savskih elektrarn, da vztrajamo na tem, da se te
               elektrarne zaradi energetskega izkoristka, predvsem pa protipoplavnih zaščit in
               drugih možnosti koriščenja tudi za kmetijstvo, da se ta projekt nadaljuje in da
               zagovarjamo, da se ta projekt izvede v okviru slovenskega gospodarstva. To je na
               koncu, zanimivo, pripeljalo tudi do polemik v državnih institucijah glede tega. Na
               koncu pa tudi pri danes prisotnem gospodu Kopaču, ki je bil takrat minister za okolje
               in prostor in energetiko, pa tudi pri državnem sekretarju, ki je bil takrat,
               zanimivo, gospod Robert Golob, ko je bila ta koncesija podeljena Savskim elektrarnam,
               kljub temu da je bil takratni direktor Savskih elektrarn, ki je slučajno danes
               minister za zdravje, bolj naklonjen, da bi se ta koncesija podelila podjetju Sava,
               d.o.o., kjer je bilo 51% avstrijskega lastništva v firmi Werbunda. In zanimivo je
               bilo za poslance dveh odborov - za kmetijstvo in okolje in prostor, 15 nas je bilo ta
               teden v sredo v Posavju, kjer smo se tudi na lastne oči prepričali, kaj se je zdaj v
               treh mandatih na tem področju zgodilo. Se pravi, da sta dve elektrarni praktično -
               ena v obratovanju, druga v zaključni fazi, tretja v gradnji in da se že četrta in
               peta tudi umeščata. Malo takšnih objektov je bilo zadnjih letih umeščenih v
               prostor.</p>
               <p>Kot župan občine Krško sem imel to priložnost, da sem v okviru združenja mest, ki
               imamo jedrske objekte, katerega podpredsednik sem zadnja štiri leta, - to je evropsko
               združenje mest, in sem imel možnost videti na področju jedrskih tehnologij praktično
               vse prakse in tudi vse situacije. Od tega kako so odloženi odpadki, kako so se
               elektrarne zaprle zaradi politike, kot je na primer v Nemčiji, do tega, ker so slabi
               tehnični pogoji v vzhodni Nemčiji, Bolgariji. Prav tako pa je v zadnjih letih tudi
               vse več možnosti, da se vidi tudi gradbišča jedrskih elektrarn. Tudi v okviru
               Evropskega parlamenta in Evropske komisije sem prisostvoval na kar nekaj dogodkih,
               kjer se je veliko govorilo tudi o politiki na področju energetike v naslednjih letih.
               Kot soudeležencu tudi Evropskega nuklearnega foruma so mi te izkušnje prav posebej
               prišle. Mislim, da sem si v zadnjih letih poiskal številna vprašanja, ki jih je bilo
               pred desetimi leti več kot odgovorov, predvsem na temo jedrske rabe nuklearne
               elektrarne in podobno. Pri meddržavni pogodbi je bilo zopet eno področje, pri katerem
               smo se v lokalnem prostoru odločno uprli nekaterim ureditvam, takrat dosegli tudi
               neke spremembe v dveh slovenskih zakonih in konec koncev tudi zdaj, v osnovi takrat
               spremenjenih zakonskih določil, na osnovi aktivnosti tudi Agencije za radioaktivne
               odpadke smo v našem prostoru v zaključni fazi umeščanja odlagališča nizke in srednje
               radioaktivnih odpadkov.</p>
               <p>V tem času je bilo tudi veliko turbulenc na področju energetike: od viška električne
               energije do dosti zbalansirane proizvodnje, do kasneje primanjkljaja, visokih cen
               elektrike in konec koncev zadnja leta pa smo zelo veliko marsikje govorili o
               okoljskih spremembah, katerih glavni in poglavitni razlog so v veliki meri emisije
               toplogrednih plinov, ki jih v prostor spušča ravno električna energija oziroma
               proizvodnja le-te. Kot posledica tega je bil sprejet tudi energetsko-okoljski paket,
               ki je dal zelo jasna določila in usmeritve vsem evropskim državam, članicam te
               skupnosti naprednih evropskih držav, kako je treba ravnati v prihodnje.</p>
               <p>V začetku našega mandata se je že veliko govorilo tudi o energetiki - o formiranju
               strateškega sveta, ki je bil ustanovljen, do tega, da so padle že odločne besede o
               velikih investicijah, o spremembi organizacije energetike in precej dilem je bilo
               tudi o novem ponudniku na trgu električne energije.</p>
               <p>Vse to me je vodilo, da sem na seji sprožil to vprašanje, in sam ocenjujem, da je
               treba v tem trenutku resnično narediti temeljit razmislek in se odgovorno odločiti.
               Odločitve, ki jih sedaj sprejemamo, jih sprejemamo za nekaj desetletij naprej.
               Prepričan sem, da je pri teh odločitvah oziroma da je potrebno te odločitve sprejeti,
               preden se bodo tudi odločne poteze naredile na področju investicij ki tudi
               organizacije energetike oziroma izdajanja državnih poroštev za energetske objekte.
               Leta 2004 je bila sprejeta Resolucija o nacionalnem energetskem programu. Kar precej
               debel sveženj papirja je to in pri pregledu tega dokumenta in tudi v ugotovitvah
               novega, zopet precej debelega, se pravi zelene knjige za nacionalni energetski
               program, je bilo že ugotovljeno, da so bile usmeritve, ki so bile zelo konkretne,
               tudi dosti jasne in napisane v letu 2004, v zelo mali meri izpolnjene in da je treba
               na tem področju narediti tudi določene korake naprej. Predvsem področje obnovljivih
               virov, mislim, da je bilo zelo zanemarjeno v teh letih, in tudi pri sprejemanju
               rebalansa proračuna sem sam podal kar nekaj pripomb, kajti mislim, da smo tudi eno
               priložnost že v letošnjem letu tudi zamudili. Kot sem že dejal, pri teh srečanjih z
               ostalimi kolegi po Evropi sem imel eno takšnih srečanj tudi v ponedeljek in torek v
               Nemčiji, v mestu, kjer se je nemška politika odločila, da dva reaktorja zapre. Bili
               so prisotni kolegi z Nizozemske in pa tudi iz Švedske. Zanimiv je dokument, ki ga je
               sprejela švedska koalicija, dokument je na sedmih straneh oziroma printa in v tem
               dokumentu, če ga podrobno prebereš, praktično vidiš celotno usmeritev švedske
               energetike za naslednjih 30 let. Naslov tega dokumenta je stabilna energetska in pa
               okoljska politika za okolje, konkurenčnost in dolgoročna stabilnost države kot
               celote. Zanimivo je to, da je ta dokument sprejela švedska koalicija, se pravi to je
               vladni dokument, dokument, ki ga je sedaj dala v široko javno razpravo in v tem
               dokumentu, kot sem že dejal, so tako odločne poteze oziroma cilji, da je prvi cilj
               ekološka zdržnost, konkurenčnost in pa varnost v oskrbi, cilj, kar se tiče
               obnovljivih virov, kar se tiče zmanjšanja toplogrednih plinov, bistveno ostrejši od
               evropskih direktiv oziroma usmeritev. Vlada je v ta dokument napisala tudi to, da sta
               dva stebra: hidro in pa nuklearna, napisala je, da se odreče referendumsko sprejeti
               odločitvi o prepovedi gradnje nuklearne in da se s Švedi o tem pogovorijo. To je
               švedski primer.</p>
               <p>Pri nas je treba narediti naš lasten primer. Zelo zanimiv je bil tudi primer kolega,
               ki je prihajal z Nizozemske, kjer se v celoti spreminja njihova energetska politika.
               Kaj so glavni razlogi, da Nizozemci v celoti spreminjajo politiko? Doslej je njihova
               oskrba z električno energijo temeljila na plinu, kajti imajo velika nahajališča plina
               v Severnem morju. Ker pa vedo, da je tega plina še samo za dvajset let, in ker se
               zavedajo velikih klimatskih sprememb in strahu deleže, katere en meter gladine, če se
               morje dvigne, poplavi velik del države in naredi tudi zelo velike stroške s črpanjem
               vode, prečrpavanjem, kjer je zelo jasna usmeritev, kako je potrebno, in pri njih je
               zopet glavni cilj okoljska sprememba. Sam sem v podrobno šel skozi zeleno knjigo za
               nacionalni energetski program. Moram reči, da je prav, da je ta knjiga v javni
               razpravi. Mislim, da je treba na to knjigo dati celo vrsto pripomb in tudi na koncu
               priti do zelo jasnih usmeritev. Doslej je pisana tako, kot je pisanih večina
               slovenskih resolucij, ki so zelo lepo berljive, na nek način všečne, na izvedbeni
               ravni paralizirane tako kot resolucije iz leta 2004 s 5%. Mislim, da bo treba v tem
               dokumentu še marsikaj dodati, kajti zanimivo je, da so o energetsko-okoljskem paketu
               kot osnovni usmeritvi, ki se ji prilagajajo vse evropske politike, napisani od skupno
               87 strani mogoče dva ali trije odstavki, da pa je na primer o možnostih črpanja
               rjavega premoga na Goričkem, kjer je področje Nature, pa vsaj enkrat več vsebine v
               tem dokumentu. Zato mislim, da je res potrebno v Sloveniji temeljita razprava in se
               je treba jasno vprašati, kakšna družba želimo biti čez pet let, kakšna družba želimo
               biti čez dvajset let, čez 30 let in katere so naše osnovne prioritete. Sam ocenjujem
               in tudi s tega mesta vabim odgovorne 3. junija na razpravo o tem dokumentu na Svet
               pokrajine Posavje, ki ga bomo opravili in dali dovolj tehtne razmisleke, da se lahko
               potem resnično država, vlada, pod takšen dokument podpiše, pod dokument, ki bo snoval
               energetiko na današnjih izhodiščih in pa na današnjih pričakovanjih.</p>
               <p>Pri pregledu in pri sedanjem poznavanju te tematike mislim, da sem sam prišel do
               enega zaključka, da je Evropa kot tista, ki je največjo protagonist na varstvu okolja
               predlaganih v nove tehnologije, v zmanjševanje toplogrednih vplivov, se zaveda, zelo
               odgovorno, svoje odgovornosti tudi za obstoj planete kot celote. Ta planet ima zelo
               razporejene resurse, bogastvo. Tista prva milijarda in pol ljudi v najbolj razvitih
               družbah praktično porabi več kot polovico energije in izloči tudi veliko toplogrednih
               plinov. Če Evropa ne bo prevzela vodilne vloge in bodo ostale države v razvoju, kot
               so Kitajska, Indija, nadaljevale po tej poti, kot je Evropa delala v zadnjih 30
               letih, bomo prišli do porabe energije, ki je danes 15-krat večja, recimo, v Sloveniji
               kot v Indiji na človeka. In če bomo za to porabili ogromne zaloge premoga, ki je na
               Kitajskem prisoten, se bojim, da našim pravnukom tega planeta več ne bomo mogli
               izročiti. Hvala lepa.</p>
            </sp>
            <sp xml:id="SDZ5-Redna-05-2009-05-15.sp3">

               <speaker>PODPREDSEDNIK MIRAN POTRČ:</speaker>

               <p>Hvala lepa. Preden dam besedo predsedniku Vlade, naj vas obvestim, da nas je
               generalni sekretar obvestil, da bo pri tej točki poleg predsednika Vlade sodeloval
               tudi mag. Janez Kopač, v.d. generalnega direktorja Direktorata za energijo
               Ministrstva za gospodarstvo. Besedo dajem predsedniku Vlade, gospodu Borutu Pahorju,
               za dopolnilni odgovor. Gospod predsednik, izvolite.</p>
            </sp>
            <sp xml:id="SDZ5-Redna-05-2009-05-15.sp4">

               <speaker>BORUT PAHOR:</speaker>

               <p>Gospod podpredsednik Državnega zbora, gospe poslanke in gospodje poslanci, dober
               dan!</p>
               <p>Čeprav je neposreden povod današnje razprave poslansko vprašanje gospoda Francija
               Bogoviča, razumem, da je razpravo spodbudilo vsesplošno povečano zanimanje za
               energetiko v zadnjem času, tako pri nas kot sicer. Energetska politika je na
               prelomnici. Danes se soočamo z izjemnimi izzivi, kako prestrukturirati energetiko, da
               bo lahko zadostila potrebam razvite moderne družbe ter, kot je bilo že rečeno v
               uvodu, ohranila naravne vire našega planeta za naše potomce.</p>
               <p>Slovenija je tako kot druge države v Evropski uniji, v Evropi, energetsko odvisna
               država. Mi smo odvisni od uvoza določenih energentov. Domači viri so omejeni, zato je
               treba z njimi ravnati racionalno in trajnostno. Sedaj prihaja čas, ko bomo morali vse
               napore vložiti v doseganje podnebno trajnostnih ciljev, h katerim smo se zavezali
               skupaj z našimi evropskimi partnerji. Govorimo o novi energetski politiki, kjer smo
               se v luči zmanjšanja negativnega vpliva človeka na okolje in za povečanje
               zanesljivosti lastne oskrbe zavezali k zmanjšanju emisij toplogrednih plinov,
               povečani rabi energije iz obnovljivih virov ter izboljšani energetski učinkovitosti.
               Hkrati moramo poskrbeti za dobro delovanje energetskega trga, saj je to predpogoj za
               cenovno dostopnejše projekte, konkurenčnejše storitve in bolj racionalno rabo
               energije. Prav v to smer je naravnana tudi pred kratkim predstavljena zelena knjiga,
               ki naj bi spodbudila javno razpravo in pripeljala do oblikovanja rešitve, ki so
               potrebne za nov Nacionalni energetski program Republike Slovenije. Mi sicer imamo
               nacionalni energetski program iz leta 2004, ki ni slab, vendar kot je dejal že gospod
               poslanec, ni kaj veliko implementirano. Nekateri trendi so se v zadnjih letih celo
               poslabšali, recimo obseg porabljene energije iz obnovljivih virov. Noben strateški
               dokument, tudi ta, ki ga pripravljamo sedaj, seveda ne bo uporaben, če ne bo
               implementiran v praksi.</p>
               <p>Zaradi tako imenovanega podnebno-energetskega paketa Evropske unije, ki nas postavlja
               še mnogo bolj pred ambiciozne cilje v zvezi z rabo obnovljivih virov energije in v
               zvezi z učinkovito rabo energije, moramo ta slovenski energetski program do določene
               mere prenoviti. Napisan bo nov dokument, njegove bistvene usmeritve bodo stabilna
               oskrba z energijo, konkurenčnost in trajnostni razvoj. Te usmeritve ste kot ključne
               izpostavili v svojem poslanskem vprašanju tudi vi, spoštovani gospod poslanec.
               Zapisali ste, da želimo imeti zanesljiv in stabilen elektroenergetski sistem, ki bo
               odjemalcem omogočal dobavo po konkurenčnih cenah, tako za gospodinjstva kot tudi
               gospodarskim družbam, ter da bomo zagotavljali stabilnost in cenovno konkurenčnost
               sistema in da bomo, s tem se Vlada v celoti strinja, le tako dovolj učinkovito
               razvijali lastne proizvodne zmogljivosti in bili bistveno manj odvisni od uvoznikov
               iz uvoza.</p>
               <p>Izzivi v energetiki zaradi podnebno-energetskega paketa direktiv Evropske unije
               najbolj poudarjajo pomen gradnje objektov na obnovljive vire energije. Zahtevajo pa
               tudi takojšnjo prenovo termoenergetike, saj v sedanjem stanju le-ta ne bo zadostila
               potrebam in kriterijem, ki jih prinašajo evropski standardi na tem področju. Pri
               Termoelektrarni Šoštanj, ki je bila v zadnjem času toliko v diskusiji, govorimo o
               izrabi domačega premoga, investitor pa je dolžan, da izbere tehnologijo, ki je v
               skladu z najnovejšim napredkom v tehniki. To bo elektrarni tudi olajšalo pot do
               kupovanja kuponov za emisije na evropskem .../Nerazumljivo./... trgu, kar prinaša
               nova zakonodaja na tem področju. Hkrati se odpirajo tudi nove možnosti naprednejših
               tehnologij za zajemanje in skladiščenje ogljika in temu bo Slovenija, ko bo
               tehnologija enkrat tudi komercialno dostopna, sledila, saj je to eden od možnih
               odgovorov na reševanje okoljskih težav z emisijami.</p>
               <p>Državni zbor želim ob tej priložnosti obvestiti o stališču Vlade, da mora Slovenija
               nadaljevati z jedrskim programom, saj ta že danes pokriva velik del naše proizvodnje
               električne energije, skozi čas pa smo akumulirali tudi znanje na tem področju.
               Pospešiti moramo priprave, zadostiti vsem kriterijem in odpreti pot za podaljšanje
               življenjske dobe obstoječe jedrske elektrarne, povečanje njene zmogljivosti ter se
               pripraviti, če bo tako sprejeta odločitev, na morebitno gradnjo drugega bloka jedrske
               elektrarne. Pri tem moram poudariti, da projekt nove jedrske elektrarne sega čez
               okvire naše države, zato moramo ravnati pri tem projektu odgovorno, moramo podkrepiti
               naše trajnostne argumente tudi v okviru sosednjih držav, Evropske unije oziroma vseh
               regijskih položajev.</p>
               <p>Vlada želi z zeleno knjigo spremeniti odnos do energije v naši družbi, razvoj
               svetovnega gospodarstva gre v smer novih, pogosto dražjih, virov energije in
               tehnologij, hkrati pa tudi oblikovanje novih storitev in znanj na tem področju. V
               prihodnjem času nas čaka nekaj ključnih odločitev, ki ne bodo lahke. Energetika
               zahteva dolgoročno in dobro zastavljeno strategijo. K temu moramo za naš nadaljnji
               razvoj k nizkoogljični družbi po svojih najboljših močeh prispevati prav vsi, tako na
               sistemski ravni kot tudi na ravni potrošnika in odgovornega državljana.</p>
               <p>Sedaj pa k bistvu odgovora, ki najbolj zanima ta visoki zbor. V Sloveniji želimo do
               leta 2020 doseči v strukture porabe energije vsaj 25% delež energije iz obnovljivih
               virov. Da bi dosegli ustrezno povečanje deleža energije iz obnovljivih virov, bo
               treba izkoristiti različne možnosti tovrstne proizvodnje. Dovolite mi, da danes
               izpostavim nekatere.</p>
               <p>Prvič, dokončanje hidroelektrarn na spodnji Savi.</p>
               <p>Drugič, izgradnja nove verige hidroelektrarn na srednji Savi.</p>
               <p>Tretjič, uporaba drugih vodotokov za izgradnjo hidroelektrarn, kot je na primer Mura,
               če bomo uspeli uskladiti tudi naravovarstvene interese.</p>
               <p>Četrtič, izgradnja manjših kogeneracij na biomaso, ki omogočajo vso proizvodnjo
               toplote in električne energije.</p>
               <p>Petič, gradnja manjših fotovoltaičnih elektrarn z namenom izkoriščanja sončne
               energije.</p>
               <p>Vlada je zato prejšnji teden sprejela uredbo o spodbujanju proizvodnje iz obnovljivih
               virov energije, ki bo zagotovila, ki bo zagotovo pospešila gradnjo manjših elektrarn
               te vrste, elektrarn na bioplin, biomaso pa tudi vetrnih elektrarn. Na koncu vašega
               vprašanja, spoštovani gospod poslanec, dajete tri posebej.</p>
               <p>Prvič. Ali ni sedaj ta čas, da bi pred posameznimi določitvami na področju energetike
               najprej oblikovali strateški premislek o nadaljnjem razvoju ter ga zapisali v obliki
               novelacije nacionalnega energetskega programa?</p>
               <p>Moj odgovor je sledeč. Odločitev v energetiki se sprejemajo dolgo časa, še mnogo dlje
               pa, kot vidimo, traja njihova implementacija in še ta ne brez težav. Že samo
               sprejemanje državnega prostorskega načrta za posamičen objekt traja tudi po več let,
               pet ali več, potem pa sledi še mnogo let do izgradnje. Tako je pri nas in tudi v
               drugih državah ni bistveno drugače. Če bi sprejeli predlog, da bi sedaj ta proces
               prekinjali zaradi nenadnega padca cene električne energije, kar je posledica svetovne
               recesije, bi bilo to po mojem slabo. Mislim, da so trendi v energetiki jasni in
               nedvoumni kljub krizi. Poleg tega pa se nam zaradi potreb po spoštovanju mednarodnih
               zavez tudi mudi zaradi zavez, ki smo jih dali mednarodni skupnosti in ki jih imamo do
               sebe. Že sedaj močno zamujamo s svojimi zavezami po zmanjševanju toplogrednih plinov
               iz energetskega sektorja. S 1. 1. 2013 se bo na območju Evropske unije začelo z
               obveznim kupovanjem pravic do emisij toplogrednih plinov in zaradi vsaj dve leti
               prepozne odločitve o investiciji v posodobljeno proizvodnjo v Šoštanju ter zaradi
               nesprejete odločitve o investiciji v Trbovljah bomo to pričakali manj pripravljeni
               kot bi bilo potrebno. Leto 2016 - drastično moramo zmanjšati emisije žveplovega
               dioksida in dušikovih oksidov. To je zaradi dolgega investicijskega ciklusa skoraj že
               tukaj.</p>
               <p>Drugič. Gospod poslanec, če prav razumem, predlagate, da imamo o tem dokumentu odprto
               razpravo v Državnem zboru. S tem se popolnoma strinjam. To je tudi načrtovano, to
               tudi določa zakon. Nacionalni energetski program intenzivno pripravljamo. Javna
               obravnava bo trajala šest tednov in se je z obravnavo zelene knjige na nek način že
               začela. To je diskusijski dokument, ki izpostavlja glavno dilemo na področju
               energetike in nakazuje potrebne smeri delovanja. Temu bo sledila priprava dokumenta z
               vsemi strokovnimi podlagami. Nacionalni energetski program bo predvidoma prestal
               vladno proceduro v marcu prihodnjega leta, parlamentarno pa do sredine prihodnjega
               leta. Tako dolg čas je potrebno zato, ker bomo v nacionalnem energetskem programu
               predvideli nekatere posamezne energetske objekte in za vse skupaj opravili tudi
               celotno presojo vplivov na okolje. To je zahteven proces, ki čas sprejemanja programa
               zamika za pol leta. Toda s tem želimo skrajšati čas za posamezne investicije. Brez
               takšne celovite presoje vplivov na okolje za cel program je namreč po naši oziroma
               evropski zakonodaji potrebno izvajati presojo za vsak posamičen objekt, kar pa vzame
               določen čas.</p>
               <p>Vaše tretje vprašanje pravzaprav predlaga, da se šele na podlagi novega energetskega
               programa sprejmejo odločitve o nadaljnjih korakih o slovenski elektroenergetiki, pri
               čemer omenjate izdajo državnih poroštev in morebitne reorganizacije.</p>
               <p>Kot sem vam pravkar skušal prikazati, bo sprejemanje nacionalnega energetskega
               programa trajalo nekaj časa, Vlada pa v tem obdobju ne more čakati, zato naj vam
               predstavim nekaj ilustracij. Investicija za blok 6 v Termoelektrarni Šoštanj je v
               teku. Energetsko dovoljenje za šestomegavatni blok je tedanji minister podpisal
               10.7.2006. Na podlagi mednarodnega razpisa je Termoelektrarna Šoštanj 27. junija 2008
               podpisala pogodbo za dobavo glavne tehnološke opreme. Že pred tem je bila podpisana
               rezervacijska pogodba, ki predvideva plačilo 25 milijonov evrov v primeru, če bi
               odstopili od podpisane pogodbe. Finančna konstrukcija predvideva 70% kredita in 30%
               lastnih sredstev. Lastna sredstva bodo zagotovila slovenska elektroproizvodna
               podjetja, kot je bilo to zmeraj v preteklosti v navadi. Kredite bo zagotavljala
               Evropska investicijska banka, verjetno tudi Evropska banka za obnovo in razvoj,
               deloma pa tudi komercialne banke. Državno poroštvo je možno, ga ne izključujemo, saj
               z njim lahko investicijo bistveno pocenimo.</p>
               <p>Računsko sodišče nam je v aprilu izdalo negativno mnenje o organizaciji sistemov
               operaterja distribucijskih omrežij, odzivno poročilo moramo pripraviti v 70-ih dneh.
               Čas mi je potekel, da bi lahko do konca povedal to kar sem želel v odgovoru na
               poslansko vprašanje vašega kolega, to mi bo omogočil čas v nadaljevanju, vendar sem
               bistveno povedal. Mi se zavedamo pomembnosti tega področja, mu
               posvečamo.../Opozorilni znak za konec razprave./... pozornost in Državni zbor bo z
               ugotovitvami tudi seznanjen in prosili bomo za upoštevanje naših predlogov.
               Hvala.</p>
            </sp>
            <sp xml:id="SDZ5-Redna-05-2009-05-15.sp5">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod predsednik Vlade. Prehajamo na predstavitev stališč poslanskih
               skupin. Mnenje Poslanske skupine Zares bo predstavila gospa Cvetka Zalokar Oražem.
            </p>
            </sp>
            <sp xml:id="SDZ5-Redna-05-2009-05-15.sp6">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani gospod predsednik Vlade, spoštovane ministrice in
               ministri, kolegice in kolegi! V Poslanski skupini Zares menimo, da je bil odgovor
               predsednika Vlade Boruta Pahorja na poslansko vprašanje poslanca Bogoviča v zvezi s
               problematiko in strategijo na področju energetike primeren in dovolj izčrpen. V
               odgovoru je predsednik pojasnil, na kakšen način se je Vlada lotila omenjene
               problematike, pri čemer je treba povedati, da gre za predstavitev osnovnih izhodišč,
               kar je povsem normalno glede na to, da je na začetku mandata. Ministrstvo za
               gospodarstvo je začelo z aktivnostmi za pripravo nacionalnega energetskega programa.
               Pred dnevi je bila tako javnosti že predstavljena tako imenovana zelena knjiga - ta
               je v javni obravnavi do junija -, na osnovi katere naj bi se vodila obsežna in široka
               obravnava strategije na področju energetike. Pri tem je treba poudariti, da bomo v
               stranki Zares še posebej pozorno spremljali rešitve in prioritete, ki jih poudarjamo
               tudi v svojem programu. Te pa so: učinkovita in racionalna raba energije s poudarkom
               na ukrepih in spodbudah za nižje obratovalne in vzdrževalne stroške ter pri obnovi
               stavb za bolj učinkovito rabo energije in z zgledi tudi v javnem sektorju za bolj
               učinkovito rabo energije ter izvajanje obnovljivih virov energije, spodbujanje
               raziskav za uvajanje novih tehnologij in alternativnih obnovljivih virov energije ter
               zagotavljanje čim večje energetske neodvisnosti in samostojnosti Slovenije z
               razpršeno in uravnoteženo proizvodnjo glede na različne vire energije.</p>
               <p>Bistvena podpora stranke Zares je na področju energetike dana projektom s področja
               obnovljivih virov energije, s ciljem 25% deleža v končni rabi energije. Pri tem imamo
               po naših ocenah velike potenciale pri izkoriščanju lesne biomase, vodnih virov,
               sončne in termalne energije. Kljub vsemu pa bomo poleg uspešnih ukrepov varčevanja z
               električno energijo in iskanja novih obnovljivih virov energije v Sloveniji morali
               razmišljati in tudi graditi nove energetske objekte, še posebej, če vemo, da bodo
               nekateri objekti v naslednjih letih zaradi dotrajanosti izločeni iz sistema. Pri tem
               je predsednik Vlade v odgovoru omenil mogoče investicije, kot so gradnja drugega
               bloka jedrske elektrarne Krško, nadaljevanje gradnje hidroelektrarn na spodnji in
               srednji Savi, priprave na gradnjo na srednji Savi ter proučitev možnosti za gradnjo
               na Muri, pri čemer želim povedati, da smo do slednje v Poslanski skupini Zares zelo
               zadržani.</p>
               <p>Seveda pa je očitno, da poslanec s takšnim odgovorom ni bil zadovoljen v celoti. Iz
               vsebine vprašanja je jasno, da je poslanec, citiram: "slišal, da je že vse
               dogovorjeno za dokončno umestitev izgradnje Termoelektrarne Šoštanj z močjo 600
               megavatov in da je več kot očitno ta projekt potreboval tudi državna poroštva."
               Ugotavlja tudi, ponovno citiram: "Na nek način je bila odločitev o gradnji bloka 6 že
               sprejeta in od takrat pa se je marsikaj spremenilo in bi bili potrebni," po njegovem,
               "novi razmisleki." Čudijo nas na nek način takšne izjave poslanca Bogoviča kot
               predstavnika stranke bivše koalicije, ki se očitno od odločitev, ki so jih sprejemali
               prav v njihovi vladi sedaj distancira in jih problematizira. Sam pa je tedaj kot
               predstavnik nadzornega sveta Holdinga Slovenskih elektrarn potrjeval tako
               investicijski program bloka 6, izbiro dobavitelja opreme in dajal soglasja na najem
               kredita pri EIB banki za 350 milijonov evrov in podpis garantnega pisma pri podpisu
               pogodbe za opremo bloka 6. Gradnja bloka 6 je v strateških dokumentih s področja
               energetike to je v resoluciji o nacionalnih razvojnih projektih, že zelo dolgo
               opredeljena. Izdelane so bile številne študije in analize ter zanje potrošena
               večmilijonska sredstva, vezana je tudi na nadaljnje obratovanje premogovnika v
               Velenju, z novim blokom pa se bodo tudi bistveno zmanjšali izpusti ogljikovega
               dioksida in drugih škodljivih plinov, predvsem pa nam mora biti jasno, da bo zgolj
               nadomestila siceršnji izpad danes proizvedene energije, saj je potrebno zapiranje
               blokov 1 in 2 do leta 2010 in blokov 3 in 4 do leta 2014. Odločitev o gradnji bloka 6
               Termoelektrarne Šoštanj je bila sprejeta že pred leti, saj naj bi prve megavate
               elektrike začela proizvajati leta 2012. Postopki so se začeli leta 2004, a žal so
               potekali ekstremno dolgo in v tem je tudi osnovni razlog za velike podražitve, ki
               danes vzbujajo pomisleke. Pri tem je žalostno in zaskrbljujoče, da so zaostanke
               povzročali prav državni organi, še posebej v zvezi z izdajo energetskega dovoljenja,
               kar je trajalo s strani Ministrstva za gospodarstvo, ki ga je vodil kolega Vizjak,
               kar 13 mesecev. Težko se je znebiti občutka, da je šlo za politične igrice in
               sprenevedanje, zavlačevanje in oviranje, za katerega pa ne bo nihče odgovarjal, pa
               čeprav je škoda ocenjena na več sto milijonov evrov, za kolikor se je v tem obdobju
               povečala cena opreme. Kako smešno je, da danes visoko ceno in vrednost investicije
               bloka 6 najbolj glasno problematizirajo prav tisti, ki so zanjo najbolj odgovorni,
               saj so zavlačevali s soglasji. Prav tako pa se že danes ve, da bo investicija končana
               najmanj dve leti kasneje, šele leta 2014. Pa vendarle, energetsko dovoljenje je bilo
               maja leta 2006 izdano in podpisal ga je kolega Vizjak. Prav tako je bila izdana in
               naročena oprema, za katero se je treba pri dobaviteljih dovolj zgodaj postaviti v
               čakalno vrsto. Vse to se je z vsemi soglasji in odobritvami, tudi v okviru Holdinga
               Slovenskih elektrarn, dogodilo julija 2008. Z gotovostjo lahko ugotavljamo, da je s
               sicer veliki odpori in zavlačevanji prejšnja vlada Janeza Janše in ministra Andreja
               Vizjaka investicijo potrdila in da je v tem trenutku pripeljana do faze, ko se lahko
               prične z izvedbo in realizacijo. Zato menim, da je potrebno resno razmisliti, ali je
               res razumno in smiselno v tem trenutku investicijo blokirati in ustavljati, kot v
               poslanskem vprašanju na nek način predlaga kolega Bogovič, ter oceniti, kakšne bi
               bile posledice takšne odločitve. Investicija je pripravljena in ima vsa potrebna
               dovoljena. Določena je finančna konstrukcija, tudi s sredstvi EBRD-ja in EIB-ja,
               torej Evropske investicijske banke. Vsi izračuni kažejo, da se ne bo zgodilo tisto,
               kar se kolegi iz Posavja tako bojite: da bo v primeru gradnje bloka 6 zmanjkovalo
               sredstev za financiranje drugih energetskih objektov, tudi tistih na vašem koncu.
               Prav tako pa je tudi jasno, da bi v tem trenutku bilo najbolj smiselno energijo in
               delo usmeriti v pogajanja za dosego nižjih cen naročene opreme, kar krizne razmere
               prav gotovo na nek način tudi omogočajo. Nobena druga investicija s področja
               energetike v tem trenutku še zdaleč ni blizu realizacije. V času krize pa je nujno,
               da država izvaja in spodbuja prav takšne investicije. V Poslanski skupini Zares tudi
               sicer podpiramo prizadevanja Vlade, da se pospešijo vsi postopki za proučitev in
               odločitev o izgradnji drugega bloka nuklearke v Krškem, čeprav je veliko že
               zamujenega, saj je v tem trenutku vendarle na samem začetku. Ne nazadnje še vedno
               tudi ni sprejeta odločitev občine Krško, ki jo vodi kolega Bogovič, v zvezi s
               skladiščem radioaktivnih odpadkov.</p>
               <p>Pričakujemo tudi, da bodo postopki tekli bolj ažurno in bistveno hitreje, kot so pri
               pripravi bloka 6 Termoelektrarne Šoštanj. Še posebej pa smo v Zares naklonjeni in
               podpiramo tudi izgradnjo in vse priprave za hidroelektrarne na srednji Savi. Tudi
               zelena knjigi, pri pripravi katere so sodelovali vodilni strokovnjaki s tega
               področja, jasno kaže, da je takšna usmeritev prava. V njej je zapisano tudi to, da je
               nujno za ohranjanje zanesljive in kakovostne oskrbe z električno energijo iz domačih
               virov prenoviti zmogljivosti v Termoelektrarni Šoštanj ter da je potrebno dolgoročno
               ohranjanje, pridobivanje in izkoriščanje lignita iz velenjskega rudnika zaradi
               diverzifikacije energetskih virov.</p>
               <p>Zato v Poslanski skupini Zares podpiramo usmeritev in aktivnosti Vlade Republike
               Slovenije, kot jih je v svojem prvem odgovoru in tudi odgovoru danes predstavil
               predsednik Borut Pahor.</p>
               <p>Dovolite mi, da na koncu dodam še naslednje. Budno smo spremljali delovanje prejšnje
               vlade na področju energetike in rezultati niso prav veliki. Gradilo se je le tisto,
               kar je bilo že prej pripravljeno. Torej hidroelektrarne na spodnji Savi in Avče.
               Povlečene pa so bile tudi mnoge zelo škodljive poteze in naj jih nekaj kar omenim:
               odkup s strani Holdinga Slovenskih elektrarn malovrednih solastniških deležev v
               Termoelektrarni Brestanica, TEŠ-u in Soških elektrarnah. In zanimivo, kupovalo se je
               od takrat še prijatelja z znamenitega avgustovskega sestanka pri gospodu Janezu
               Janši, torej od gospoda Matjaža Gantarja. Kot neprimerno ocenjujemo tudi razbitje
               holdinga na dva dela, kjer se izgublja zelo veliko denarja, ki bi ga lahko namenjali
               investicijam, tako pa danes z državno elektriko trguje pol privatna družba. In
               zanimivo, v njej ima solastniške prste vmes tudi gospod Igor Bavčar, kar pomeni, da
               smo v mandatu vlade gospoda Janeza Janše "de facto" delno izvedli privatizacijo
               nuklearke Krško.</p>
               <p>Spoštovani kolegi in kolegice! Včasih je treba malo pomesti tudi pred lastnim pragom,
               preden se želimo lotiti preurejanja in rušenja po drugih stanovanjih.</p>
               <p>Hvala.</p>
            </sp>
            <sp xml:id="SDZ5-Redna-05-2009-05-15.sp7">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Vili Rezman.</p>
            </sp>
            <sp xml:id="SDZ5-Redna-05-2009-05-15.sp8">

               <speaker>VILI REZMAN:</speaker>

               <p>Hvala lepa, gospod predsedujoči. Lep pozdrav poslankam in poslancem, gostom in
               gostjam s premierjem na čelu.</p>
               <p>V naši Poslanski skupini DeSUS smo prispevali tiste potrebne glasove, da lahko danes
               sploh opravimo to obravnavo, za katero smo prepričani, da je potrebna. Prepričani smo
               tudi, da je dobro, in upam, da tako razmišlja tudi premier, da smo mu ponovno dali
               možnost razširiti odgovore na vprašanja, glede na sejo, na kateri se je zahteval ta
               dodatni odgovor. Prepričani smo, da je to potrebno ne samo zavoljo tega, ker je
               energetika eden izmed temeljev našega življenja, ker temeljito in usodno vpliva na
               okoljsko dogajanje, ker vpliva prav tako na gospodarstvo in nič manj na socialno
               podobno naše družbe, pa tudi drugod je tako.</p>
               <p>Da mislimo to zelo resno, dokazuje verjetno tudi uvrstitev te teme, energetike, v
               redno delo Odbora za gospodarstvo, ki se bo verjetno kar nekajkrat, ne samo enkrat,
               na kakšni splošni razpravi, moral ukvarjati s tovrstno problematiko. In če še sam
               nekaj sentimentalnosti k temu dodam, kadar imam redko kdaj to srečo, da v domačo
               posteljo položim glavo, spim, tako rekoč nekaj korakov od prve slovenske
               hidrocentrale in tovarne Dušika Ruše, ki je 90 let bila pomemben energetski subjekt v
               naši Sloveniji. In ki se je eni, Tovarni dušika Ruše dogodilo, da so jo ugasnili,
               drugi, falski elektrarni in dravskim elektrarnam pa grozi, da bo ves denar, ki ga tam
               akumulirajo, spolzel na druge konce Slovenije. In temu se bomo nekateri skušali tudi
               upreti. Sicer pa bi se rad odzval na nekatera stališča, ki smo jih slišali tudi s
               strani predsednika Vlade.</p>
               <p>Poslanska skupina DeSUS generalno podpira usmeritev. Menimo pa, da bi bilo dobro, če
               bi se upoštevalo tudi to, kar danes očitno zeva, česar ni, kar se ne omenja. V zeleni
               knjigi sicer je nekaj malega o tem, v nastopih tukaj je pa tega dramatično premalo.
               In v tem smislu bo treba tudi korigirati paradigmo, v okviru katere se danes
               razmišlja. Mi nimamo toliko energije in je nismo sposobni toliko na novo proizvesti,
               kolikor je v Sloveniji zapravimo. In o tem govorijo vsi podatki. In danes ni bilo
               slišati dovolj zahtev na temo URE-ja, na temo, kako je treba učinkovito ravnati z
               energijo, ki jo predelamo. Kako je treba, morebiti, bom rekel, takoj pričeti, res
               takoj, z rekonstrukcijo, s toplotno zaščito našega stavbnega fonda, kako je treba
               preprečiti to, da nam bo to, kar drago proizvajamo, izpuhtelo v zrak. In o vsem tem
               se govori premalo. Je kaj zapisanega? Ampak bilo je povedano, da smo v resoluciji o
               NEP-u zapisali ambiciozne cilje, ki jih 5% uresničujemo. Tako rekoč nič. 3% je pa
               letna rast porabe električne energije. In če se bomo držali stare paradigme, da je
               treba ugotoviti, kaj potrebujemo, koliko nam manjka v naslednjih letih in da je treba
               dograditi toliko novih kapacitet, potem bomo na ta način samo ponavljali stare vzorce
               in tudi ponovno povzročali staro škodo bodisi v okolju, bodisi v gospodarstvu, kajti
               naše gospodarstvo porabi za en evro bruto družbenega produkta 30% več električne
               energije. In tega energetskega razmetavanja mora biti konec. Najbrž bi to morala biti
               srž nove strategije o izvajanju nacionalnega energetskega programa in temu bomo vsaj
               v naši poslanski skupini dajali večji poudarek, kot pa ga je slišati sedaj.</p>
               <p>Ko se je 8. marca pred tremi leti sprejemala zelena knjiga v Evropi, smo v Sloveniji
               pripravili o tem pisni odgovor. V tem pisnem odgovoru piše, da se mi v načelu s tem
               strinjamo, da nismo slišali nič novega. To je bilo vse, kar smo bili sposobni
               narediti, in do danes še vedno skoraj nič postoriti. In jaz sem prepričan, da je
               pozaba nam, recimo, hidroelektrarno Kozjak velika napaka, dvakrat 200 megavatov
               vršne.../Opozorilni znak za konec razprave./... energije, da je pozaba na hitrejše
               implementacije fotovoltaike napaka, da nimamo ene besede o plinsko parnih
               kogeneracijah, recimo v odgovoru, ki smo ga slišali, omenjeno. In vse to, ključno z
               decentralizirano proizvodnjo električne energije bo moralo priti v ospredje naših
               razmišljanj. In ne spori med krškim in šaleškim lobijem.</p>
            </sp>
            <sp xml:id="SDZ5-Redna-05-2009-05-15.sp9">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Rezman. Stališče poslanske skupine Slovenske nacionalne stranke bo
               predstavil gospod Bogdan Barovič.</p>
            </sp>
            <sp xml:id="SDZ5-Redna-05-2009-05-15.sp10">

               <speaker>BOGDAN BAROVIČ:</speaker>

               <p> Spoštovane, spoštovani! Iz politike v realnost. Tega političnega komuniciranja imam
               jaz dovolj. Včeraj sem sedel z direktorjem Termoelektrarne Trbovlje in Rudnika
               Trbovlje-Hrastnik. Rudnik Trbovlje-Hrastnik dela 205 let, termoelektrarna Trbovlje
               103 leta. Skupaj zaposlujejo 1000, ne 10, ne 100, 1000 ljudi. Vsak preživi 3, to je
               3000 ljudi. Razvojni program, nacionalni program energetike, leto 2009 zelena knjiga
               razvoja zasavske energetike s 1000 ljudmi, z 205-letno tradicijo, s 103-letno
               tradicijo ni. Odprtih zalog je 2,8 milijona ton. Če ne veste, prevedeno pomeni do
               leta 2015. Regija se bo razvijala v Zasavju. In energetika v Zasavju je del
               regionalnega razvoja in ne bomo pustili takšne politike. Noben doktorat in magisterij
               ni potreben, da vemo, da je država uspešna samo pod prvim pogojem, da je energetsko
               varna in energetsko samozadostna. Gospod premier je odkrito priznal, da to nismo. Če
               nismo, potem ne zapirati rudnika Trbovlje-Hrastnik, potem ne zapirati Termoelektrarne
               Trbovlje. Zakaj ne? Izpolnjeni so naslednji pogoji: lokacija je opremljena v celoti,
               vpletenost v omrežje za prenos električne energije je urejana v celoti, skladnost z
               veljavnim NEP-om je urejena v celoti, dokazane so zaloge premoga, poleg 2,8, naj vam
               povem, da je še 15 milijonov ton zalog, ki so zaprte, usposobljeni strokovnjaki so,
               kadri so, logistika je, tradicija je. 1244 giga vatov letne proizvodnje električne
               energije daje zasavska energetska dolina, kar je 6% slovenske energetske proizvodnje.
               Želimo ogrevati mesto, kar bo zmanjšalo stroške za prebivalstvo v času recesije in
               prihajajoče krize. Omogočamo uporabo lesne mase ob zadostnih zalogah domačega
               premoga. In ne nazadnje, vse, kar je pripravljeno, je usklajeno s smernicami EU, z
               nacionalno energetsko politiko, z okoljsko politiko in regionalnim razvojnim
               programom. Kaj še želi ta država, da bo ohranila RTH - Rudnik Trbovlje - Hrastnik do
               leta 2015 in Termoelektrarno Trbovlje, ki se je sposobna razvijati. Gospod Križanič,
               z vsem spoštovanjem, je ves čas zraven in podpira ter je pomagal in tudi sedaj
               pomaga. Že z nadaljnjim razvojem, z razvojem plinske elektrarne, pomeni, če 2015
               končamo s premogom in oskrbimo državo z energijo, lahko nadaljujemo naprej. In te
               študije se pripravljajo in jaz sem mu hvaležen. In je sodeloval. In vem, da tudi še
               sodeluje. Zakaj ne? Kaj je potrebno? Vse imamo. Jaz sem se s prejšnjim ministrom, ki
               ga tudi ni več tukaj, na smrt skregal zaradi tega, ker je država dala milijone,
               stotine milijonov evrov v nov dimnik v Termoelektrarno Trbovlje, v novo
               razžveplevalno razpravo, v posodobljeno turbino in v nove transformatorje. Kaj je
               potrebno? 40 milijonov evrov - proti vsemu denarju, ki je predviden, za samo nov
               kotel. In nič več. Vse ostalo stoji. Ali bomo uničili tisoč ljudi, vso
               infrastrukturo, ki obstaja, in se šli neko razvojno politiko? Ne vem sicer, kakšno,
               ker ni nikjer opredeljena natančno. Jaz nimam nič proti tem 6, 7, 8, 9, 10. Zaradi
               mene jih lahko dvajset naredijo. Nimam nič proti nuklearki II, nimam nič proti
               hidroelektrarnam. Ampak ne vem, zakaj uničiti tisto, kar je. Zakaj uničiti tisto?
               Tega v zeleni knjigi ni, gospe in gospodje! Zapisani smo kot tisti del energetike, ki
               se zapira v Zasavju. Ne bomo se zaprli. Če pa ta država misli, da je prav, da to
               zapre, ob vseh 100 milijonih, ki jih je vložila, vsej infrastrukturi, ki sem jo
               naštel, potem naj tako naredi. Mi imamo jamstvo, da bo z novim kotlom absolutno
               izpolnjena vsa okoljevarstvena zakonodaja. In ni očitka, ne NO2-jev, ne NOX-ov, ne
               CO2-jev, ničesar ne bomo presegali. Če že govorimo o denarnih sredstvih in očitkih
               takse za CO2, o ne vem, ker se mi že meša od vseh teh očitkov, kaj vse mora država
               plačevati. Ni res. 20% davka od proizvodnje država takoj dobi nazaj in še 20%
               dodatnih, iz proizvodnje. Ko smo se mi vključili v HSE, je ves prihodek šel v HSE in
               v Slovenijo, ne v Zasavje. Ni se vrnil v Zasavje, ker bi Zasavje pa vlagalo. To je
               resnica. In tega seveda ne bomo mogli in ne bomo prenašali in moji kolegi v Slovenski
               nacionalni stranki tega tudi ne bodo dovolili. In prav je, da se danes o tem
               pogovarjamo in prav je, da je predsednik Vlade priznal, da smo energetsko odvisni in
               prav je, da nekaj naredimo, da bomo energetsko neodvisni. In mi iz Zasavja: Hrastnik,
               Zagorje, Trbovlje in kolegi, ponujamo odlično, če zamenjamo kotel, če ostanemo,
               pridemo lahko tudi do 15% proizvodnje električne energije za to državo, za našo
               državo, za mojo državo. In če smo danes 100% samozadostni, če teh 6% obstoječih ali
               pa bodočih 15% vzamemo, nismo več, smo samo še 85%. In prosim, zelena knjiga, člen
               133, vam jih lahko naštejem, 133, člen 141, člen 143 zelene knjige. Poglejte si,
               premislite, kaj v njej piše in popravite. Resno govorim! Če ne, vam obljubljam v
               imenu Zasavja in v svojem imenu, kot poslanec, pa mislim, da lahko govorim tudi v
               imenu kolegic in kolegov iz Zasavja, državljansko nepokorščino, ker govoriti o tem,
               da smo pa energetsko odvisni, hkrati pa ne upoštevati obstoječih objektov, ki delajo,
               ki imajo zmožnosti, ki imajo ljudi, ki imajo kadre, ki imajo znanje, ki imajo opremo,
               ki imajo vse, to zapirati - to je seveda svetovna neumnost ali pa vam teh 6% ali pa
               to Zasavje ni dovolj.</p>
               <p>In veste kaj se bo zgodilo? Edino podjetje v Zasavju bo še bolnišnica z 280
               zaposlenimi. Edino podjetje! Jaz imam rad in Zagorje in Hrastnik, mi smo Zasavje. 45
               tisoč ljudi tam živi, delalo jih bo 280 v bolnišnici pa nekaj sto še v Zagorju in
               Hrastniku, vse skupaj 700. Kam jih bo šlo tisoč, 3 tisoč, ob tem, da imamo vse
               pogoje. Prav je, da se danes o tem pogovarjamo. In prav vseeno mi je, če ena stran
               vleče na nuklearko, druga stran vleče na hidroelektrarne, tretja stran vleče na TEŠ -
               vsi naj bodo zaradi mene. Ne pa, da bodo oni na račun mene in na račun Zasavja. To
               vam pa povem, tega pa ne bomo dovolili. Res ne! Čeprav sem zdajle čustven, res me
               boli, dovolj imam teh političnih floskul okoli energije. Mi nismo energetsko
               samozadostni, pa moramo biti. Možnost imate, v Zasavju jo imate, za pomoč. Vzemite
               jo, pa vam bomo pomagali. Hvala lepa.</p>
            </sp>
            <sp xml:id="SDZ5-Redna-05-2009-05-15.sp11">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske ljudske stranke bo predstavil gospod
               Franc Bogovič.</p>
            </sp>
            <sp xml:id="SDZ5-Redna-05-2009-05-15.sp12">

               <speaker>FRANC BOGOVIČ:</speaker>

               <p>Bom poskušal zelo na kratko.</p>
               <p>Kot sem že prej omenil, se v Slovenski ljudski stranki zavedamo, katere so
               elementarne potrebe človeštva - voda, hrana, energetika. Smo eni tistih, ki najbolj
               zagovarjamo to, da je energetika eden izmed osnovnih postulatov tako imenovanega
               nacionalnega interesa. In mislim, kolikor me spomin ne vara, smo eni tistih, ki nismo
               nikoli govorili o odprodaji kakršnegakoli dela energetike v tujino in smo tudi zelo
               zadržani do privatizacije v energetiki. Takšno stališče bomo zastopali tudi naprej.
               Energetika mora biti smiselno urejena in na nek način tudi z regulativo države, kajti
               to je ena osnovnih nalog, s katerimi se mora država ukvarjati, seveda pa tudi
               spoštovati okvir, ki nam ga evropsko okolje daje. Kot sem že prej dejal, pri teh
               temah pogrešamo temeljit razgovor, razgovor o energetiki kot celoti, o njenih vplivih
               na okolje, o njeni konkurenčnosti, stabilnosti v oskrbi. Konec koncev, kot sem že
               prej dejal, so o tem spregovorila že tudi Evropski svet in Evropska komisija,
               parlament in nam dali zelo jasne okvire, znotraj katerih se moramo usmerjati. Če
               želimo to prebrati, če želimo to prepoznati, lahko v tem vidimo svojo usmeritev, v
               tem lahko tudi vidimo izzive evropske družbe, lahko pa tudi slepo tiščimo glavo v
               pesek in to prepuščam nekim novim garnituram.</p>
               <p>In spoštovane kolegice, kolegi, to ni debata med levimi in desnimi, to ni debata med
               staro in novo vlado, to je diskusija o naši prihodnosti. In zelo se bojim, da tako
               kakor se je danes začelo, da ne bomo tudi pri tej točki, kot žal poslušamo že kar
               celoto tega mandata, poslušali velike politične debate brez vsebine, s floskulami in
               obtoževanjem, kdo je bil v kateri vladi, kdo je kaj naredil, ne pa spregovorili o
               vsebini.</p>
               <p>Sam sem trdno prepričan in - razumite, kakor želite - vedno obsojam, da se tako
               pomembne odločitve sprejemajo v ozkih političnih elitah, ozkih krogih - o tem je
               treba spregovoriti na široko, poslušati stroko in mislim, da imam na tem področju kaj
               povedati. Zato mislim, da je tudi v tem trenutku potreben temeljit razmislek in
               temelji razgovor. Od tistega obdobja, ki je bilo danes že omenjeno in tudi v
               poslanskem vprašanju sem ga omenil, od lanskega poletja, ko so se sprejemale nekatere
               odločitve, tudi na področju danes že izpostavljenega T-6, je bilo veliko sprememb: od
               novih emisijskih kuponov do - če hočete - skoraj podvojitve planirane investicije,
               posledično tudi podvojitve stroškov, dodano še s financiranjem in temu primerno zelo
               velik vpliv na konkurenčnost naše energetike na tem področju.</p>
               <p>Ampak, da ne bo nejasnosti in da ne bo kakršnegakoli obračanja besed, sam osebno sem
               trdno prepričan, da je treba glavnino zalog lignita v Velenju izkopati. Treba pa je
               po mojem prepričanju - in zato želim, da se ta razmislek opravi in vem, da ga tudi
               opravljajo, želim svoje pomisleke tudi povedati, oceniti, ali je treba iti s tako
               veliko dinamiko in tako velikim objektom ali je mogoče manjši, kot je bil velikokrat
               s strani drugih strokovnjakov omenjen, bolj primerna rešitev, da se v določenem času
               ta lignit tudi izkoplje.</p>
               <p>In spoštovani kolegi, tisti, ki prisegate na zelen program v svojih programih,
               mislim, da boste imeli kar nekaj težav od svoje deklarativne obljube uresničiti tudi
               v operativnosti, če bodo nekateri, ki so zgolj vodilni v teh podjetjih oziroma
               njihovi lobisti, te projekte umestili v prostor, prišli v Državni zbor zgolj po
               poroštvo, vse odločitve pa bodo sprejete prej. In sam, kot sem že dejal, sem trdno
               prepričan, da je to elementarno zalogo premoga, ki je v Velenju, treba izkopati,
               potreben pa tudi nek temeljit razmislek, po kateri poti nadaljevati, da bo tudi
               zaradi te investicije v slovenski energetiki, ki bo osnovni nosilec tudi
               prestrukturiranje energetike ostal še kakšen milijon evrov za alternativne vire, za
               učinkovito rabo energije- za to, za kar ste danes že povedali v posamezni poslanski
               skupini, da na to prisegate. Ta investicija lahko tudi v teh gradivih, ki sem jih
               poskušal pripraviti za vas, v veliki meri pobere celoten investicijski potencial in
               bo zelo zelo težko pričakovati, da bo v drugem delu... Nič drugega ni naša želja kot
               temeljit, resen odgovor in tudi prevzem odgovornosti za odločitve, ki se sprejemajo v
               danem trenutku, in tudi za občutek mirne vesti tistih, ki smo mogoče dobili kakšno
               informacijo več kot ostali.</p>
            </sp>
            <sp xml:id="SDZ5-Redna-05-2009-05-15.sp13">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanskega kluba LDS bo predstavil gospod Milan Gumzar.</p>
            </sp>
            <sp xml:id="SDZ5-Redna-05-2009-05-15.sp14">

               <speaker>MILAN GUMZAR:</speaker>

               <p>Spoštovani predsednik Vlade, ministrica, minister, predsedujoči, kolegice in kolegi!
               V Poslanskem klubu LDS v celoti podpiramo odgovor predsednika Vlade na to
               tematiko.</p>
               <p>Popolni trg naj bi po teoriji že sam po sebi dajal ekonomskim subjektom prave in
               zadostne signale za investicije, ki bi omogočile učinkovito preskrbo trga, dolgoročno
               zagotavljanje najnižje cene uporabnikom ter ob danih stroških podjetij njihovim
               lastnikom zagotavljale pozitiven odnos. Trg električne energije je že sam po sebi
               specifičen, poleg tega v slovenskem in evropskem energetskem sektorju obstajajo
               ovire, ki delovanje tržnih mehanizmov upočasnjujejo in preprečujejo hitro reagiranje
               na tržne izzive, kar pa ima na trgu električne energije lahko resne posledice. Te
               ovire so po našem mnenju v Sloveniji predvsem regulativno tveganje in ovire, težavno
               umeščanje energetskih objektov v prostor, pomanjkanje koordinacije med podjetji
               znotraj sektorja ter državno lastništvo, ki močno upočasnjuje procese odločanja.
               Zaradi navedenih razlogov potrebujemo v Sloveniji jasen konsenz o smiselnosti
               posameznih investicij in sodelovanja podjetij elektroenergetskega sektorja in države
               pri njihovi izvedbi. Slovenski elektroenergetski sektor investicije nedvomno
               potrebuje, ne glede na trenutna kratkoročna gibanja na trgu električne energije, saj
               nam v nasprotnem primeru ob rasti uvozne odvisnosti grozijo težave pri zagotavljanju
               varne in zanesljive oskrbe z električno energijo.</p>
               <p>V LDS smo zaradi v zadnjih letih povsem spremenjenih razmer že pred zadnjimi
               volitvami izpostavili potrebno po čim prejšnji ponovni verifikaciji usmeritve in
               prioritet na področju energetike ter nujnosti novelacije nacionalnega energetskega
               programa. Današnja razprava in nekatere druge poteze opozicije razumemo kot
               prizadevanja, da bi Vlada najprej pripravila noveliran nacionalni energetski program,
               sprejetju katerega naj šele sledi odločanje o strateških energetskih projektih.
               Takšen vrstni red podpiramo tudi v LDS, v svojem odgovoru pa ga je zagotovil tudi
               predsednik Vlade. Še več, napovedal je pospešitev priprave noveliranega oziroma
               novega nacionalnega energetskega programa, pri kateremu bo sodelovala strokovna
               javnost, nevladne organizacije in na koncu tudi politika.</p>
               <p>V LDS bomo kot vladna stranka v skladu s svojimi pristojnostmi vsekakor prispevali k
               izpolnitvi danih obveznosti. V LDS menimo, da je problematika že začete naložbe za 6.
               blok Termoelektrarne Šoštanj večplastna, odgovornost zanjo jasno opredeljena, še
               posebej pa ne vidimo posebnega vzroka za njeno problematizacijo. Vprašanj v zvezi s
               6. blokom Termoelektrarne Šoštanj se poraja še kar nekaj, tudi za nekatere druge
               akterje te investicije, vendar v LDS močno dvomimo, da lahko Državni zbor ob taki
               priložnosti, kot je današnja razprava o odgovoru predsednika Vlade na poslansko
               vprašanje, relativno in kompetentno ocenjujemo upravičenost in ekonomičnost te že
               začete investicije, ki mora biti najprej strokovno energetsko in ekonomsko
               utemeljena.</p>
               <p>Kot že rečeno, v LDS podpiramo pospešeno pripravo in sprejetju novega nacionalnega
               energetskega programa in široko razpravo o njem. Široko in odprto razpravo pa
               pričakujemo tudi o morebitni ponovni reorganizaciji elektroenergetskih podjetij ter
               njihovi privatizaciji, ki sta po našem mnenju tesno povezana procesa. Le tako bomo
               namreč lahko dosegli trajnostno, konkurenčno in varno oskrbo z električno energijo v
               Sloveniji.</p>
            </sp>
            <sp xml:id="SDZ5-Redna-05-2009-05-15.sp15">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Socialnih demokratov bo predstavil poslanec
               Anton Colarič.</p>
            </sp>
            <sp xml:id="SDZ5-Redna-05-2009-05-15.sp16">

               <speaker>ANTON COLARIČ:</speaker>

               <p>Hvala lepa. Spoštovani! Finančna kriza svetovnih razsežnosti, ki je povzročila
               recesijo celotnega svetovnega gospodarstva in zaradi katere smo letošnje leto že
               presedeli v naših klopeh mnogo ur ter sprejeli kar nekaj paketov protikriznih
               zakonov, je tudi svetovno in slovensko energetiko postavila na glavo. Cene nafte so
               strmoglavile, enako z njimi povezane cene zemeljskega plina, pa tudi cene električne
               energije niso izjema. Finančna kriza z recesijo je postala resna grožnja vsemu
               gospodarstvu in neizogibno vpliva tudi na strukturne spremembe v energetskem
               sektorju. Rast je upočasnjena, zmanjšan je obseg mednarodnega trgovanja. V tem času
               pa ima energetski sektor pred seboj veliko odgovornost, da v času krize ne poklekne
               pod bremeni in obdrži svojo pripravljenost ter zmogljivost. Za energetski sektor bi
               bilo pogubno, če bi zaradi krize zastale investicije v nove proizvodne vire in
               prenosno infrastrukturo, saj mora gospodarstvo na izhodu iz krize nadaljevati razvoj
               na zdravih temeljih, katerih predpogoj je kakovostna infrastruktura in zadostni viri
               energije.</p>
               <p>Pri obravnavi stanja in razvoja slovenske energetike in v tem okviru zlasti
               elektroenergetike je morda zanimivo pogledati na njen položaj v Evropski uniji. Letos
               izdani statistični pregled Evropske komisije kaže, da nas je Slovencev le 0,41% vseh
               prebivalcev Evropske unije, temu deležu pa odgovarja tudi naša skupna energetska raba
               z 0,4%, podobno je s proizvodnjo električne energije z 0,45% deležem ter z rabo
               elektrike, ki dosega 0,47% delež. Zanimivi so tudi podatki o primerjavi proizvodnje
               električne energije v EU in Sloveniji. V EU je kar 54,8% vse elektrike proizvedene v
               termoproizvodnji, delež proizvodnje iz premoga je 29%, nuklearke pokrivajo 29,5%
               delež, hidroelektrarne pa 14,6%. V Sloveniji pa proizvedemo v termoelektrarnah 38,8%
               vse elektrike, od tega iz premoga 36%, v jedrski elektrarni 36% in v hidroelektrarnah
               24,5%. Lansko leto je bil obseg proizvodnje domačih proizvajalcev 14.314 gigavatnih
               ur, od tega gre polovico v NEK proizvedene elektrike na Hrvaško, torej je ostane za
               Slovenijo 11.329 gigavatnih ur. Med posameznimi proizvajalci ima največji delež, kar
               tretjinski, Termoelektrarna Šoštanj s 33,23% vse proizvedene elektrike, NEK,
               slovenski del, 26,35%, potem pa sledijo še Dravske elektrarne in drugi. V grobem
               lahko torej rečemo, da imamo tretjinsko zastopanost posameznih virov, kar pomeni
               uravnoteženo strukturo - tretjino hidro, tretjino jedrske in tretjino premogovne. To
               je ena ključnih prednosti dosedanje zanesljive oskrbe z električno energijo. Vsaka od
               teh tehnologij pa ima prednosti, pa tudi slabosti.</p>
               <p>Dejstvo je, da nuklearka deluje v 24-urnem pasu z izjemno visokim odstotkom
               izkoriščenosti. Proizvodnja elektrike v hidroelektrarnah, to je proizvodnja iz
               obnovljivega vira, je količinsko močno odvisna od hidrologije, to je, preprosto
               rečeno, vremena. Ne bi govoril o tehničnih značilnostih naših hidroelektrarn, toda
               poučili so me, da gre največ za tedenske akumulacije, ki svojo proizvodnjo količinsko
               prilagajajo vremenu oziroma vodnatosti rek. Zaradi teh njihovih lastnosti so v
               elektroenergetskem sistemu dejavnik, ki ima spremenljiv vpliv na količino proizvedene
               količine energije, seveda pa imajo pomemben vpliv na skupno ceno elektrike zaradi
               nizke cene pridobivanja. Pomembno vlogo, morda najpomembnejšo, v elektroenergetskem
               sistemu ima, kot sem že omenil, Termoelektrarna Šoštanj, saj je lani proizvedla kar
               tretjino električne energije v Sloveniji. TEŠ je pomemben regulator sistemskih
               storitev in proizvodnje elektrike, ki s svojo prilagodljivostjo prevzema
               prilagajanjem na nihanje proizvodnje v hidroelektrarnah. Najpomembnejše pri tem pa
               je, da kuri domač premog, velenjski lignit, ki ga pridobivamo v enem tehnološko
               najnaprednejših rudnikov v Evropi. Velenjski premogarji so uspeli izkopavanje premoga
               spraviti na tako raven, da so tudi cenovno zelo konkurenčni in s tem v spregi s
               Termoelektrarno Šoštanj predstavljajo enega od garantov za kakovostno, zanesljivo in
               cenovno konkurenčno proizvodnjo električne energije tudi v prihodnosti.</p>
               <p>Če pogledamo predvidevanja rasti rabe električne energije do leta 2020, kar
               predstavlja obdobje realnega načrtovanja, bi morali v tem času zadostiti povečanim
               potrebam z rastjo 2 do 3% na leto. V naslednjih enajstih letih se bo po ocenah
               povečala poraba električne energije med 27 in 43% glede na današnjo porabo. To seveda
               pomeni povečanje obsega rabe električne energije v razponu od današnjih 13 tisoč do
               16 oziroma 18 tisoč in več gigavatnih ur v letu 2020. Na tem mestu se moramo torej
               vprašati, koliko teh potreb bomo v tem obdobju lahko pokrili s proizvodnjo električne
               energije na območju Slovenije. Glede na možne scenarije rasti rabe elektrike je
               jasno, da je v naslednjem desetletju do predvidenega roka izgradnje drugega bloka
               nuklearke v Krškem, za pokrivanje povečanja rasti rabe električne energije z domačo
               proizvodnjo treba zgraditi vse načrtovane termoenergetske objekte. Med njimi je
               zagotovo najpomembnejši blok 6 v Termoelektrarni Šoštanj, nujno pa je izkoristiti
               tudi obstoječo energetsko lokacijo v Termoelektrarni Trbovlje, pa tudi drugi objekti
               so lahko pomembni za povečanje pokrivanja potreb z domačo proizvodnjo. Naj povem, da
               je po našem mnenju izgradnja bloka 6 v Šoštanju pomembna zaradi povečanja izkoristka
               premoga, saj bo iz enake količine proizvedeno kar dobra tretjina električne energije
               več, s tem pa se bo zmanjšalo tudi onesnaževanje s CO2 in dušikovimi oksidi NOX-i.
               Zaradi zastarelosti blokov 1, 3 in 4 pa ti ne bodo izpolnjevali poostrene okoljske
               zakonodaje in jih bo treba zapreti, je seveda izgradnja nujna.</p>
               <p>Glede izbrane tehnologije izgorevanja, velikosti moči in financiranje investicije v
               Šoštanju zaupamo poslovodstvu elektrarne in strokovnjakom, ki so sodelovali v
               procesih izbire projektne rešitve in ocene ekonomičnosti delovanja novega bloka 6.
               Menimo, da je vsak poskus povezovanja, sprejemanja investicijskih odločitev za
               izdelavo prenovljenega nacionalnega programa in uvrstitve investicije v ta program,
               poskus ustavitve investicij. To pomeni, da se igramo z energetsko prihodnostjo
               države, in mislim, da sem to trditev utemeljil v predhodnem delu mojega
               izvajanja.</p>
               <p>V preteklem obdobju je bilo zaradi tradicionalne slovenske miselnosti,
               privilegiranosti, regionalnih interesov in tako naprej veliko škode že povzročene in
               nesmiselno se je časovno odlagalo realizacijo novih energetskih objektov. Osebno
               menim, pa tudi v stranki lahko menimo in v poslanski skupini, da si tega ne moremo in
               ne smemo več privoščiti.</p>
               <p>Tudi na področju izgradnje hidroelektrarn, ki predstavljajo pomembnega proizvajalca
               elektrike iz obnovljivih virov, smo Socialni demokrati prepričani, da je treba
               nadaljevati z investicijami, in pričakujemo pospešitev aktivnosti pri načrtovanju in
               umeščanju hidroelektrarn na srednji Savi, Muri, Soči, pa tudi Ljubljanici v prostor
               in s tem tudi čim prejšnji pričetek gradnje.</p>
               <p>Lahko bi govoril še o obnovljivih virih energije. Ker me bodo dopolnili še moji
               kolegi potem v razpravah, morda samo podatek, da tudi na tem področju do leta 2020 bo
               treba kar veliko postoriti, ker konec koncev bo treba zagotoviti vsaj 3200 gigavatnih
               ur električne energije iz obnovljivih virov za domačo rabo, glede na dosedanji obseg
               proizvodnje in izrabiti vse možnosti: od hidroenergije, biomase iz lesa, plina,
               sonca, vetra, geotermalne energije in tako naprej.</p>
               <p>In da končam. Socialni demokrati podpiramo odgovor predsednika Vlade na postavljeno
               poslansko vprašanje in upamo, da se bo na tem področju energetike čim več naredilo v
               tem našem mandatu. Hvala lepa.</p>
            </sp>
            <sp xml:id="SDZ5-Redna-05-2009-05-15.sp17">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine SDS bo predstavil mag. Andrej Vizjak.</p>
            </sp>
            <sp xml:id="SDZ5-Redna-05-2009-05-15.sp18">

               <speaker>MAG. ANDREJ VIZJAK:</speaker>

               <p>Hvala lepa. Spoštovani podpredsednik, spoštovani predsednik Vlade. Ministrica,
               minister, ostali predstavniki Vlade, kolegice in kolegi!</p>
               <p>Za razliko od številnih drugih ne bom bral nekih napisanih govorov, ker ocenjujem, da
               to problematiko le toliko poznam, da lahko govorim na podlagi ene strani opomnika.
               Veliko je bilo v zadnjem času govora o nacionalnem interesu in bom poskušal povedati,
               kako v Slovenski demokratski stranki vidimo nacionalni interes na področju
               energetike.</p>
               <p>Nacionalni interes na področju energetike je varna, zanesljiva, trajnostna,
               konkurenčna oskrba Slovenije z energijo ob razvoju trga in konkurence in ob
               preglednosti med proizvodnimi subjekti v državi. To je nacionalni interes. Nacionalni
               interes je pa še več! Nacionalni interes je tudi konsenz o energetski politiki
               znotraj slovenske politike, ne samo koalicije. Kajti, spoštovani premier, omenili
               ste, kako dolgo potekajo umestitve posameznih objektov v prostor; kako dolgo potem
               potekajo gradnje in kako veliko sredstev slovenskih porabnikov električne energije
               zahtevajo te investicije in zato to ni za en mandat, to je projekt ali pa delo, ki
               terja konsenz in terja pogovor in ki terja odgovorne odločitve. To je po moji oceni
               nacionalni interes na področju energetike.</p>
               <p>Sprehodimo se po alinejah. Najprej varna, tukaj ne bom izgubljal preveč besed, kajti
               vsem izmed nas je jasno, da je predpogoj za delovanje slehernega energetskega objekta
               ta, da deluje varno, v skladu z najvišjimi varnostnimi standardi tako do ljudi kot do
               premoženja in seveda tudi drugih.</p>
               <p>Kar se tiče zanesljive oskrbe Slovenije z električno energijo, je to zelo pomemben
               del nacionalnega interesa. Namreč, dandanes si že gospodinjstva ne moremo
               predstavljati, da bi ostali ob nekem izpadu, bodisi daljnovoda bodisi
               elektroenergetskega proizvodnega objekta, brez elektrike, kaj šele visoko tehnološka
               gospodarstva. Torej, zato je treba zgraditi dovolj in pravšnje proizvodenj kapacitete
               glede na specifiko elektroenergetskega sistema države, zagotoviti sekundarno,
               terciarno rezervo in tudi s fleksibilnostjo proizvodnih objektov omogočati, prvič -
               samooskrbo in drugič - pokrivanje nekaterih nepredvidenih zadev, kot so izpadi in
               podobno.</p>
               <p>Zelo pomembno je tudi to, da se ob gradnji močnih energetskih objektov zavedamo, da
               je treba za te močne ali po moči obsežne objekte, zgraditi tudi ustrezne vire
               sistemskih storitev. Torej tistih sistemskih storitev, ki pokrivajo možnost izpada
               takih objektov, kajti do izpada pride v sleherni proizvodnji in tudi prenosu.</p>
               <p>Kar se zanesljive oskrbe tiče, bi tukaj pozdravil stališče, ki je bilo povedano s
               strani Demokratične stranke upokojencev. Namreč, izjemno pomembno je, da se ukvarjamo
               z učinkovito rabo energije in zmanjšamo porabo. To je eden izmed zelo pomembnih
               ciljev podnebno-energetskega paketa. Mi moramo znižati porabo in na to znižano porabo
               napeti delež obnovljivih virov. Mi tukaj gledamo samo, kako bomo proizvodnje
               kapacitete, ne pa, kako bomo hkrati tudi zmanjševali porabo. In zadnja gospodarska
               kriza, pa ne tudi zadnja gospodarska, tudi razvoj nekaterih drugih gospodarskih
               subjektov je privedel do bistvenega zmanjšanja porabe v Sloveniji, pri čemer pa se ta
               manjša poraba električne energije povsem nič ne pozna pri gospodinjskih odjemalcih.
               Nasprotno, kljub krizi se gospodinjski odjem povečuje zaradi tega, ker se povečuje
               verjetno tudi pričakovanje in kakovost oziroma kvaliteta življenja. Namreč pogosto se
               nameščajo, ne vem, tudi na energetsko zelo neučinkovite stavbe, klimatske naprave v
               poletnem času in vidimo, da ob kadilskem zakonu ni redko, da zunaj kurijo peči,
               električne peči in seveda tam ljudje kadijo in s tem trošijo električno energijo.
               Vlada tudi v prejšnjem mandatu sprejela akcijski načrt učinkovite rabe energije.
               Akcijski načrt učinkovite rabe energije, je bil sprejet pred dvema letoma, tremi
               leti, in zelo dobro bi bilo, da ga tudi v vseh elementih izvajamo, tudi v, še posebej
               zagotavljanju sredstev za izvajanje politik učinkovite rabe energije.</p>
               <p>Tretja točka nacionalnega interesa je trajnostna oskrba, se pravi, trajnostni vidik.
               Zato je bila izjemno pomembna tudi usmeritev Evropske unije in zato je bil sprejet
               podnebno-energetski paket in zato ima Slovenija zelo jasne cilje, tako glede emisij
               CO2 kot tudi glede deleža obnovljivih virov v končni porabi do leta 2020. In ne
               razumem, kako je možno argumentirati stališče, da bomo nadaljevali ali pa da bomo
               pravzaprav intenzivno startali v določene projekte, ki odmikajo Slovenijo od teh
               ciljev, brez da imamo sploh končno sliko, kako bomo dosegli do leta 2020 te cilje. In
               ni res, da so bile v prejšnji vladi sprejete neke odločitve glede teh objektov. To ni
               res. Pa še nekaj, zelo pomembno pri trajnostni rabi je to, da se sploh zavedamo
               pristopa, ki ga želita Evropska unija in svet pri teh direktivah ubrati. To je
               pristop, da se odgovorneje obnašamo do okolja in do bodočih generacij, ne pa, da se
               zaradi nekih kratkoročnih ali pa srednjeročnih ekonomskih, socialnih ali političnih
               interesov odločamo za posamezne investicije. Zato mora biti ta trajnostni del še kako
               vkomponiran v nek strateški premislek in odločitve o posameznih projektih morajo biti
               v teh okvirih. Zelo težko si predstavljam, da bomo odločitve peljali naprej, okvire
               pa paralelno definirali; težko bomo potem kaj velikega spravili v ozke okvire.
               Slovenija ima pa izredno ozke okvire glede trajnostnih kriterijev
               podnebno-energetskega paketa. Ministrstvo za gospodarstvo je v preteklem mandatu
               naredilo študijo, evalvacijo, koliko obnovljivih virov, ekonomsko upravičenih, imamo
               sploh na voljo za to, da bi zadostili tem ciljem. In smo zelo na meji, ob zelo
               restriktivni politiki do fosilnih virov. Seveda, preden imamo te odgovore, kako bomo
               dosegli te cilje, se pravi, zavezujoče cilje Evropske unije, ki so predvsem naša
               odgovornost in naši cilji - to morajo biti naši cilji, ker to so cilji za prihodnje
               generacije in tudi nas same -, je težko parcialne odločitve sprejemati.</p>
               <p>Četrti kriterij, konkurenčnost. Mi moramo imeti v vidu, da bodo proizvodni viri in
               vse naložbe v elektroenergetiki dajale optimalno cenovno ugoden izplen, rezultat. Če
               hočete, po domače, novi proizvodni objekti morajo dati poceni električno energijo -
               zakaj? - zaradi tega, ker je to strošek podjetjem, ki ga vkomponirajo v strošek
               produkta. In slovensko gospodarstvo ne more biti konkurenčno, če bo kupovalo ali pa
               če bo uporabljalo dražje električno energijo, kot je to primer v drugih državah, v
               njenih neposrednih konkurentkah.</p>
               <p>Da se odločamo za konkurenčne naložbe, ta finančni aspekt sleherne investicije je še
               kako pomemben. In dovolite mi, spoštovani premier, da se tukaj ustavim pri tistem
               energetskem dovoljenju in pri eni konkretni investiciji, ki ste jo tudi vi uporabili.
               Blok 6 Termoelektrarne Šoštanj s 600 megavati je bil uvrščen tudi v resolucijo
               nacionalnih projektov, ki jih je potrdila prejšnja vlada. To je pomemben projekt in
               jaz ga podpiram - ob tistih predpostavkah. Takrat smo nam iz Termoelektrarne Šoštanj
               sporočili, da je ta investicija vredna 600 milijonov evrov. In to tudi stoji v
               resoluciji nacionalnih projektov, 600 milijonov evrov za 600 megavatov. To je
               zapisano v dokumentu in to je pravzaprav tudi botrovalo ne nazadnje neki odločitvi o
               pozitivnem energetskem dovoljenju. Čeprav energetsko dovoljenje je zelo tehničen
               birokratski dokument, to ni politična odločitev. To ni bi rekel, neka diskrecija
               politike ali ministra, to je odločitev uradnikov, ko dobijo vlogo in seveda
               pogledajo, ali ta objekt "paše" v elektroenergetski sistem Slovenije. Jaz sem bil
               skeptičen in zato je nekoliko dlje tudi trajalo to. Kajti tako velik blok, 600
               megavatov, je problematičen vizavi sistemskih storitev. Če tak 600 megavatni blok
               izpade, je treba v trenutku najti 600 megavatov. Slovenija ima največji vir, polovico
               nuklearke, to je v Brestanici, za pokrivanje približno 350 megavatov izpada, za 600
               megavatov tega ni. In to bo treba zgraditi in tega ni pri nobeni investicijski
               dokumentaciji zraven. Po pravilih Evropske unije mora imeti vsaka država toliko
               rezerve, kolikor je njen največji posamičen blok. Slovenija ima v slovenski lasti
               polovico nuklearke, 350 megavatov, in zato ima tudi ustrezne sistemske storitve. Za
               druge bloke tega nima. In jaz sem takrat pri Agenciji za energijo preveril, ali oni
               ocenjujejo - edina kompetentna strokovna institucija v Sloveniji, ki skrbi ne
               nazadnje kot regulator - in po določenem času sem s strani te agencije dobil
               pozitivno mnenje. Takrat sem tudi podpisal energetsko dovoljenje. Vendar to ni
               finančni dokument. Energetsko dovoljenje izdaja ministrstvo tudi zasebnim
               investitorjem, komurkoli. Ni vprašanje in pri energetskem dovoljenju ni pomembno,
               koliko investicija stane, to je pač stvar investitorja. In zato je ob tako drastični
               podražitvi - namreč slišali smo, da je ta investicija sedaj vredna približno
               milijardo 130 milijonov evrov, kot je povedal finančni minister pred nedavnim. Zato
               je, verjetno, razlog, da se nekoliko razmisli. Ne, da se to investicijo briše, jaz
               sem proti temu, sam mislim, da je blok 6 pomemben in potreben za slovenski energetski
               sistem. Blok 6 je pomemben in potreben in je še kako smiseln, tudi energetsko
               gledano, da ne govorim o vseh ostalih aspektih, povezanih z delovnimi mesti in
               rudarjenjem. Investicija se je drastično podražila zaradi ne nazadnje tudi izjemnih
               konjukturnih gibanj, ki smo jim bili priča v letu 2007 in 2008 in zato bi veljalo na
               tej točki ponovno odpreti pogajanja. Jaz sem vesel te napovedi, da so odprta
               pogajanja z dobavitelji opreme. In če se bo ta investicija spravila zopet na nek
               racionalen nivo, ni tu nobene dileme o tem.</p>
               <p>Da vam pa povem eno reč. Ko smo poslušali in brali in tudi odgovor ministra, češ da
               stroški financiranja ne predstavljajo nič - seveda to ne drži. Če je konstrukcija
               takšna, kot je bila omenjena, bo za to treba najeti tako posojila z državnim
               poroštvom kot komercialna posojila. Sam sem izračunal in grem v polemiku s komurkoli
               tu, da je 20-evrov na megavatno uro samo strošek odplačila obresti in glavnice za 20
               letni kredit z moratorijem na eno megavatno uro. 20 evrov na megavatno uro je
               dodatek. 20 evrov na megavatno uro je proizvodna cena za vsemi dajatvami, recimo,
               Dravskih elektrarn. Torej, tu imamo pa samo stroške financiranja. Ampak jaz vem,
               zakaj to ni všteto. Zato, ker je pravzaprav ideja, da bi šli v tisto, za kar tudi
               pravim, da je nacionalni test - v nepreglednost. Torej, da bi drugi energetski
               objekti financirali ta kredit, Drava, Soča, Sava, nuklearka in vsi. Se pravi, vsi bi
               financirali ta projekt. To je ravno tako, kot da bi imeli v eni proizvodnji več
               proizvodnih obratov, profitnih centrov in bi trije profitni centri financirali
               investicije v četrti profitni center in seveda profitni center 4 ne bi imel nobenih
               stroškov s tem in nobenih stroškov financiranja. Normalno, da ne bi imel, ker bi mu
               drugi to plačali. Ampak to je nepregledno in tako ne bomo vzpostavili konkurence in
               tržnih razmer v Sloveniji.</p>
               <p>Stremeti moramo k temu, da plačujemo elektriko po najnižji ceni, zato moramo izbirati
               tudi investicije in jih financirati takšne, da nam bodo dale ven konkurenčno
               energijo.</p>
               <p>Četrta stvar - razvoj trga. Vidim, da se oživljajo ponovno ideje, kako vse proizvodne
               objekte spraviti pod isti imenovalec, narediti monopol. Prvič, prepričan sem, da
               boste o tem mogoče slovenskega varuha konkurence prepričali, pa tudi dvomim, ampak
               evropskega pa gotovo ne. Kajti, to je bil predpogoj - gospod Kopač to dobro ve - da
               nuklearke, tj. ELES GENA ni bilo moč spraviti v holding. ELES GEN je bil vedno
               samostojno podjetje, ločeno od holdinga. Nikoli ni bila nuklearka pod holdingom.
               Zakaj ne? Ker ne bi mogli že takrat ne, prepričati tisto konkurenčno pravo, ki je
               bilo bistveno bolj ohlapno pred osmimi leti kot sedaj, da bomo vse monopolizirali v
               Sloveniji ponovno in bomo imeli enega, ki bo diktiral investicije in ki bo trgoval z
               električno energijo. In spoštovani predsednik Vlade, pod idejo združevanja
               elektroenergetskih sistemov je ideja po centralizaciji trženja z električno energijo
               v Republiki Sloveniji. To je ideja gospoda Štoklja, tesnega prijatelja gospoda
               Kopača, ki želi vso električno energijo iz Slovenije, ki se proizvede, najbolj pa
               tisto najcenejšo, tržiti, zato da bo zagotovil denarni tok in verjetno je nujno zlo
               tudi še kakšna ogromna investicija. To je cilj. Cilj je denar, ki se nabira v teh
               podjetjih, ne pa, da bi sledili tem nacionalnim interesom, ki sem jih tukaj pred tem
               naštel.</p>
               <p>Torej, mi moramo v Sloveniji razvijati trg, to ni samo dobro za nas, to je dobro in
               moramo delati zaradi direktiv Evropske unije, mi moramo imeti več konkurenčnih
               ponudnikov električne energije. Če pogledamo ta dva stebra, ki sta sedaj, imata
               bremena in naloge. Recimo, prvi steber v okviru Holdinga Slovenske elektrarne ima
               tiskarno denarja, to so Dravske elektrarne, ki proizvajajo ogromno hidroenergije po
               zelo nizki ceni, in imajo tudi dražje proizvajalce, potrebne investicij, kot je
               Termoelektrarna Šoštanj in Termoelektrarna Trbovlje; imamo drugi steber. Imamo drugi
               steber, ki ima nuklearno elektrarno, ima Termoelektrarno Brestanica, ki je drag vir,
               ima Savske elektrarne, ki je tudi ne prav poceni vir. In ima neko drugo nalogo na
               področju investicij. In ni res, da je to primerjava teka enega s tekaškimi copati
               drugega pa s pancerji. Obadva sta približno enaka in to dokazujejo tudi poslovni
               rezultati obeh sistemov v zadnjem obdobju. Oboji so glede na proizvodnjo približno
               tako pri dobičku kot pri vseh ostalih poslovnih rezultatih izenačeni. Poslovna
               poročila so na voljo, lahko si jih pregledate, pogledate in komentirate.</p>
               <p>Torej, interes je, da imamo več ponudnikov in s tem tudi dejansko razvoj konkurence.
               In očitno je, kljub temu da so številni tudi tukaj napovedovali, kako si bosta dva
               državna konkurenta konkurirala, se je zgodilo prav to. To kar je naredil GEN-I, je
               pravzaprav naredil eno prelomno zgodbo pri delovanju trga. Prvič je prišlo do nižje
               cene, predvsem zaradi malo bolj zbalansiranega trga, ponudba je ohranila oziroma celo
               višja je bila zaradi dobre hidrologije. Povpraševanje po drugi strani je zaradi
               recesije padlo, trg se je izenačil in s tem je postal pritisk na cene, ki so padle.
               In če ne bi deloval trg, cene ne bi padle, ker pa je trg začel delovati, so pa cene
               pravzaprav šle dol. In sedaj imamo tudi situacijo, ko ponujajo številni ponudniki,
               tudi distribucijska podjetja, cenejšo energijo. In prav je tako. Tudi zaradi tega
               pravim, da ustanovitev dveh stebrov ni bila potreben in zadosten pogoj. Gotovo je bil
               pa potreben, kajti pri monopolni organizaciji ne bo trg nikoli deloval, ne glede na
               zbalansiranost ponudbe in povpraševanja. Pri več ponudnikih ob zbalansirani ponudbi
               in povpraševanju pa trg začne delovati, in to se je izkazalo. Ideja po ponovnem
               združevanju stebrov je seveda ideja po vzpostavitvi monopola in diametralno nasproti
               temu. Seveda, kmalu se bodo tržniki začeli smejati, dvigovati cene, in to bodo
               plačevali naši ljudje in naše gospodarstvo.</p>
               <p>Zadnjič, šestič, je poleg razvoja trga preglednost. Prav je, da se ve, kateri od
               proizvodnih objektov proizvaja energijo in po kakšni ceni, da se ve, kako se
               optimirajo stroški v vsakem proizvodnem objektu, in da se te relacije razčistijo. Te
               relacije se že v holdinški strukturi, kjer imamo te tako imenovane transferne cene,
               povsem prikrijejo, kajti holding odkupuje od posameznih proizvodnih objektov po tisti
               ceni, po kateri se mu zdi, da še lahko tisti obratuje, proizvodni objekti pa tako ali
               drugače skrivajo ta denar. To so dejstva, to ni nobeno znanje. In tipičen primer je
               bil zaplet v Šoštanju, ko je naenkrat tržna cena na trgu bila višja, kot je bila
               transferna cena, dogovorjena med Šoštanjem in holdingom, in takrat je rekel Šoštanj,
               da bodo sami prodajali, ne bodo več holdingu prodajali. Pet let pred tem, ko je bila
               pa tržna cena bistveno nižja kot lastna oziroma proizvodna cena Šoštanja, je bilo pa
               vse v redu; je bil pa Šoštanj zadovoljen, da je lahko prodajal holdingu, ne pa na
               trgu, ker je ne bi mogel prodati.</p>
               <p>Torej, spoštovani, želimo pregledne odnose med posameznimi akterji na
               elektroenergetskem področju v Republiki Sloveniji. Ponovno združevanje, vse v en
               žakelj, bo zatrlo procese optimiranja, bo zatrlo procese tudi ne nazadnje nekih
               racionalnih investicij, kaj šele delovanja trga v naši državi.</p>
               <p>Torej, spoštovani predsednik Vlade, o teh šestih točkah nacionalnega interesa
               potrebujemo politični konsenz. Prosim, vodite postopke, tako glede zelene knjige kot
               glede vsega drugega, da se na tem področju soočijo stališča, tudi politična, predvsem
               pa strokovna, da se najde na koncu najboljša možna rešitev - za nas je verjetno že
               prepozno - za bodoče rodove.</p>
            </sp>
            <sp xml:id="SDZ5-Redna-05-2009-05-15.sp19">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitev stališč poslanskih skupin. Sledi razprava
               poslank in poslancev.</p>
               <p>V to razpravo se lahko vključuje predstavnik Vlade. Predsednik mi je sporočil, da bo
               v imenu Vlade govoril tudi v.d. generalnega direktorja Direktorata za energijo -
               ministrstva za gospodarstvo, mag. Janez Kopač. Prvi pa ima besedo gospod Bojan
               Kontič.</p>
            </sp>
            <sp xml:id="SDZ5-Redna-05-2009-05-15.sp20">

               <speaker>BOJAN KONTIČ:</speaker>

               <p>Hvala lepa, gospod predsedujoči. Spoštovani predstavniki Vlade! Prav dobro je, da
               govorim za bivšim ministrom za energetiko, za gospodarstvo, ki je v sklopu tega
               resorja pokrival tudi energetiko. Z njim sva imela kar nekaj polemik v preteklosti,
               tudi tukaj znotraj tega parlamenta, ravno zaradi investicije, ki ji je namenil
               največjo pozornost. To je dejansko deklarativna napoved o podpori, pri tem pa
               narediti vse, da do izvedbe ne pride. To si upam v tem trenutku že trditi po vseh teh
               izkušnjah, ki jih imam. In ko govorimo o ceni 600 megavatov - 600 milijonov za 600
               megavatov. Leta 2004 je ta ocena držala, od leta 2004 do leta 2009 je minilo 5 let in
               investicija se je zavlekla predvsem zaradi vaše neaktivnosti, kljub napovedani
               podpori, in nosite odgovornost za dražjo investicijo v Šoštanju. Sedaj pa na podlagi
               podražitve te investicije govorite o tem, da investicija ni sprejemljiva. To je
               približno tako, mi smo za investicijo v Blok 6, pri tem si pa želimo, da nas ta
               investicija nič ne stane ali stane tako, kot je bilo leta 2004, ko so bile na trgu,
               tudi dobaviteljev opreme, drugačne razmere, kot so pa sedaj, ampak zamuda in višja
               cena gre na vaš račun in bi bilo kar dobro, če bi za to kdo tudi v tej državi
               odgovarjal. Zanimivo, v zapisu sindikata predsedniku Vlade je zapisano takole - pa
               citiram: "Po izboru dobavitelja za opremo Bloka 6 v TEŠ, kateri ni bil enak željam
               gospoda Vizjaka, se je zelo vidno začel ustavljati projekt Bloka 6. To je zelo huda
               obtožba, ki stoji v tem tekstu. V veliko začudenje vsem nam je bilo njegovo pisanje
               upravi TEŠ, HSE-ju in nadzornemu svetu HSE glede zahtev po obrazložitvi postopka
               izbora. Iz samega dopisa je moč razbrati, da je bil dopis sestavljen s strani
               neizbranih dobaviteljev, dva vsebinsko enaka odstavka, gospod Vizjak pa ga je zgolj
               podpisal. Dokument je priložen kot priloga. To so zapisali predstavniki sindikata. To
               so, gospod Vizjak, hude obtožbe za katere je verjetno treba odgovarjati. To ni zraslo
               na mojem zelniku.</p>
               <p>Vsak poskus povezovanja sprejemanja investicijske odločitve z izvedbo prenovljenega
               nacionalnega energetskega programa in uvrstitvijo posamezne investicije v program je
               dejansko poskus zaustavitve investicije. To pomeni igranje z energetsko prihodnostjo
               te naše države. Za energetski sektor bi namreč bilo pogubno, če bi zaradi krize
               zastale investicije v nove proizvodne vire in prenos na infrastrukturo.</p>
               <p>Kot je že bilo povedano, je velika prednost slovenske energetske slike - ta, da je
               razdeljena pri oskrbi na eno tretjino hidro, na eni tretjino jedrske in eno tretjino
               premogovne - zelo pomembna. Torej pod premogovno smatram vse, ne samo Termoelektrarno
               Šoštanj. Kot smo slišali, se tudi v Trbovljah, v Zasavju torej, ukvarjajo s temi
               težavami in si želijo boljšo rešitev, kot jo predvideva sedanja ureditev. Seveda je
               njihova zahteva povsem na mestu. Če pa se spomnimo nekoliko nazaj, pa lahko obudimo
               spomin tudi na referendum, ki je za Termoelektrarno Trbovlje propadel zaradi
               takratnega nasprotovanja takratne opozicije, ki je danes zopet v opoziciji.</p>
               <p>Torej, Nuklearna elektrarna Krško je v 24-urnem pasu proizvodnje z zelo dobrim
               odstotkom izkoriščenosti. Hidroelektrarne, proizvodnja iz obnovljenega vira
               hidroenergije naših rek, je odvisna od vremena. To vemo vsi. Ena tretjina iz domačega
               premoga - in to je edini energent, ki ga imamo doma v tem trenutku. Zgodbe s plinom
               poznamo iz letošnjega leta. Lahko, da se bo stanje izboljšalo, ampak vedno bo nekdo,
               ki bo imel moč nad tem, da zavrti ventil oziroma pipo na posameznem odseku in nam
               prepreči dobavo.</p>
               <p>V Šaleški dolini, naj tudi sam malo lokalno razpravljam, je bilo zaradi posledic
               rudarjenja odkupljenih 347 stanovanjskih objektov - beri večina potopljenih zaradi
               pridobivanja premoga. Tam, kjer so te domačije bile, je zdaj jezero ali pa
               ugrezninsko področje. Približno 2000 ljudi je bilo preseljenih, ne zaradi njihove
               želje, ampak zato, ker je bilo odločeno, da se v Šaleški dolini pridobiva električna
               energija. Domačije so bile potopljene, ljudje preseljeni. To je več, kot štejejo
               mnoge občine v Republiki Sloveniji, med temi, ki jih danes imamo.</p>
               <p>Da ne bom predolg, da ne bom razpravljal, da me v razpravi ne ponese tudi kam drugam,
               pa naj spregovorim le o nekaterih dezinformacijah, da ne rečem lažeh, ki so se širile
               v preteklem času od zamenjave vlade naprej, ko se je nenadoma dogodilo, da nekateri
               razmišljajo drugače. Nekaj vzrokov sem navedel pred tem. Pravijo, da ni dovolj
               premoga in naredijo izračun, 600 megavatni blok bo obratoval ves čas. In če seveda
               600 megavatni blok pomnožimo z 8.760 ur, kolikor jih šteje leto, dobimo 5.200
               gigavatnih ur električne energije, za to potrebujemo 5,7 milijona ton premoga. V
               bistvu je treba premoga bistveno manj. Če pogledamo, recimo, Blok 4 ponoči deluje na
               minimumu, podnevi na maksimumu. Bloka 4 in 5 uravnavata celotno energetsko sliko
               Slovenije. Gre za tako imenovani trapez in ne proizvodnjo v pasu, kot se dogaja,
               recimo, v nuklearki. Če tega ni, če Termoelektrarne Šoštanj v tem sistemu ni, ta
               sistem v Sloveniji ne deluje. O plinu, kot energentu sem pred tem že govoril. Če
               računamo,da se vsak blok na leto vsaj 20-krat ob koncu tedna zaustavi, en blok
               obratuje cirka 7.700 ur, če ure preračunamo v ekvivalentne ure jih dobimo 6.500, pa
               še te ne moremo pomnožiti s 600 megavati moči, to se verjetno ve, ker je to bruto moč
               termoelektrarne bloka 6 lastna raba, toplotna energije. Če to odštejemo, ostane 530
               megavatov, tako dobimo 3.450 gigavatnih ur letno, za to potrebujemo 2,9 milijonov ton
               premoga. Razlika, ki jo potrebuje blok 6, do tega, kar načrtuje premogovnik Velenje
               je seveda tista, ki bo poganjala tudi v prihodnje blok 5. Uvoz premoga ni predviden.
               To je bila naslednja laž, ki se je širila. Ni zadosti premoga, ga bomo uvažali. Ni
               res. Ni predviden uvoz premoga v Šaleško dolino.</p>
               <p>Naslednje, moč bloka 6 je prevelika. Za lignit, ki se uporablja kot energent za
               pridobivanje električne energije, je izračunano, da je najboljša izraba tam okoli 800
               in naprej megavatov moči. Torej, v tem smislu je ta ravno prave velikosti, sicer na
               minimumu, ampak še vedno prave velikosti.</p>
               <p>Projekt je ekološko sporen pravijo, pa ti argumenti, ki sem jih naštel, ne zdržijo
               več resne presoje. Ko pogledam te grafe, govorijo sami po sebi. Vsi trendi so močno,
               močno obrnjeni navzdol zaradi investicije, ki se predvideva in je v teku. In, ko sem
               govoril o posledicah za Termoelektrarno Šoštanj na delovanje seveda v okolju lahko
               povem, da je okolje, naklonjeno tej investiciji tudi zaradi tega, ker se bodo
               okoljske rešitve nanašale na kvalitetnejše življenje, kot je v temu trenutku. Saj mi
               nismo neumni v Šaleški dolini, da bi pristali na objekt, ki bi nam poslabšal
               življenjske razmere. Torej gre zadeva na boljše.</p>
               <p>In če upoštevamo vse to, o čemer sem govoril prej, kar se je dogajalo s to dolino v
               preteklosti, ni to socialni projekt, ampak je ta dolina do tega dejansko tudi
               upravičena.</p>
               <p>Ne bo uspelo zapreti finančne konstrukcije - res jo je težko zapirati na takšen
               način, kot se je dogajalo to od leta 2004, ampak kljub vsemu iz odgovora predsednika
               Vlade vidim, da bo to seveda možno narediti.</p>
               <p>Torej, veliko je bilo v preteklosti izrečenih neresnic, tudi o ceni električne
               energije. Od nekje je prišel izračun, da bo stala iz Bloka 6 sto evrov na megavatno
               uro, skupaj z vsemi potrebnimi kuponi pa bo stala le štiriinšestdeset evrov in jo
               primerjati s ceno iz hidroelektrarn, petinštirideset evrov, in iz nuklearne
               elektrarne Krško, šestintrideset evrov. Pri tem ne upoštevate pripadajoče
               infrastrukturne potrebne objekte za dograditev na področju hidroelektrarn, če
               govorimo o Savi, in ne upoštevate stroškov odlaganja jedrskih odpadkov pri nuklearni
               elektrarni Krško. Ampak ne to razumeti kot nasprotovanje vsem tem projektom, ki so na
               področju hidroenergije, na področju Nuklearne energije. Gre samo za pošteno
               primerjavo v ceni, vsi pa vemo, da je treba in da bomo slej kot prej morali sprejeti
               odločitve tudi o gradnji bloka dva Nuklearne elektrarne Krško.</p>
               <p>V temu primeru bomo, seveda če ta investicija steče dalje, nadaljevali z aktivnostmi,
               če pa se Bloka 6 ne izvede in če to prinesemo v sedanji čas, to seveda pomeni
               pričetek zapiranja premogovnika v Velenju, to pomeni strošek za to državo - tisti, ki
               zdaj ni predviden - v naslednjih letih, ko bi se ta premogovnik zapiral. Poroštva so
               seveda dobrodošla, ker je projekt cenejši in bomo tako popravili napako, ki je bila
               storjena v preteklosti. Strateški svet za politiko energije pri Gospodarski zbornici
               Sloveniji podpira vse te investicije in kot sem dejal, investicija ima vse prednosti;
               tako lastne cene električne energije, ki bo nižja, tako ekološke, kar pomeni večjo
               skrb za varovanje okolja v naši dolini, in seveda gospodarska upravičenost in
               potrebne električne energije, ki prihajajo iz tega bazena.</p>
               <p>To sem želel povedati predvsem zaradi tega, ker se je v preteklih dneh, tednih,
               mesecih širilo po Sloveniji veliko neresnic, govorilo se je o tem, kar je govoril
               gospod Bogovič, da sta zdaj dva lobistična centra, ki se spopadata vsak za svoj
               košček, pri tem celo pozabita na en del Slovenije ali na več delov Slovenije, ki si
               ravno tako prizadevajo, da bi se umestili v to, ali pa so že umeščeni in želijo
               ohraniti energetsko situacijo, takšno kot je, ji dodati novo vrednost. Ne gre tu za
               spopad, ne gre za nerazumevanje ali nestrinjanje znotraj stroke, ki vse te projekte
               podpira; gre v bistvu samo za politiko, za odločitev kaj financirati, kako
               financirati in kako čim več sredstev pripeljati tja, kjer so na ta sredstva tudi
               računali v preteklosti.</p>
            </sp>
            <sp xml:id="SDZ5-Redna-05-2009-05-15.sp21">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Kontič. Preden odredim odmor za napovedano sejo kolegija, je
               proceduralno prosil gospod Jerovšek. Prosim.</p>
            </sp>
            <sp xml:id="SDZ5-Redna-05-2009-05-15.sp22">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi!</p>
               <p>Gospod predsedujoči, dvakrat ste obvestili ta zbor, da bo v odsotnosti predsednika
               Vlade Vlado zastopal v.d. generalnega direktorja za energetiko. Prišel je v spremstvu
               gospoda Cvikla in jaz mislim, da bi se moral gospod Cvikl zavedati tega, kar piše v
               poslovniku in kar je v prejšnjem mandatu striktno izvajal - kdo so pooblaščeni
               predstavniki Vlade? Dva razloga sta. Jaz se zavedam, da ima gospod Lahovnik,
               minister, volilno kampanjo in da dela za stranko in da se želi plasirati v Evropski
               parlament, vendar tu razpravljamo o interesih države in morajo biti prvobitni
               interesi države. Tudi ni gospoda Erjavca, ki ima danes kongres, ne vem, kako ste se
               tako zmenili, tu pa imamo umeščanja v prostor energetskih objektov.</p>
               <p>Po drugi strani pa gospod Kopač kot direktor - pravzaprav se ga energetsko področje
               drži, kadarkoli je funkcionar, ne glede v katerem ministrstvu je, je on funkcionar na
               energetskem področju; pa je bil minister za okolje, je bila energetika tam, zdaj je
               na Ministrstvu za gospodarstvo, energetika tukaj. To je povezano s silnimi denarji,
               ki se pretakajo v energetiki. Mene asociira tudi na prenos centra ELES-a v Ljubljano
               v letu 2001, ko ni bil dojemljiv za nobene argumente, same slabe posledice od tega
               imamo in tudi je brez zapletov podpisal sporazum o nuklearki. Za Hrvaško je govoril
               takrat, da ni slabe strani. Hrvati so "pobasali" čeprav je bilo v začetku določeno,
               drugače, vse dobre strani, so Hrvatje ne izpolnjujejo tega sporazuma. Torej moramo
               imeti, tu tiste, ki so pristojni za reševanje. Torej naj pride po pavzi sem minister
               Lahovnik, če je predsednik Vlade zadržan.</p>
               <p>Predlagam, da strogo spoštujete poslovniška določila.</p>
            </sp>
            <sp xml:id="SDZ5-Redna-05-2009-05-15.sp23">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Jerovšek za opozorilo.</p>
               <p>Jaz bom Kolegiju predsednika Državnega zbora predlagal, da ugotovi, ali so izpolnjeni
               poslovniški pogoji. Po petem odstavku 235. člena napisano: "Če sta minister in
               državni sekretar zadržana zaradi obveznosti, v institucijah EU ali zaradi mednarodnih
               obveznosti ju lahko na seji delovnega telesa nadomešča generalni direktor direktorata
               v ministrstvu. Tako nadomeščanje pa je na seji Državnega zbora mogoče le, če tako
               odloči Kolegij predsednika Državnega zbora." O vašem opozorilu bomo torej
               razpravljali, odločali. Državni zbor pa bo ocenil, ali ima interes, da posluša tudi
               ljudi, ki se s tem ukvarjajo, ali pa je sprožil problematiko samo zato, da vsak od
               poslancev pove svoje mnenje.</p>
               <p>Ker drugače ne bo šlo, odrejam odmor do 13. ure. Seja Kolegija se začne ob 12., z
               delom nadaljujemo ob 13. uri.</p>
               <p>Hvala lepa.</p>
               <p>(Seja je bila prekinjena ob 12.05 in se je nadaljevala ob 13.15)</p>
            </sp>
            <sp xml:id="SDZ5-Redna-05-2009-05-15.sp24">

               <speaker>PREDSEDNIK DR. PAVEL GANTAR:</speaker>

               <p>Kolegij je na seji, ki se je pravkar končala, obravnaval predlog, da bi v skladu z
               235. členom, petim odstavkom, lahko ministra, državnega sekretarja oziroma
               predsednika Vlade nadomeščal generalni direktor direktorata v ministrstvu. Takšen
               predlog ni bil sprejet, zato seveda v.d. generalnega direktorja ne bo mogel dobiti
               besede.</p>
               <p>Pozdravljam pa tudi predsednika Vlade gospoda Boruta Pahorja, ki se nam je pridružil
               v dvorani.</p>
               <p>Besedo ima Lojze Posedel, prosim.</p>
            </sp>
            <sp xml:id="SDZ5-Redna-05-2009-05-15.sp25">

               <speaker>LOJZE POSEDEL:</speaker>

               <p>Hvala lepa, spoštovani predsednik parlamenta, spoštovani predsednik Vlade,
               predstavniki Vlade, kolegice in kolegi.</p>
               <p>Pravijo, da je vsaka ali nepotrebna stvar v življenju za nekaj dobra. Tudi to
               vprašanje kolega Bogoviča o energetski politiki je za nekaj dobro. Sicer sama
               današnja seja in razprava ne bo imela bistvenega vpliva ali pa prispevka k slovenski
               energetski politiki, je pa dobra za to, ker je imel predsednik Vlade možnost v pisnem
               odgovoru in predstavitvi tukaj v parlamentu izpostaviti dejstvo, da se tako Slovenija
               kot ostale države nahajajo na prelomnici in sicer na prelomnici ravnanja in
               pridobivanja energije. Tukaj Slovenija ni izjema ali pa je še bolj občutljiva in da
               so zato zelo pomembne odločitve, ki se sprejemajo.</p>
               <p>Pomembna je današnja seja tudi zato, ker je na takšen način narejena večja promocija
               ali pa opozorilo na dokument, ki je v javni razpravi na tako imenovano zeleno knjigo,
               kjer so zapisane glavne usmeritve, glavni nameni in pa cilji energetske politike
               Slovenije in da je ta zelena knjiga na ta način še bolj izpostavljena in verjetno bo
               več tistih, ki bodo prebrali in dali v vseh teh šestih tednih javne razprave tudi
               svoje predloge in pripombe. Ta razprava je pomembna tudi zaradi tega, ker smo v
               nastopu predsednika Vlade slišali določene potrebne investicije, jasno slišali,
               katere so tiste možnosti, kako se bo Slovenija odločala za nove vire energije, katere
               investicije in kateri viri so možni, da bo dosegla tisti skupni cilj in zahtevo po
               zmanjšanih izpustih, po večjem deležu obnovljivih virov energije. Zelo dobro je tudi,
               da je bilo vprašanje postavljeno tako, da se je iz jasnega odgovora tudi dalo
               razbrati, da vlaganja v Termoelektrarno Šoštanj, v Blok 6, niso pod vprašajem, ampak
               da je to pomembna odločitev za naprej. Sicer je predsednik uporabil izraz, da bi bilo
               slabo, če bi se takšna investicija ne nadaljevala. Mislim, da je še bolj na mestu
               izraz, ki so ga uporabili na Strateškem svetu za energetiko pri Gospodarski zbornici,
               da bi bilo to pogubno, če bi ne nadaljevali te investicije v 6. blok, nadaljevali
               investicije, ki je iz nerazumljivih razlogov tudi zastala v določenem času. V nastopu
               predsednika in v razpravi je bila velikokrat izpostavljena tudi strategija iz leta
               2004, ki je zelo dobro že takrat začrtala glavna izhodišča naše energetske bilance,
               izpostavila dejstva, da ima Slovenija večjo porabo energije, kot ima proizvodnjo, da
               samo štiri petine potreb zagotavljamo z lastnimi viri, da pa imamo sicer ustrezno
               strukturo: tretjino pridobivanja iz termoelektrarn, tretjino iz hidroelektrarn in
               tretjino iz nuklearke. Zato je pomembno, da se na enak usklajen in uravnovešen način
               izvajajo investicije tudi naprej. Ta razprava, ki poteka, je dala možnost, da se
               pogovorimo oziroma da se izpostavijo te nerazumljive zamude in zapleti, ki so bili
               pri izvajanju te investicije. Tu verjetno vprašanje kolega Bogoviča morda celo ni
               bilo mišljeno resno, da bi ta razprava sploh potekala, ker sem prepričan, da bo
               podrobna razprava o vzrokih zamude ali pa o posameznih ravnanjih prejšnje Vlade
               pokazala, da je bilo to ravnanje neodgovorno, da so bile povzročene zamude, ki so
               težko razumljive, in da se bo verjetno treba pogovarjati tudi, kot je že bilo rečeno,
               o odgovornosti, zakaj je na primer bivši minister za gospodarstvo potreboval kar 13
               mesecev za podpis energetskega soglasja. Če ga ne bi poslušal v nastopu, ko je
               predstavljal stališče Poslanske skupine SDS, bi ne verjel, da je priznal, da je
               njegova skepsa do te investicije bila tista, ki ga je zadrževala pri odločanju o
               podpisu, ko pa je dobil mnenje Agencije za energetiko, pa je to podpisal. Na ta način
               se vidi, da se odločitve niso sprejemale na strokovnih temeljih. Strokovni temelji za
               to investicijo so bili popolnoma jasni, znani so bili že daleč nazaj in ne v tistem
               času, ko je bivši minister imel to dilemo oziroma bil skeptičen do te investicije.
               Zato tudi to sprenevedanje, ki smo ga, žal, dolžni poslušati na vseh sejah Odbora za
               gospodarstvo, ko bivši minister za gospodarstvo razlaga edino zveličavno resnico in
               dokazuje kako je prejšnja vlada ravnala brez napak in kako sedanja ne zna in ne more
               sprejemati pravih odločitev, je iz tega njegove nastopa ponovno jasno, da tu ni bilo
               ravno tistega, kar je v samem odgovoru tudi zahteval, to je preglednosti. Če
               pogledamo, na kakšen način so se dogajale določene investicije na področju
               energetike, je prav, da se odpre tudi razprava o tem, kje so sredstva vodnega sklada
               porabljena, da bomo zagotovo to v tej razpravi izpostavili tisti župani, ki smo na
               področjih, ki so poplavno ogrožena, in ugotavljamo, da so namenska sredstva vodnega
               sklada verjetno porabljena na spodnji Savi. Zato je prav, da je ta razprava odprta,
               da bo o tem tekla beseda in da se bomo lahko pogovorili tudi o tem, kar je bilo
               izpostavljeno v odgovoru predsednika in tudi bivšega ministra za gospodarstvo, kako
               dolgotrajni so zapleti in postopki na področju prostorske zakonodaje. Ta zakonodaja
               je nerazumljivo zapletena, za investitorja tudi nerazumljivo draga in na ta način je
               tudi onemogočena marsikatera nujno potrebna investicija. Zato je prav, da bi si na
               teh področjih res nalili čistega vina, zakaj je potrebno in zakaj je lahko določeno
               investicijo peljati po skrajšanem postopku ali po nekem inovativnem postopku, kot je
               bilo na primer to narejeno pri regijskem centru za ravnanje odpadkov v Celju, pa se
               je zakonodaja pripravljala oziroma sprejemala sproti, da so projekti lahko tekli. V
               posameznih projektih, ko pa ni bilo te politične volje, pa so ti zapleti lahko večji.
               Odnos do okolja, ki je še kako pomemben, bo verjetno tudi povzročil, da se bo
               izpostavila odgovornost ministrov za okolje, tako bivšega kot tudi sedanjega. Če
               poslušamo odnos bivšega ministra do teh deponij in tudi sedanjega, ki tako z lahkoto
               izjavi, da bomo pa odvažali smeti še naprej na deponije, ki ne ustrezajo več pogojem.
               Na ta pišmeuhovski način bomo pač sprejeli vse kazni, ki jih bo ta država oziroma
               občine morale plačati, ker ne spoštujemo določenih sprejetih kriterijev. Enako se
               lahko zgodi, če bi z investicijo v blok 6 Termoelektrarne Šoštanj še zavlačevali
               oziroma je ne izvedli. Tudi tam so zelo jasni kriteriji 2013. leta oziroma 2016. leta
               se bodo pričeli odkupi pravic za prekomerno emisijo. In če ta investicija ne bo do
               takrat speljana, čakajo državo kazni. In če bi bila odločitev, da se ta investicija
               ne bi nadaljevala, je zagrožena tudi kazen v višini 25 milijonov evrov. Zato je danes
               vsem verjetno lahko odleglo, da je predsednik Vlade tako jasno odgovoril na vprašanje
               poslanca Bogoviča, da ta investicija teče naprej, da je potrebna in da tu ni zadržkov
               in da je treba storiti vse, da bi ta investicija bila čim prej zaključena. Zato je
               ponovno nerazumljivo, da bivši minister izjavi, da je ta investicija, Blok 6,
               pomembna in potrebna. Potem je res nerazumljivo, zakaj ta zamuda, ki je nastala v
               prejšnjem mandatu. Da je bilo izpostavljeno, da je resolucija iz leta 2004 zelo
               dobra, strokovno zelo dobra, pa vendar zelo malo realizirana. Zakaj v preteklem
               mandatnem obdobju ni bilo na tem več narejenega? Zakaj ni bilo pripravljeno tudi za
               ostale energetske objekte, ki so bili tudi danes našteti, zakaj ni bilo izpeljanih že
               več postopkov? Zakaj ni bilo narejene več dokumentacije, da bi lahko tudi koriščenje
               evropskih sredstev iz strukturnih skladov bilo večje, kot bo očitno tudi v tem
               mandatu? Zakaj ob vseh dejstvih glede Bloka 6 potem igranje z usodo toliko delovnih
               mest v Šaleški dolini? Zakaj postavljanje pod vprašaj začetek investicije je mogoče
               razbrati tudi iz posameznih zapisnikov, ki so jih posredovali člani sindikata ali pa
               drugi, ki so v to zgodbo vključeni, da verjetno nekomu in ustrezal izvajalec, ali
               dobavitelj, ali kaj drugega. Zato da je prav, da je ta razprava odprta, da se bodo te
               zadeve tudi pokazale, razčistile in da se nadaljuje po tej strategiji, kot je
               zapisana. Čeprav osebno ocenjujem, da je danes tudi čas, ki ga bo moral predsednik in
               pa člani Vlade preživeti v tem parlamentu, predragocen za to, kar bo slišal, je
               vseeno razprava pomembna in potrebna zato, da so ti odgovori jasno na mizi. Tiste, ki
               jih še ne vemo, in tiste, ki jih je potrebno razčistiti, sem pa prepričan, da jih
               bomo v nadaljevanju. Predvsem pa sem prepričan, da bo ta razprava o zeleni knjigi
               pripomogla, da se bomo kot država na tem področju oskrbe z viri energije znali
               pomembno pravilno in pravočasno odločiti, zato podpiram ta odgovor predsednika.</p>
            </sp>
            <sp xml:id="SDZ5-Redna-05-2009-05-15.sp26">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Silven Majhenič.</p>
            </sp>
            <sp xml:id="SDZ5-Redna-05-2009-05-15.sp27">

               <speaker>SILVEN MAJHENIČ:</speaker>

               <p>Spoštovani prisotni!</p>
               <p>Energetika je zanesljivo eden od faktorjev, ki obremenjuje in načenja proračun
               gospodarskih družb, pa tudi družinski proračun. Izbira ponudnikov na trgu nam je dala
               možnost poceniti življenje in zmanjšati račun za kar precej denarja. Je tudi eden od
               prispevanih ukrepov za preživetje gospodarstva, še posebej tistih, ki so s svojo
               dejavnostjo striktno vezani na porabo električne energije. Ugotovitev, da se bo
               poraba elektrike iz uvoza zmanjšala na 15%, s tem pa bodo padle tudi cene, zahteva
               premislek, ali je še potrebna gradnja Bloka 6. Vlada Republike Slovenije očitno
               zagovarja širitev kapacitet in proizvodnje elektrike, saj si mora država zagotoviti
               čim večjo energetsko neodvisnost. Uravnoteženost električne energije na več različnih
               možnih načinov, kot so termo energija, hidro energije in jedrska energija, to pa je
               le del možnosti pridobivanja električne energije../opozorilni znak za konec
               razprave./..., saj v svetu poznajo tudi druge možnosti, ki so se pokazale za dobre.
               Razmislek je sigurno potreben, kajti kot je povedal predsednik Vlade, se bodo
               odločili za energetsko učinkovitejše projekte, ki bodo../izklop mikrofona./...</p>
            </sp>
            <sp xml:id="SDZ5-Redna-05-2009-05-15.sp28">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Žal je čas potekel. Besedo ima gospod Jakob Presečnik. Prosim.</p>
            </sp>
            <sp xml:id="SDZ5-Redna-05-2009-05-15.sp29">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani predsednik Vlade in
               sodelavec!</p>
               <p>Uvodoma bi rad rekel, da je vsa ta razprava in neko ustvarjanje nekega navideznega
               spora med dvema regijama, saj tako zveni v javnosti, po moji oceni zaradi raznih
               organizacijskih zadev in špekulacij na področju organizacije, na področju energetike,
               zato jaz mislim, da se mora Vlada temeljito glede teh organizacijskih zadev potruditi
               in energetiko voditi v takšni organizacijski shemi, ki bo dobra za energetiko in ki
               bo dobra za Slovenijo. V Sloveniji imamo, po moji oceni, ugodno razmerje pri
               posameznih proizvajalcih, saj lahko rečem, da poleg manjših proizvajalcev na področju
               obnovljivih virov energije, pri katerih pa moram poudariti, da izredno zaostajamo z
               vsemi temi postopki, ki so potrebni za to, da je možno zgraditi, da je možno spraviti
               v pogon oziroma umestiti v prostor nek obrat z obnovljivimi viri, kot so male
               hidroelektrarne, kot so fotovoltaične elektrarne in druge energetske objekte, da so
               ti roki predolgi. Posamezni investitorji, ki si želijo vlagati sredstva v ta del
               energetike, mnogo predolgo čakajo na ustrezne dokumente. Kar se pa tiče glavnine, je
               pa to dobro razmerje, tretjinsko razmerje: jedrske, hidro energije in toplotne
               oziroma termoelektrarne.</p>
               <p>Prepričan sem, da je energetska politika politika, ki mora igrati na dolgi rok, z
               upoštevanjem potreb po energiji, z upoštevanjem ekologije, z upoštevanjem zanesljive
               ter cenovno sprejemljive oskrbe. Zagotovo je cenovno in okoljske najugodnejša hidro
               energija, seveda pa ob upoštevanju vseh stroškov, ki nastajajo pri izgradnji
               posameznih hidroenergetskih objektov. In tu smo se šli ali pa se gremo v tem obdobju
               in še nekaj nazaj izigravanje naše zakonodaje, kot je zakon o varstvu okolja ali
               zakon o vodah. Ocenjujem, da je bila storjena velika napaka. V preteklih letih smo
               mnogo razpravljali o tem, da je v koncesijski pogodbi zapisano, da se večina, mislim,
               da kar 90, 95%, denarja iz vodnega sklada koristi za investicije v hidroenergetske
               objekte. To je po moji oceni velika napaka. Pri tem nastradajo vsa ostala območja v
               Sloveniji. In to je dobesedno krivično za okolje, krivično za vodarstvo, krivično za
               vsa ostala področja v Sloveniji. Po mojem trdnem prepričanju so to stroški, ki še
               kako spadajo v posamezno investicijo, ker konec koncev investicija potem prinaša tudi
               na dolgi rok ustrezne prihodke. Mislim, da se bo treba v bodoče temu izogniti na vsak
               način. V nasprotnem primeru bomo imeli popoln zastoj vlaganj v vodarski sferi.
               Spominjam se pa, ko smo sprejemali zakon o vodah, da smo jasno govorili, čemu bo
               namenjen denar iz vodnega sklada.</p>
               <p>Kar se tiče jedrske energije, ima izredno majhen vpliv na okolje, vendar so pri tem
               drugi problemi oziroma prag sprejemljivosti med prebivalstvom je pri jedrski energiji
               popolnoma drugačen. In pa tretji, ki je sedaj najbolj predmet tudi te razprave,
               termoelektrarne. Torej vse termoelektrarne, posebej je pa razprava zaradi TEŠ-a. Jaz
               mislim, da so obveze glede emisij v okolju v Evropski uniji jasne, in da je treba
               nekaj storiti. Sedanji obrati so neracionalni, zato je cena proizvedene električne
               energije seveda previsoka. Tudi na tem področju je potrebno investirati v TEŠ, v
               Termoelektarno Šoštanj, ker sta vsaj dva obrata ali dva bloka popolnoma neracionalna,
               zastarela in potrebna ukinitve v naslednjih letih. Po letu 2016 bo bistveno zmanjšana
               proizvodnja, če ne bomo teh investicij peljali naprej. Posledično pa to pomeni tudi
               bistveno zmanjšanje proizvodnje oziroma zapiranje delovnih mest v šaleškem bazenu.
               Seveda, bi rekel, z jasno opredelitvijo, kako naprej z ostalimi termoenergetskimi
               objekti. V javnosti se, kot beremo zadnje mesece, pojavljajo mnogi zavajajoči,
               nasprotujoči podatki o predvideni ceni električne energije iz TEŠ-a, o emisijah v
               okolju, o ceni, nakupu pravic emisij itd. Če bo kakšna korist od te današnje
               razprave, sem prepričan, da se bo ustrezno ponovno proučilo oziroma bodo prišli pred
               javnost tudi jasni podatki o ekonomski upravičenosti te investicije, tako da ne bo
               nobenih dvomov o tem, da je ta investicija potrebna, kot se potrebujejo v Sloveniji
               tudi vse ostale investicije na energetskem področju.</p>
               <p>In za zaključek. Nekdo je omenil prej, da je danes svetovni dan boja proti podnebnim
               spremembam in tudi takšne investicije so seveda sestavni del tega boja. Hvala lepa.
            </p>
            </sp>
            <sp xml:id="SDZ5-Redna-05-2009-05-15.sp30">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Anton Anderlič. Prosim.</p>
            </sp>
            <sp xml:id="SDZ5-Redna-05-2009-05-15.sp31">

               <speaker>ANTON ANDERLIČ:</speaker>

               <p>Današnja razprava je ena od tistih, za katero lahko resno dvomimo, da bo dosegla svoj
               namen. Parlamentarna ura, kot se imenujejo poslanska vprašanja in pobuda, je
               namenjena za to, da predsednik Vlade, ministri in tisti, ki so jim vprašanja
               namenjena, odgovarjajo na vprašanja kratko, jasno in v tistem trenutku na najbolj
               pereča družbena vprašanja.</p>
               <p>Ko pa gre za zahtevo po razpravi o neki vsebini, kot je nacionalni program razvoja
               elektroenergetike v Republiki Sloveniji, je pa preprosto točka, ki presega to točko
               zato bi morala iti povsem po drugi poti. Samo zato, ker smo to izglasovali, danes
               tudi o tem razpravljamo.</p>
               <p>Nekdo je rekel, če bo kakšen rezultat iz tega, bo mogoče to. Jaz verjamem, da so
               nekateri tudi pričakovali, da bo rezultat tudi to, da se bodo prevrednotile nekatere
               ocene o mandatnem obdobju 2004 - 2008 in da je bilo bolje, kot je dejansko bilo.
               Danes samo za ilustracijo, ni mogoče, da prejšnji minister reče, kako se je podražilo
               vse skupaj s šestim blokom... Ja, šesto milijonov za šesto megavatov v letu 2004.
               Razlika je nastala v letih 2004 - 2008, ne vem kolikokrat. Ampak kdo, na kakšen
               način, zakaj je to povzročil? Če to želite vedeti, gospod Bogovič, vprašajte gospoda
               Vizjaka, koalicijskega partnerja iz prejšnjega mandata, ne obremenjevati celega zbora
               in celo slovensko javnost. Če želite vedeti, kaj je bilo z nekaterimi nerealiziranimi
               stvarmi, ki bi jih Republika Slovenija morala narediti po sprejeti evropski
               strategiji za trajnostno in konkurenčno in varnostno energijo, ki ga je izdala
               komisija evropski skupnosti, 8. 3. 2006, ne pred nedavnim, 8. 3. 2006. Danes smo več
               kot dve leti kasneje. Nič. Vprašajte ga.</p>
               <p>Ampak nisem želel, da bi tukaj polemizirali na ta način, ker se mi zdi, kot je rekel
               gospod Presečnik, rezultata tako ali tako ne bo. Neko gradivo ste vendarle dostavili
               in ste se vsaj delno potrudili, ampak je 23. 4. očitno prišlo v Državni zbor, mi smo
               ga pa dobili danes na klop. To je nerazumljivo, ne vem čemu smo to sploh dobili od
               gospoda Bogoviča, v Državni zbor prejeto 23. 4., danes smo pa dobili na mizo. Ne
               razumem in se zato tudi ne morem o teh dodatnih argumentih sedaj kvalificirano
               pogovarjati. Treba pa je reči, da to, kar je bilo danes slišati in iz magnetograma
               prebrati, kar je predsednik Vlade povedal, je dokaz, da se na tem področju temeljito
               dela. Povedal je, kje so naše strateške usmeritve, kje so naši trenutni potenciali in
               kako naj bi se vse skupaj razvijalo naprej ter da se Vlada še kako zaveda, da je tudi
               Evropska unija odvisna od uvoza v 50% energije, če govorimo še o drugih virih in tudi
               Slovenija je na tej poti, da v 20 do 30 letih pride do 70% odvisnosti, kar pa bi bilo
               slabo. In iz tega odgovora, ki sem ga slišal, sem prepričan, da je tisto, kar je
               mogoče zdaj pričakovati, da bo do konca leta prišlo do temeljitih analiz in ocen,
               kateri potenciali v Sloveniji obstajajo. Škoda je, da še ni razvitih tehnologij, da
               bi na Goričkem lahko kopali premog, ki ga je ogromno in bi lahko najceneje prišli do
               električne energije. Ampak zaenkrat to še ni mogoče, bo pa verjetno v bližnji
               prihodnosti, tudi ko bo šla tehnologija naprej. Seveda je treba ponovno prevrednotiti
               in oceniti, kaj je z nadaljevanjem v Zasavju. Pokazalo se je, da je bila napačna,
               izsiljena in hitra odločitev v preteklosti. In štiri leta, hvala bogu, da vam je
               iztekel mandat, kajti zdaj bi se morali odločiti vizavi tistega, kar ste si potihoma
               želeli, da bi se vendarle podaljšal mandat črpanja oziroma kopanja in bi se zapiranje
               odmaknilo nekam naprej. Zdaj to pač ni vaša skrb. Na hitro ste izsilili referendum,
               ker je bilo treba pokazati, da rdeči revirji si tega ne zaslužijo ali še kaj drugega.
               In jaz verjamem, da je zdaj čas, da si prvič odgovorimo tudi na to vprašanje, ker je
               v tem mandatu prvič razprava na tak način v Državnem zboru - kako bomo s svojim časom
               in z vprašanji, ki jih bomo naslavljali na Vlado, racionalneje razpravljali o
               stvareh, če sploh na ta način oziroma dejansko pripravljali točke za sejo Državnega
               zbora tako, kot smo si sami naložili v poslovniku, ne pa da bomo razpravljali kar
               tako. Vsem je znano, da se je danes nemogoče izogniti drugačni razpravi, kot je bila
               mogoče pred leti, ko je bilo mogoče razpravljati samo o energetskih virih, na drugi
               strani o uporabi. Zdaj so prav gotovo vprašanja podnebnih sprememb in vseh drugih
               stvari povezana že v sami osnovi. Mi najraje govorimo o denarju, na eni strani o
               vložku v energetske objekte, v okolje in na koncu se oceni, koliko plačujemo kot
               gospodinjstva ali kot gospodarstvo za to energijo. V vsem kontekstu je pa vedno treba
               imeti vse temeljne cilje pred seboj, in sicer da so predvsem trije tisti, ki nas pri
               teh stvareh morajo voditi, da se ne bomo na hitro odločali ali Termoelektrarna
               Šoštanj, 6. blok, ali da ali ne, ali zapreti Trbovlje oziroma RTH ali ne ali iti v
               drugi blok v Krškem ali ne ali preveč izčrpavamo dravski bazen in prilivamo denar
               drugam, da na hitro reorganiziramo organizacijo, kot je drugi energetski steber in
               tako naprej, kar se je vse dogajalo v zelo kratkem času. Lahko si pogledate te stvari
               za preteklo obdobje in boste videli, da to ni v redu. Po mojem je maksimum zavedanja
               v tem, da se zavedamo nekih trajnostnih odločitev, trajnost zagotavljanja teh virov,
               predvsem je tukaj verjetno treba misliti na okolje da, konkurenčnost, brez nje smo
               tako ali tako zadaj, varnost oskrbe pa je po mojem prepričanju mogoča edino znotraj
               teh ciljev, ki si jih je tudi Evropska unija zadala. In v relaciji do partnerstva, do
               vzhodnega partnerstva in sodelovanja z državami kaspijske regije ali pa še kje
               drugje, da si lahko to varnost oskrbe na daljši rok tudi zagotovimo. Ugriznil sem se
               za jezik, ker sem si pravzaprav rekel, da ne bom razpravljal o vsebini, o tako
               pomembni zadevi na ta način, ob odgovoru na neko vprašanje, ker to preprosto ni
               mogoče. Če je kaj pri poslanskih vprašanjih pomembno, je to, da se da pobuda, da se
               pripravijo stvari za Državni zbor tako, kot se morajo, ne da kar razpravljamo o neki
               točki, ki nekoga v nekem trenutku posebej zanima. Upam pa, da bodo tista pojasnila,
               za katere gospod Bogovič želi odgovore, zelo hitro na mizi in da jih bo dobil
               predvsem od bivšega ministra in vseh tistih, ki največ delajo na teh stvareh in
               najbolj poznajo, in to je v njegovi občini oziroma njegovi regiji in v vseh tistih
               subjektih - nekateri govorijo tako, drugi govorijo drugače. Ampak jaz vendarle ne bi
               v tem trenutku, ko gre za racionalnost, ko gre za nekatere stvari, ki se pravzaprav
               delajo ob tistem, kar je temeljni namen: zagotavljanje elektroenergetske oskrbe v
               Sloveniji v zadostnih količinah, v pogojih ekološko sprejemljivega pridobivanja in
               vseh drugih stvareh. Kje pa stalo to, ali bo ta objekt tam, ali bo tam, ali se bo
               prelivalo iz enega konca Slovenije na drugega jaz sem že rekel, da bi bil vesel, da
               bi tudi na Goričkem prišli do tega, da bi lahko kopali tisti premog tam in bi ga
               izkoriščali in bi tudi tisto družbeno okolje tam dobilo nek razvojni potencial, ampak
               zaenkrat to ni mogoče, čeprav so tam največje zaloge premoga. Hvala.</p>
            </sp>
            <sp xml:id="SDZ5-Redna-05-2009-05-15.sp32">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franc Pukšič. Prosim.</p>
            </sp>
            <sp xml:id="SDZ5-Redna-05-2009-05-15.sp33">

               <speaker>FRANC PUKŠIČ:</speaker>

               <p>Hvala lepa. Gospod predsednik, kolegice in kolegi, predstavniki Vlade.</p>
               <p>Žal je pač tako, da je dobro, če poznamo nekoliko zgodovino. In če jo poznamo,
               vidimo, da nobena stvar ne nastane od danes na jutri. V tej državi, še preden je bila
               nuklearna elektrarna, so bile postavljene tudi hidroelektrarne na Dravi in dravski
               bazen je bil tisti, ki je pravzaprav napajal celotno državo. In od tukaj naprej so se
               gradile ostale kapacitete. Ne bom govoril o tem, kaj vse je potrebno in kaj vse bi
               bilo potrebno, pa vendar eden izmed razpravljavcev je rekel, ali bo ta razprava
               dosegla svoj namen in rezultatov ne pričakujem. Tudi jaz nisem prepričan, da bo
               dosegla kakršenkoli namen, kaj šele kakršnekoli rezultate. Predlogo sem v Državnemu
               zboru, da se ne bi spomnil katastrofalnega vodenja ministrstva, ko je bil minister
               Janez Kopač in, bom rekel, smrtnega udarca takratni energetiki, ko se je leta 2001
               odločil, da bo Elektrogospodarstvo Slovenije tako rekoč uničil in ustanovil Holding.
               Tukaj se začenja ta zgodovina. Ustanovil je Holding in Elektrogospodarstvo Slovenje,
               ki je bilo ves čas v Mariboru, prestavil v Ljubljano. V STA zapisu je bilo med drugim
               zapisano: "v zvezi s sedežem Holdinga je Vlada potrdila predlog ministra Kopača, ki
               je za sedež predlagal Ljubljano. Proti njegovemu predlogu sta glasovala dva ministra
               iz vrst SLS, SKD in en predstavnik ZLSD, torej Združene liste Socialnih demokratov,
               pa se je vzdržal."</p>
               <p>Poslanci, ne samo iz Štajerske ampak dvainpetdeset poslancev, med njimi poslanci treh
               koalicijskih strank, smo pisali pismo takratnemu predsedniku Vlade dr. Janezu
               Drnovšku, pokojnemu, bog mu daj dobro, da je seveda poizkus uničenja
               Elektrogospodarstva Slovenije v Mariboru in prenos tega v Ljubljano popolnoma
               nedopustno sramotno dejanje in ponižujoče. Celo tako daleč je šlo, da je kasneje
               minister Kopač doživel tudi interpelacijo v naslednjem letu, kjer je bila ena od
               obremenilnih točk ta, da o drugih ne govorim.</p>
               <p>Kolegice in kolegi, kritičen sem do takratnega ministra Kopača, da je to naredil in
               naredil katastrofalno napako. Kritičen sem bil tudi pred tremi leti, ko je zadnji
               minister za gospodarstvo, Andrej Vizjak, ustanovil novi holding, novi GEN ali kaj jaz
               vem, kako se je že imenoval, in Holding slovenskih elektrarn HCE tako rekoč razdelil
               na dva dela. Takrat smo tudi poslanci iz Štajerske, ne glede na politične barve
               koalicije ali opozicije, dvignili glas in smo rekli, potem naj bo pa še tretji
               energetski steber. Te stvari pravzaprav ne vodijo, po mojem prepričanju, v pravo
               smer. Tako kot pri marsikateri zadevi, ki se je lotimo politikantsko, in poglejte, če
               so tri koalicijske stranke bile takrat proti temu, če so bili ministri Vlade proti
               temu je seveda z aroganco takratnega LDS-a s štiriintridesetimi poslanci pač to
               naredila, kar je naredila. In želim opozoriti na to, da se takšna aroganca slej kot
               prej vrne nazaj kot bumerang ali enemu ali drugemu. In v tem primeru se žal dogaja
               zopet naši celotni energetiki v naši državi. Namesto da bi danes gradili prečrpalno
               elektrarno na Kozjaku, recimo, ali da bi se pripravljali za novo nuklearno
               elektrarno, ali da bi bistveno več naredili na alternativi, kot je fotovoltaika, kot
               je vetrna energija ali plinsko elektrarno v Kidričevem, ki je bilo v nekih projektih
               tudi .../Opozorilni znak za konec razprave./... že zastavljena.</p>
               <p>To ni dobro in o energetiki bomo morali še veliko in konkretno govoriti in stvari
               spraviti v pravo smer.</p>
            </sp>
            <sp xml:id="SDZ5-Redna-05-2009-05-15.sp34">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Bogovič, vi kot predlagatelj lahko nastopate kadarkoli, vam ni treba zaprositi
               proceduralno. Vam bom dal potem besedo.</p>
               <p>Najprej pa je za proceduralno prosil gospod Jože Tanko.</p>
               <p>Prosim.</p>
            </sp>
            <sp xml:id="SDZ5-Redna-05-2009-05-15.sp35">

               <speaker>JOŽE TANKO:</speaker>

               <p>Hvala lepa za besedo.</p>
               <p>Moram reči, da ni primeren način, na kakršnega poteka današnja seja Državnega zbora.
               Koalicija je izglasovala in pomagala izglasovati, da predsednik Vlade oziroma Vlada
               odgovarja na poslansko vprašanje. In danes ni nikogar iz koalicije tukaj, z Vlade,
               tisti, ki bi po poslovniku morali biti, da bi odgovarjali na razprave poslancev. Ni
               predsednika Vlade, ki je odšel. Na Kolegiju smo slišali, da ima resorni minister
               mednarodne obveznosti v Prekmurju, da "je na pogovoru z manjšinami", citiram
               dobesedno. Državna sekretarka je nekje na pogovoru z nekimi podjetji. Seja Državnega
               zbora je bila odrejena s sklicem. Upam, da ste predsednik in vsi tisti, ki ste v
               koaliciji določali in načrtovali termin nadaljevanja seje, predvideli in dogovorili
               prisotnost tistih, na katere se ta točka nanaša.</p>
               <p>Zato predlagam, da Vladi ne bo ostalo uro in pol časa za razpravo, da to točko
               prekinemo, da preidemo na naslednjo točko dnevnega reda - to je akt o odreditvi
               parlamentarne preiskave in da potem, ko se zagotovi udeležba predsednika Vlade,
               resornega ministra ali državne sekretarke, kar je skladno s Poslovnikom, nadaljujemo
               razpravo o tej točki dnevnega reda.</p>
               <p>Jaz menim, da razprava o tej točki tako pomembna, da si Državni zbor ne more
               dovoliti, da tisti, ki so v tej državi najbolj odgovorni, ne sodelujejo. Še posebej
               pa ne, ker je predsednik Vlade v Državnem zboru ob nastopu mandata izjavil, da bo v
               tej hiši, v tem visokem domu preživel veliko več časa kot njegov predhodnik. Pa niti
               takrat, ko ima točko na dnevnem redu, ko se zahtevajo od njega odgovori, kompetentni
               odgovori na postavljena vprašanja v tej razpravi, tudi takrat ga ni. Pride, nekaj
               prebere in gre. Mislim, da tako ravnanje predsednika Vlade in resornih predstavnikov
               ni dopustno. Zato predlagam, da odredite oziroma da glasujemo o tem, da se točka
               prekine in da se po polurni prekinitvi nadaljuje z naslednjo točko dnevnega reda. Po
               zaključku naslednje točke pa se vrnemo na to točko in potem tudi razpravo zaključimo
               ob prisotnosti predstavnikov Vlade. Hvala lepa.</p>
            </sp>
            <sp xml:id="SDZ5-Redna-05-2009-05-15.sp36">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Tanko, prva stvar je to, da te točke ni predlagala Vlada. Zato
               tudi v tem smislu ni potrebna njuna prisotnost. Mimogrede, predsednik Vlade je v
               Državnem zboru in je tudi v dvorani, ob času je bil v dvorani in prihaja v dvorano in
               ni nujno, da če ga ni v dvorani, da ne spremlja razprave. S tega vidika tudi vašega
               predloga ne bom dal na glasovanje in bomo nadaljevali in z obravnavo te točke.
               Navsezadnje smo si jo izglasovali sami in jo bomo tudi tako obravnavali.</p>
               <p>Zato nadaljujemo s točko, in sicer proceduralno gospod Bogovič kot predlagatelj. </p>
            </sp>
            <sp xml:id="SDZ5-Redna-05-2009-05-15.sp37">

               <speaker>FRANC BOGOVIČ:</speaker>

               <p>Hvala lepa, predsednik, za besedo. Spoštovani kolega Anderlič, dolga leta ste že
               poslanec. Običajno se predlogi opozicijskih poslancev pri vprašanjih in pobudah
               izglasujejo ali ne. Velika večina je, da ne. Pri tej točki je to izglasovanje bilo
               pozitivno. Sam sem zelo podrobno pregledal tudi način glasovanja in ga poskušal
               razumeti. Lahko povem, da v poziciji, kjer se običajno taki predlogi zavračajo, niti
               v eni stranki ni bilo enotne odločitve. Na primer, v LDS je bil samo en glas proti, v
               DeSUS ni bilo nobenega glasu proti. In sem takrat tudi razumel, ko je bilo takšno
               glasovanje, ko so mi kot mlademu, nadebudnemu poslancu to razložili, da je bil to
               tudi izraz s strani številnih poslanskih skupin, da je to tematika, o kateri je
               vredno razpravljati. Sam sem trdno prepričan, na podlagi izkušenj pri tem, kar se
               dogaja pol leta v Državnem zboru, spoštovani kolegi, da smo imeli dve tretjini tem,
               po mojem občutku, o katerih smo se pogovarjali, ki so bistveno manj usodne za razvoj
               Republike Slovenije, za konkurenčnost našega gospodarstva, za okolje v naši
               Sloveniji. Velikokrat smo se raje ukvarjali z opozicijo-pozicijo, z zadevami, ki
               razdvajajo slovenski narod. In sem pričakoval, da bo tudi danes manj takšne debate,
               kot jo poskušate v razpravi peljati tisti, ki razpravljate. Da zadeva ni tako
               neusodna in da govorimo o resnih številkah, je za primer že ta investicija, ki je
               tako velika, kot so krediti v Istrabenzu in Pivovarni Laško, ki se jih predvsem v
               zadnjem času velikokrat omenja kot problematične zadeve, pa so to krediti. Ta
               investicija je takšnega ranga, Istrabenza in Pivovarne Laško. Zato mislim, da je v
               Državnem zboru, preden bomo izdali poroštvo, kot je bilo videti tudi iz rebalansa
               proračuna, vredno o tem spregovoriti. Jaz se ne bojim te razprave in mislim, kot sem
               že povedal, zelo iskreno, da je prav, da pride do te investicije, da bo do te
               investicije prišlo. Je pa najbrž čas, da se o tem ponovno prepričamo v sedanjih
               okoliščinah, ki zagotovo drugačne kot lansko leto, ali se gre po isti poti ali se
               naredi kakšna korekcija, glede na to, da je elektrika na trgu za pol cene, da je na
               drugi strani sprejet okoljsko-energetski paket v Evropski uniji, ki prinaša določene
               obveznosti tudi za našo državo.</p>
               <p>Bojim se, da bo takšen način sprejemanja dokumenta, ki ga zdaj imenujemo zelena
               knjiga za nacionalni energetski program, v nadaljevanju bo pa to nacionalni
               energetski program, po poti, kot je zastavljena, skupaj s celovitimi presojami
               vplivov na okolje, povzročil, da ga bomo v tej ljubi državi sprejemali do konca
               mandata te Vlade. Kajti ne znam si predstavljati, kako se bodo celovite presoje
               posameznih objektov oziroma celotnega programa uspele na hitro narediti, ko vemo,
               kako se posamezne zadeve izpeljujejo za posamezne objekte. Mislim, da je tu zadeva
               zastavljena na tak način, kot sem že prej dejal, kot je večina slovenskih
               resolucijskih dokumentov. Dokumenti so splošni, na široko, na resolucijski ravni. In
               ko jih čez pet let pogledamo, vidimo, da se je v nekaj procentih seštelo. In če bi se
               odgovorno glede tega obnašali, mislim, da bi se lahko zelo na hitro Vlada do takšnih
               vprašanj, ki so bile postavljena, opredelila in z zelo jasno besedo prišla v Državni
               zbor. Z moje strani ni bilo nobene druge želje, kot da to dobimo in da o tem
               spregovorimo odgovorno. Energetika je namreč tema, o kateri mora tudi Državni zbor po
               mojem prepričanju spregovoriti. Odnos do usmeritev učinkovite rabe energije, do
               obnovljivih virov energije, ki so bile izvedene, je bil zame zelo jasno pokazan pri
               sprejemanju rebalansa proračuna. Tisti, ki niste bili pozorni, iz 27 milijonov smo
               šli na 13 milijonov. In sem takrat razpravljal v tej smeri. V lanskem letu, ko je bil
               okoljski program sprejet iz teh sredstev, kako se sredstva uporabijo, je cela vrsta
               okolij že pripravila dokument o obnovi javnih objektov, kot so osnovne šole in
               podobno, glede na razpise. Sedaj je zamik teh razpisov, ni razpisa, usmeritev naj bi
               šla v drugo smer, da bi šlo to v državne objekte, ne več v občinske in podobno. Zame
               so dejstva tista, ki govorijo o odnosu, ne besede, zapisane v resolucijskem projektu.
               In se bojim, kot sem že dejal, če bomo dve leti sprejemali tako široke razprave,
               oprostite kolegi iz koalicije in pa iz Vlade, čas Vlade bo takrat mimo, je pa zelo
               usodno za črpanje evropskih sredstev, usodno za izpolnjevanje okoljskih paketov in
               podobnih zadev. Zato menim, da je debata povsem na mestu. Izpeljala se je na neko
               pot, ki je sam nisem želel oziroma ni bil moj osnovni namen, da se razume ta zadeva
               kot napad na Termoelektrarno Šoštanj. Še enkrat, kot pa danes govorite in dajete
               etiketo tudi bivšemu ministru, da je "zaribal" na tem projektu, da ni sprejeto.
               Spoštovani kolegi, iz svojih izkušenj povem, da je boljše, da ni sprejeto, kajti če
               bi 13 mesecev ne bilo zamude, kot ste dejali, pa verjetno nekaj mesecev je potrebno,
               bi bilo mogoče pol leta zamude. V tistem času bi se ta objekt oziroma pogodba
               podpisala v času največje konjunkture, ko so bile kovine najdražje, ko je bil ta
               projekt tudi zaradi globalnih razmer, pomanjkanje energije, drage energije, toliko
               dražji. Trdno sem prepričan, da bo na naslednjem razpisu, to je minister Križanič
               zadnjič že tudi dejal oziroma v pogajanjih v tem razpisu možno ceno zbiti za 150, 200
               milijonov, in bo prihranek na tem objektu evidenten. Po mojem prepričanju je bolje,
               da se pogodba podpiše v letošnjem letu, kot je terminski plan, kot da bi se lani v
               jeseni kot ste očitke delili z drugega naslova. Na občinskih nivojih so investicije,
               kjer so bili lansko leto predračuni 5 in več milijonov, so padli za 30%. In več in to
               je ta trend in zato se mi zdi povsem deplasirano in zopet v skladu z manirami, ki so
               očitno v parlamentu najenostavnejše, da se osredotočiš na delo tvojih predhodnikov,
               na široko naučiš toliko in toliko klišejev in jih uporabiš na 100 načinov. In to se
               žal dogaja v Državnem zboru pri vsaki temi pri tako se poskuša tudi na tej temi. Moj
               namen je bil, da vam še enkrat kot predlagatelj povem, srečeval sem se s to tematiko
               zadnje desetletje na zelo odgovornih mestih in na tistih mestih, kjer se v politiki
               in okolju in tega govori se govori na drugačen način, kot se govori v tem okolju.
               Želel sem samo svoj del prispevka v tem delu in pa skrb za to okolje podati in nič
               več.</p>
            </sp>
            <sp xml:id="SDZ5-Redna-05-2009-05-15.sp38">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Mirko Brulc. Prosim. Trenutek, gospod Brulc, vi želite,
               samo trenutek, prosim. Gospod Tanko, želite proceduralno? Prosim.</p>
            </sp>
            <sp xml:id="SDZ5-Redna-05-2009-05-15.sp39">

               <speaker>JOŽE TANKO:</speaker>

               <p>Hvala lepa. Spoštovani predsednik, jaz mislim, da je treba nekako prekiniti z
               dosedanjo prakso, ki se je pojavila pri obravnavi nekaterih predlogov zakonov, ki smo
               jih obravnavali v Državnem zboru ali pa v nekaterih razpravah, ko so predstavniki
               resorjev, predstavniki Vlade prišli samo na začetek seje, povedali uvodno vladno
               stališče in potem obravnavali samo zaključek. Jaz predlagam, glede na to, da je med
               nami tudi predsednik strateškega sveta Vlade za energetiko, da zvemo, kakšen bo
               pristop Vlade na tem področju. Ali bomo najprej razpravljati o strategiji in potem o
               investicijah ali bomo najprej pristopili k investicijam in potem na to prilagodili
               strategijo Republike Slovenije? Investicije, ki potekajo v tem mandatu...</p>
            </sp>
            <sp xml:id="SDZ5-Redna-05-2009-05-15.sp40">

               <speaker>PREDSEDNIK DR. PAVEL GANTAR:</speaker>

               <p>To je zloraba proceduralnega vprašanja, evidentno. To je diskusija.</p>
            </sp>
            <sp xml:id="SDZ5-Redna-05-2009-05-15.sp41">

               <speaker>JOŽE TANKO:</speaker>

               <p>Še nisem končal, pa tudi bi prosil, če gospoda Anderliča nekoliko pomirite, ni dobil
               besede, pa skače stalno v besedo. In mi poslanci Državnega zbora potrebujemo odgovor
               temeljni odgovor tistih, ki so ta trenutek v tej državi za opravljanje nalog iz
               pristojnostni izvršne veje oblasti najbolj odgovorni, kompetentne in ustrezne
               odgovore. Razprava se je že več kot prepolovila in do sedaj še ni bilo nobenega od
               predstavnikov Vlade, da bi odgovoril na trditve in stališča predlagatelja ali pa na
               trditve in stališča poslancev, ki so ob temu razpravljali.</p>
               <p>In zato predlagam, spoštovani predsednik, da v primeru, če teh odgovorov med razpravo
               ne moremo dobiti, da prekinemo razpravo, da se tisti, ki bi morali razpravljati
               posvetujejo in potem ustrezno odgovorijo. Mislim, da kakršen koli drug pristop na tem
               področju za Državni zbor ni primeren. Hvala lepa.</p>
            </sp>
            <sp xml:id="SDZ5-Redna-05-2009-05-15.sp42">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Seje seveda ne bom prekinil, predstavniki Vlade so v dvorani, dobili bodo
               besedo, ko jo bodo želeli in kadar jo bodo želeli, jo lahko dobijo. Prav tako je
               predsednik Vlade v svojem uvodnem nastopu odgovoril na vprašanje, ki je bilo
               zastavljeno. Tako ni nobenega razloga za kakršne koli proceduralne trike ali poteze,
               s katerimi bi zavlačevali to sejo. Besedo ima gospod Mirko Brulc, prosim.</p>
            </sp>
            <sp xml:id="SDZ5-Redna-05-2009-05-15.sp43">

               <speaker>MIRKO BRULC:</speaker>

               <p>Še enkrat lep pozdrav.</p>
               <p>Nacionalni program reševanja elektroenergetskih problemov in načrtovanja na temu
               področju je zelo pomemben. Naj povem, da se v marsičem strinjam z gospodom
               Anderličem, ki je razpravljal malo pred menoj. Jaz danes slišim veliko o jedrski
               elektrarni, hidroelektrarni na spodnji Savi, verigi na srednji Savi, Muri,
               termoelektrarnah in podobno. Vendar bi rad poslanke in poslance opozoril, da tam
               nekje na zahodu Slovenije imamo prekrasno reko Sočo, soške elektrarne, da imamo
               Elektro Primorsko, da se pravkar zaključuje investicija v črpalno hidroelektrarno
               Avče in da delež Primorcev pri skupnem vodenju energetike na Slovenskem je pravzaprav
               ničen.</p>
               <p>Električna energija je seveda zelo pomembna. Tudi obrača se veliko denarja in
               ustanovljena sta bila dva stebra, ki naj bi po direktivi Evropske unije bila nujna,
               da imamo potrošniki možnost izbire. Tukaj, kot je bilo že prej rečeno, je veliko
               stvari "zaribanih". Gospod Vizjak je razlagal, seveda teoretično, kako je konkurenca
               nujno potrebna, da se cena tudi na električni energiji niža. Toda jaz bi vprašal, na
               čigav račun. Ali na račun države? To, da imamo sedaj na nekem nivoju nižjo ponudbo,
               je pravzaprav le prilika posameznikov za tajno obogatenje. Ob investicijah se
               srečujemo z okoljevarstveniki, ki v svojih zahtevah velikokrat pretiravajo,
               onemogočajo kakršnokoli investicijo, obenem pa se ne znajo več, kot pravimo včasih, z
               milom ali žajfo niti obriti, še za to rabijo elektriko. Natura 2000 nam dela veliko
               preglavic pri investicijah, kajti v glavi imam problem, ki se je pojavil na Goriškem,
               ko gre za umeščanje elektroenergetskih vodov, daljnovodov v okolje, pa naj gre za
               rekonstrukcijo ali za povsem novogradnjo. Težave so seveda tudi po zaslugi
               arogantnosti investitorjev, distributerjev, ali pa Elesa, če omenim, do prebivalcev,
               ki jih tak nov daljnovod ali pa rekonstrukcija tudi prizadeva. Moram povedati, kot
               sem že omenil črpalno hidroelektrarno, da se dela končujejo in da bodo julija 2009 že
               začeli s poskusno proizvodnjo. Še vedno pa ni urejen prenos te energije. Investicija
               na daljnovodu Avče-Dobler, pa Gorica-Avče se sploh še ni začela in v Renčah je še
               vedno vprašanje vkopa tega daljnovoda. Kdo bo za to kriv, se vprašam danes, kajti
               mesečno, če ne bo ta črpalna hidroelektrarna Avče funkcionirala, bo država ali Eles,
               ampak to je vse naša blagajna, imela mesečno milijon evrov škode. Evropa je seveda
               polna vetrnic, ki proizvajajo električno energijo. Pri nas seveda to ni mogoče. Na
               Trnovsko - Banjški planoti so odlične razmere za vetrne elektrarne. Meritve iz
               satelita so pokazale, da bi se ta investicija izplačala. Sprašujem vas, kateri
               investitor si upa pričeti s tako investicijo. Čeprav se domače okolje strinja s
               prizadevanji stroke, vendar vem, da bi se dvignili vsi okoljevarstveniki, tisti iz
               ravnega Prekmurja, pa tudi iz Ljubljane, ki na Banjšicah, recimo, še nikoli niso
               bili. Porečje reke Soče omogoča vrsto mnogih majhnih hidroelektrarn, ki bi kar nekaj
               električne prispevale v to skupno kvoto. Toda tudi te so obremenjene z mnogimi,
               včasih nesprejemljivimi birokratskimi ovirami, tudi okoljskega ministrstva. Na
               področju energetike je prav tako velika cokla razvoja zelo dolgotrajno sprejemanje
               prostorske dokumentacije sprejemanje občinskih prostorskih načrtov, največkrat je
               ovira v kmetijskem in okoljskem ministrstvu.</p>
               <p>Danes ni bilo nič govora o varčevanju električne energije, o davčni razbremenitvi
               tistim, ki investirajo v fotovoltaiko ali pa kot rečemo sončne kolektorje in še kaj,
               pri varčevanju, ki nam jo tudi Evropska unija narekuje, govorimo o javni razsvetljavi
               in še kaj. Razprava je potrebna, vendar ne s takim štartom, kot je bila danes tukaj,
               kajti z gradivi bi bilo potrebno pripraviti zelo natančne predloge in potem o tem
               voditi kvalificirano razpravo. Hvala lepa.</p>
            </sp>
            <sp xml:id="SDZ5-Redna-05-2009-05-15.sp44">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Melita Župevc. Prosim.</p>
            </sp>
            <sp xml:id="SDZ5-Redna-05-2009-05-15.sp45">

               <speaker>MELITA ŽUPEVC:</speaker>

               <p>Hvala lepa za besedo, gospod predsednik. Nekje je treba začeti. Nekje se je treba
               začeti pogovarjati in tudi jaz sem bila med tistimi, ki je bila kritizirana, da je
               podprla današnjo razpravo.</p>
               <p>Naj vam povem, da mi je popolnoma vseeno za popolnoma vse lobije z leve in z desne iz
               Zasavja in iz Posavja, iz dolin ali iz ravnin. Jaz sem Trboveljčanka, Zasavčanka in
               energetika je preteklost, sedanjost in prepričana sem tudi prihodnost te naše doline.
               In to je eden in edini razlog, zakaj želim v tem parlamentu razpravljati o tej temi.
               In upam, da je to zadosten in dovolj legitimen razlog. Predsednik Vlade je v odgovoru
               na poslansko vprašanje kolega Bogoviča navedel nekaj strateških projektov na tem
               področju. Tudi danes smo jih slišali, 6 blok Termoelektrarne Šoštanj, drugi blok
               Jedrske elektrarne Krško. Zasavje ostaja tam nekje. Redko se omenja. Redko se kdo
               spomni nanj. Če pa se, ga navrže tako za zraven, da se komu ne zameri. Nekateri
               projekti v tej državi imajo očitno veliko dinamiko, ki gre seveda mimo Državnega
               zbora, ki nenazadnje daje "žegen" na Nacionalni energetski program. In kot sem že
               dejala, zadnje tedne in mesece je največ govora prav o 6 bloku Termoelektrarne
               Šoštanj. Imam nedvoumno velike dimenzije. Gre za pomemben projekt, se strinjam. Ne le
               za tisto okolje, ampak tudi za Slovenijo. Ampak tukaj so, gospe in gospodje, še drugi
               pomembni projekti, če želite - energetski objekti, do katerih se bo ta vlada morala
               opredeliti in to čim prej. Če se ozrem na zadnjih nekaj let, se ni naredilo popolnoma
               nič drugega kot to, da se je tiščalo glavo v pesek. In od aktualne vlade, kot sem
               pričakovala tudi od prejšnjih, pričakujem, da se bo jasno in javno opredelila do
               prihodnosti zasavske energetike.</p>
               <p>In danes sem poslušala bivšega ministra za gospodarstvo. To, kar ste danes govorili,
               je bilo eno navadno "flancanje". In vam bom z vašimi besedami dokazala zakaj. Danes
               se uporabljajo velike besede o tem, kaj vse je pomembno storiti. V preteklosti ni
               bilo narejenega nič. Bila so potem na koncu samo neka načelna stališča, nedoločna,
               nedorečena, ki so ostala tam nekje v zraku. Kot je že moj kolega Barovič prej povedal
               - v Zasavju potrebujemo konkretne odgovore! Ne razmišljanj, ki bodo trajala pol leta.
               Mi rabimo odgovor. Kaj je z uporabo premoga v RTH po letu 2009, s tem povezana usoda
               rudnika? Kaj je s prednostnim dispečiranjem po letu 2009 in s tem povezanim
               poslovanjem Termoelektrarne Trbovlje? Kot veste je Ekonomski inštitut, ki ga je
               takrat vodil sedanji finančni minister Križanič, opravil raziskavo, ki govori o
               pomenu in vlogi Rudnika Trbovlje-Hrastnik in TET. In prav ta raziskava, študija je
               pokazala, da je podaljšanje izkopavanja smotrno in upravičeno. Radi bi vedeli kaj
               država oziroma pristojni menijo o plinsko-parni elektrarni v Trbovljah. Če ta projekt
               za državo ni zanimiv, zakaj država tega uradno ne pove? In s strani vlad, rekla sem
               vlad, ne ene vlade, je bilo pogosto slišati, Zasavje pač da nima pripravljenih
               nobenih projektov. Kolikor vem, je bilo v preteklosti pripravljenih kar nekaj
               projektov, ampak ni bilo nobenega konkretnega odgovora. Verjetno je bilo v
               preteklosti najlažje ne odgovoriti. Leto 2006, obisk predsednika Vlade Janše v
               Zasavju, citiram: "Izbrali bomo varianto, ki bo najbolj ekonomsko učinkovita ter bo
               upoštevala okoljevarstvene standarde Evropske unije" je glede nadaljnje usode TET
               povedal takratni predsednik Vlade. Zgodilo se ni nič. Bivši minister za gospodarstvo,
               ki je bil danes v tej dvorani zelo glasen in izjemen poznavalec energetike, je dejal
               v Zasavju: "Energetika je bila in še vedno bo pomembna zaposlovalka." In prejšnja
               vlada je izrekla tudi popolnoma prazne besede o tem, kako si Vlada prizadeva, da bi
               razvijali to energetsko lokacijo tudi v prihodnje. Lokacija ima namreč, tako je
               ugotavljal celo minister Vizjak, ki se na to temo očitno zelo dobro spozna, določene
               konkurenčne prednosti pred drugimi in to je razmeroma visoka družbena sprejemljivost,
               usposobljeni kadri in tudi infrastrukturni pogoji. Vendar, ta minister je tudi dejal,
               da bi bilo najbolje RTH kar takoj zapreti, češe, da gre za nesmiselno zapravljanje
               davkoplačevalskega denarja. No, če država tako meni tudi danes, potem naj to
               Zasavčankam in Zasavčanom jasno pove. Pove naj jim koliko naj ji gre v tem izjemno
               težkem in občutljivem času na cesto, ali pa naj najde alternativno varianto. Naj
               torej pove to ljudem. In danes je bilo veliko rečenega o Zeleni knjigi. Jaz se
               opravičujem, če je moj nastop čustven, ampak takšni pač smo tisti, ki od tam
               prihajamo. Gospod Vizjak, prosim, zadržite se tudi jaz sem vas poslušala, ko ste
               govorili neumnosti. Torej, zelena knjiga. Jaz za Zasavje v tej knjigi ne vidim nič
               zelenega, ampak samo črno. Tisti, ki so jo pisali Zasavje pretežno vidijo kot okolje,
               ki se bo kot energetsko okolje, v prihodnjih letih le zapiralo, nič pa odpiralo. Ta
               predlog ne vključuje zasavske energetike in na takšen predlog jaz mislim, da v
               Zasavju ne bo pristal nihče. In izračuni, ki so bili javno objavljeni, kažejo, da bi
               zapiranje rudnika in posledično negotova usoda TET imela tudi katastrofalne socialne
               posledice v Zasavju. Meni za to ne more biti vseeno, mislim, da tudi vam ne. In pred
               kratkim sta oba sindikata, tako rudnika kot termoelektrarne, na predsednika Vlade in
               resornega ministra naslovila neke vrste poziv k odgovoru države, naj se končno enkrat
               izjasni, kaj želi. Jaz verjamem, da je morda nepošteno, da ta vlada zdaj "kasira" vse
               tisto, kar je bilo slabega v preteklosti. Ampak, jaz sem videla kakšen je bil odgovor
               tem sindikatom in ta odgovor je ignorantski. Mene takšen odgovor skrbi. Jaz
               pričakujem, da bo Vlada našla bolj konkretne in bolj utemeljene odgovore na
               vprašanja, ki so bila zastavljena. Kajti iz teh odgovorov izhaja, da naj se TET
               znajde po svoje, in da bo država zelo vesela, če se bo. Kar se tiče pa RTH-ja, iz
               tega odgovora izhaja, da je pač treba upoštevati veljavno zakonodajo in ta veljavna
               zakonodaja predvideva, vemo kaj. Nobenega odgovora ni. Kaj pa dan po tem? Kaj bo
               država, kaj pristojno ministrstvo zdaj naredilo? Kakšne dokumente mi pošiljamo v
               Bruselj, mene zanima? Kakšne sheme omejevanja emisij? Iz teh shem bi izhajalo, da bo
               leta 2015, da bodo emisije 5 takrat 0, kar pomeni, da 5 več ne bo. Jaz bi rada res
               odgovore na ta vprašanja, ker so zelo pomembna. Strinjam se, da je v Zasavju pogosto
               težko najti skupen jezik. Ampak morda bi bil res skrajni čas, da naredimo kakšen
               korak naprej.</p>
               <p>Imela pa bi tudi eno zelo konkretno pobudo za Vlado; če se ji zdi zasavska energetika
               pomembna in predsednika Vlade sem razumela in pristojne ministre, da se jim zdi,
               potem predlagam, da se v Strateški svet za energetiko vključi tudi kakšen predstavnik
               iz Zasavja. Zasavje je energetska dolina. Živimo, smo živeli in upam, da bomo živeli
               od energetike. V Strateškem svetu, ki, citiram, "spremlja energetsko situacijo v
               Sloveniji ter za predsednika Vlade pripravlja strokovne usmeritve in predloge na
               energetskem področju", namreč ni predstavnika iz Zasavja. Jaz dajem konkretno pobudo
               in si želim, da boste ocenili, da je pomembno, da se tudi zasavski glas sliši v
               Strateškem svetu za energetiko. V tem svetu očitno nihče ne govori v imenu Zasavja.
               Zato me zanima, kdo bo odločal in govoril namesto njega.</p>
               <p>In če mi dovolite, da končam z besedami bivšega predsednika Vlade, ki v današnjem
               trenutku, po vseh letih, ko v Zasavju ni bilo narejenega nič, zvenijo še bolj cinično
               in to je: "Za uspešno prihodnost pa je ključen preklop miselnosti iz pesimizma v
               optimizem, saj razvojne priložnosti obstajajo." In besede so zlato postale. Hvala
               lepa.</p>
            </sp>
            <sp xml:id="SDZ5-Redna-05-2009-05-15.sp46">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Repliko ima mag. Andrej Vizjak.</p>
               <p>Prosim.</p>
            </sp>
            <sp xml:id="SDZ5-Redna-05-2009-05-15.sp47">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Verjamem, da je takšna razprava plod nevednosti ne česa drugega, ali pa morebiti plod
               tega, da če želiš pokritizirati aktualno vlado, moraš še malo prejšnjo, da ni preveč
               izpostavljena sedanja energetska politika.</p>
               <p>Z gospo Župevčevo se v celoti strinjam, da je ta knjiga, ki je zdaj v javni razpravi
               črna knjiga, ne pa zelena knjiga. Kajti, kot smo že slišali, se ukvarja bistveno s
               premogom in bistveno manj z obnovljivimi viri. V tem se v celoti strinjam. In pisala
               jo je Energetska zbornica, ki jo vodi človek, ki je direktor Premogovnika Velenje. To
               je povsem jasno in tu ni dvoma. Vendar pojasnil bi in demantiral navedbe, da v
               prejšnjem mandatu na energetskem področju ni bilo storjeno nič v povezavi s
               Termoelektrarno Trbovlje.</p>
               <p>Prvič, Termoelektrarna Trbovlje - kaj je bilo konkretnega storjeno. Bila je iz
               samostojnega energetskega, prezadolženega energetskega podjetja priključena k sistemu
               Holding slovenske elektrarne z željo, da se v okviru holdinga najdeta prostor in
               denar za prepotrebne investicije. Podpisano in izdano je bilo energetsko dovoljenje,
               energetsko dovoljenje za nov energetski objekt, spoštovana Župevčeva. Seveda je bilo
               energetsko dovoljenje izdano vlagatelju, to je gospodarski družbi, to je
               Termoelektrarni Trbovlje. Od nje je odvisno kam in kako daleč je pripeljala ta
               projekt in kaj je bilo narejenega. Še bistveno bolj pomemben projekt, sem in zelo
               vesel, da ste citirali predsednika Vlade, ponujen je bil projekt, da ga prevzame
               Zasavje kot svojega, projekt izgradnje spodnjesavske verige, da se tam ustanovi
               gospodarska družba, ki bo peljala to investicijo, ki bo usmerjala in vodila to
               investicijo. To je bilo z moje strani predlagano na obletnici Rudnika
               Trbovlje-Hrastnik, ki smo ga imeli v Trbovljah v času aktivnega mandata. Žal, če se
               na teh projektih ni nič naredilo s strani odgovornih razvojnih nosilcev, ne krivite
               bivšega ministra, ampak krivite sebe. .../Oglašanje iz klopi./</p>
            </sp>
            <sp xml:id="SDZ5-Redna-05-2009-05-15.sp48">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani!</p>
               <p>Besedo ima gospod Branko Marinič.</p>
            </sp>
            <sp xml:id="SDZ5-Redna-05-2009-05-15.sp49">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj!</p>
               <p>Dovolite mi, jaz nisem energetik in se vnaprej opravičujem, če bom pri tem mojem
               nastopu premalo strokoven, pa vendarle. Kolikor sem spremljal dosedanjo razpravo
               vidim, da je veliko tistih, ki se na elektroenergetiko izredno dobro spoznate.</p>
               <p>Dovolite mi, da bi najprej pokomentiral samo vsebino današnje točke dnevnega reda, ki
               se pravzaprav nanaša na reorganizacijo slovenske elektroenergetike oziroma na
               novelacijo Nacionalnega energetskega programa oziroma zelene knjige, kot lahko na
               kratko tudi imenujemo. V tem smislu bi pričakoval od nas poslank in poslancev, da
               vsebinsko razpravljamo o tej temi in da pri svojih vsebinah dobimo tudi konkretne
               odgovore. To bi bil potem smisel in namen te današnje širše razprave o odgovoru
               predsednika Vlade na poslansko vprašanje. To se seveda danes ne more zgoditi. In
               resnično obžalujem in mi je žal teh ur, ki jih bomo presedel tukaj, ker ne bom dobil
               odgovorov s strani tistih kompetentnih ljudi, izvršilne veje oblasti, ki so za
               določena področja odgovorni. Pogrešam torej resornega ministra Lahovnika. Še bolj pa
               se mi zdi pomembno in nujno, ko obravnavamo to temo, da bi v nekaterih konkretnih
               primerih na področju elektroenergetike soočili tudi ministra za okolje in prostor,
               kajti prav na teh dveh segmentih tiči zajec oziroma vsebinsko rečeno, da bi dobili
               odgovore na tista vprašanja, o katerih pravzaprav danes teče vsebinska razprava.</p>
               <p>Rak rana umeščanja objektov, elektroenergetskih in drugih objektov, v prostor, je
               postopek ki izgublja veliko in preveč časa. Čas je denar in mislim, da so tu ravno
               zaradi teh predolgotrajnih postopkov na področju varstva okolja in prostora preseženi
               vsi možni roki. Samo za primer, poglejte, kako se umeščajo v prostor vetrne
               elektrarne; vprašanje, kdaj bo zadeva dokončna. Prav tako, ko gledamo, kako se zaradi
               nujnih potreb oskrbe Slovenije z električno energijo umeščajo v prostor transportne
               poti, se pravi, daljnovodi, plinovodi in tako dalje. Tu so vsi možni roki, ki so
               zakonsko določeni, velikokrat predolgi.</p>
               <p>K tej vsebinski točki bi želel dodati nekaj, kar je pravzaprav tema Nacionalnega
               elektroenergetskega programa, v poglavju Promet, spremembe v rabi in oskrbi, ki
               obravnava nove tehnologije in nove vire. Danes bi v sklopu tega lahko tudi nekaj
               razprave namenili temu, kaj nas čaka na področju energije v prometu. Za ilustracijo
               lahko povem, da recimo Kitajci na tem področju drvijo z neverjetno hitrostjo, da
               letno izdelajo ne vem koliko milijonov teh dvokolesnikov, ki so na električni pogon
               in lahko pričakujemo, če pogledamo koliko danes slovensko tržišče premore
               raznoraznega blaga iz Kitajske, lahko pričakujemo, da bo kaj kmalu tudi slovensko
               tržišče preplavljeno s temi dvokolesniki na električni pogon. Tudi avtomobili bodo
               slej ko prej, tam do leta 2020, med 2020 in 2030 tudi v slovenskem prostoru, ki ne
               bodo več na tako imenovana fosilna goriva oziroma teh bio goriv. Skratka, zdi se mi
               zelo pomembno, da spuščamo priložnosti v katerih bi lahko tudi opravili malo
               vsebinske razprave.</p>
               <p>No, mislim, da se je eden od kolegov dotaknil tudi velikega bazena rjavega premoga na
               območju Republike Slovenije in to prav na tistem območju Slovenije, torej v
               Prekmurju, ki je morda tudi najbolj gospodarsko zaostala regija v Republiki
               Sloveniji. Na zahodnem Goričkem, tam nekje v Vidmu ob Ščavnici, Presiki med Lendavo
               in Petišovci, so po ugotovljenih raziskavah zaloge rjavega premoga, ki dosegajo neko
               veliko količino. Gre za okrog 830 milijonov ton rjavega premoga, ki ima celo večjo
               vrednost kot premog v Zasavju ali v velenjski regiji.</p>
               <p>Skratka, želel bi da bi vsebinska razprava resnično v tem smislu, da bi poslanke in
               poslanci dobili mnoge odgovore, ki pravzaprav izhajajo iz vprašanja našega kolega
               poslanca predsedniku Vlade. Škoda, velika škoda, da bomo ostali tudi brez tega.</p>
               <p>Hvala lepa.</p>
            </sp>
            <sp xml:id="SDZ5-Redna-05-2009-05-15.sp50">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Anton Kampuš.</p>
               <p>Prosim.</p>
            </sp>
            <sp xml:id="SDZ5-Redna-05-2009-05-15.sp51">

               <speaker>ANTON KAMPUŠ:</speaker>

               <p>Spoštovani predsednik, spoštovane kolegice in kolegi, cenjeni gospod Kopač.</p>
               <p>Res je, ugotavljamo, da je pri nas v Sloveniji velika poraba in sorazmerno draga
               energija, kar torej draži tudi našo konkurenčnost v gospodarstvu. V recesijo to še
               posebej čuti gospodarstvo. In pravi čas je za resen pristop k razpravi o pripravljeni
               zeleni knjigi za Nacionalni energetski program. Seveda je čas za tehtne pripombe,
               dopolnitve in različna stališča. Res je, da je bil leta 2000 sprejet Energetski
               nacionalni program, ta nacionalni program iz leta 2004 ni bil uresničen in v
               preteklih štirih letih se ni zgodilo nič. Podpisane naloge niso bile uresničene. In
               zdaj bo delo za uresničitev ciljev težje in seveda vsekakor dražje.</p>
               <p>Zelena knjiga prinaša pomembne usmeritve, in sicer povečanje zanesljivosti oskrbe z
               energijo, zagotavljanje konkurenčnosti gospodarstva, iskanje ustreznih okoljskih
               rešitev, zagotavljanje socialne kohezivnosti, čim hitrejši pristop k nadaljevanju
               investicij v ciklusu elektro oskrbe. Tega kar je predsednik Vlade dejal, torej Borut
               Pahor, da je potrebno k tem investicijam čim prej pristopiti, se seveda posebej
               veselim.</p>
               <p>Če bi pa na kratko pokomentiral, lahko rečem sledeče; torej v grobem imamo tretjinsko
               zastopanost posameznih virov, to pomeni eno tretjino hidro, ena tretjina jedrska in
               ena tretjina premogovno, tako na pamet lahko povem. Dejstvo, da Nuklearna elektrarna
               Krško deluje v štiriindvajseturnem pasu z izjemno visokim odstotkom izkoriščenosti,
               je seveda dolgoročno vzdržljivo strašljiva. Pomembno vlogo v elektroenergetskem
               sistemu ima Termoelektrarna Šoštanj, ki je na nek način regulator tega. Proizvodnja
               elektrike v hidroelektrarnah, to je proizvodnja iz obnovljivih virov hidroenergije
               naših rek, je količinsko močno odvisno tudi od hidrologije, to je preprosto rečeno od
               vremena. Proizvodnje količine energije imajo pa pomemben vpliv na skupno ceno, saj se
               ugotavlja, da je elektrika iz hidroelektrarn strokovno najbolj ogrožena.</p>
               <p>Pripombe in priporočila na posvetovalni dokument zelena knjiga je potrebno pripraviti
               v predvidenem času. Za mene je posebno pomembno področje srednjeročno povečanje
               deleža hidroelektrarn pri proizvodnji električne energije. Povečanje deleža
               električne energije iz hidroelektrarn, je izredno pomembno iz več vidikov, predvsem
               pa zaradi strateške zanesljivosti oskrbe z električno energijo ob izrednih ekonomskih
               in političnih razmerah ter zaradi diverzifikaciji virov. Seveda je treba reči, da je
               potrebno spoštovati predvideni delež, torej iz 32 na 33,6%, torej domače vire. Iz
               tega prispevka je zanesljivost oskrbe zelo vprašljiva in pa pomembna.</p>
               <p>V tem trenutku bi lahko predlagal, da pripravljavec posvetovalnega dokumenta posveti
               že pred leti zastavljenim ciljem nekoliko več pozornosti in da se jasneje in
               konkretneje opredeli o namenu izkoriščanja ceneje izkoriščenih vendar z družbenim
               konsenzom izkoristljivih virov vodnega potenciala Republike Slovenije, kar velja še
               posebej za reko Muro.</p>
               <p>Veliko se je govorilo o nacionalnem interesu, ampak ugotavljam in moje mišljenje je
               seveda takšno, da je nacionalni interes sestavljen iz velikega števila odprtih
               priložnosti. In iz tega konteksta lahko trdim, da je z opredelitvijo za energetsko
               rabo tudi nekaj primernih odsekov reke Mure. S skrbnim načrtovanjem objektov
               hidroelektrarn, ki pa morajo biti večnamenski, bo možno v Pomurju doseči ob
               ekonomsko-okoljsko in prostorsko ustrezni energetski izrabi tudi intenzivnejši razvoj
               posameznih področij družbenega okolja in s tem, tako kot je bilo prej rečeno,
               zmanjšanje gospodarskega zaostanka regije za slovenskim povprečjem. Danes bom prvič
               uporabil termin "Slovenske gorice" - nizko hribovno področje z veliko sončnih dni v
               letu, kar strokovnjaki vse bolj ugotavljajo in je kot velika priložnost za gradnjo
               manjših fotovoltaičnih elektrarn z namenom izkoriščanja sončne energije. Posebej sem
               vesel, da je Vlada prejšnji teden sprejela stimulativno uredbo o spodbujanju
               proizvodnje iz obnovljivih virov energije, ki bo zagotovo pospešila gradnjo manjših
               fotovoltaičnih elektrarn, elektrarn na bioplin, biomaso pa tudi vetrnih elektrarn.
               Posebej sem vesel, da sem v knjigi zasledil posamezne segmente, ki so na nek način že
               bili omenjeni, nekateri pa seveda ne. Na več lokacijah v Prekmurju je potrebno
               analizirati možnost koriščenja zemeljskega plina. To je zapisano in mislim, da je
               vsekakor to potrebno izvesti. Seveda smatram, da je nacionalni interes tudi ta,
               četudi nekateri pravijo, da je to zanemarljivo; raziskava premoga na zahodnem
               Goričkem oziroma v Prekmurju, v katerem se ugotavlja, da je potencial zalog rjavega
               premoga tam okoli 830 milijonov ton. Seveda je nacionalni interes poiskati vse te
               odprte priložnosti, tudi manjše, za vzdržnost sistema, za pocenitev energije in za
               trajnostno vzdržnost. Iz tega je seveda pričakovati izboljšanje konkurenčnosti našega
               gospodarstva.</p>
               <p>Na koncu bi poskušal povedati o tematiki, ki je danes tema razgovora in glavno
               vprašanje; torej te tematike, ki jo imamo danes na mizi; je bilo postavljeno
               predsedniku Vlade Republike Slovenije gospodu Borutu Pahorju. On je uvodoma podal
               obrazložitev zelo tehtno in argumentirano. Zato me čudijo vsa ta proceduralna in
               druga podtikanja, kje so ministri in kje so ostali in tako naprej. Dejansko je bilo
               vprašanje postavljeno predsedniku Vlade. On je na to odgovoril in ne vidim nobenega
               razloga, da se obnašate tako otročje in pokažite že enkrat odnos do problematike, ki
               je za Slovenijo izredno pomembna. Želim si, da bi v teh tednih prišlo še nekaj, ali
               večina tehtnih pripomb, ki jih imate in jih prinašate iz svojih okolij, da bomo lahko
               zaključili celoto in se lotili dela. Hvala.</p>
            </sp>
            <sp xml:id="SDZ5-Redna-05-2009-05-15.sp52">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker je prišlo do precejšnjih sprememb pri razpravljavcih bom prebral naslednjih pet
               razpravljavcev: Franco Juri, Darko Menih, Gvido Kres, Miran Jerič in Breda Pečan.</p>
               <p>Besedo ima gospod Franco Juri.</p>
            </sp>
            <sp xml:id="SDZ5-Redna-05-2009-05-15.sp53">

               <speaker>FRANCO JURI:</speaker>

               <p>Hvala, gospod predsednik. Kolegi in kolegice!</p>
               <p>Menim, da je sta seja in ta razprava vsekakor koristni. Ne glede na to, da se
               sprevrže kot po navadi v neko medsebojno obračunavanje, v iskanje glavnega krivca,
               ali je prejšnja vlada storila toliko napak, ali je ta vlada še nezadostno odgovorila
               na nekatera ključna vprašanja. In tudi menim, da ko govorimo o energetski strategiji
               Slovenije in tudi Evrope, se ne smemo omejiti pri poglavju, ki se imenuje TEŠ, TET
               ali JEK, ampak da gre dejansko za širši okvir in za ugotavljanje tistih potencialov
               in možnosti, ki jih imamo glede na dejansko stanje energetske bilance po svetu,
               Evropi in pri nas.</p>
               <p>Torej, pozdravljam to razpravo in mislim, da je to pravi začetek javne razprave o
               zeleni knjigi, ki jo imamo pred seboj. Ta dokument je vsekakor pomemben, je dobra
               podlaga, kljub temu, da obstaja veliko nedorečenosti. Mislim, da gre za osnutek, ki
               je zdaj ponujen javnosti, strokovni javnosti in tudi politiki v razpravo. Upam, da
               bomo s to razpravo bistveno izboljšali platformo za oblikovanje strategije Republike
               Slovenije.</p>
               <p>Uvodoma naj povem, da to, kar sem najprej opazil, da skoraj vse ocene, uvodne ocene,
               v tem dokumentu slonijo na ocenah in projekcijah Mednarodne agencije za energijo.
               Seveda, to je naš uradni sogovornik, to je agencija, ki servisira tudi evropske
               države. Kljub temu bi jaz našim strokovnjakom svetoval, naj se zgledujejo po
               nekaterih drugih relevantnih članicah Evropske unije. V mislih imam predvsem Nemčijo
               in tudi že citirano, omenjeno Švedsko, ki vzporedno ob upoštevanju ocen in projekcij
               Mednarodne agencije za energijo vlagata velik napor in tudi veliko sredstev v lastne
               ocene, v ekipe, ki jih sestavljajo strokovnjaki. Tako je Nemčija, recimo, pred
               poldrugim letom ustanovila agencijo Energy Watch Group, ki združuje različne
               strokovnjake in je nastala na podlagi odločitev različnih nemških strank. No, zakaj
               to omenjam? Ker se ocene, podatki in projekcije, ki jih najdemo v dokumentih te
               neodvisne agencije, bistveno razlikujejo od projekcij, ki nam jih ponuja IEA, torej
               Mednarodna agencija za energijo. Recimo, konkreten primer, razpoložljivost naftnih
               virov. Po uradnih podatkih se bo črpanje vira nafte povečalo do leta 2025, po
               podatkih Energy Watch Group bomo prišli bistveno prej do kritičnega stanja in se bo
               to črpanje nafte zmanjšalo. Podobno velja tudi za druge energetske vire, za fosilne
               vire in za jedrske vire kot je recimo Uran. Tudi zaloge Urana v projekcijah JEA so
               bistveno bolj dolgoročni kot v teh alternativnih ocenah. Ampak to naj ponudim v
               razpravo le kot primer boljšega in nekje bolj pluralnega delovanja kajti včasih to
               pomaga. Nemčiji vsekakor to pomaga glede na to kako se oni obnašajo in katerim
               projektom dajejo prednost. V sami zeleni knjigi, seveda ta zelena knjiga obsega eno
               zelo široko paleto energetskih problematik ampak občutek imam, ko sem jo prebiral, da
               je srž, torej jedro celotne energije ostaja predvsem izkoriščanje in potenciranje
               izkoriščanja fosilnih virov, tako ali drugače ali je to premog, ali je to uran, ali
               je to nafta, ali je to zemeljski plin.</p>
               <p>No pa se bom ustavil samo pri dveh pomembnih vidikih, ki so strateškega pomena, en je
               zemeljski plin, ki je izrednega pomena ne samo za Slovenijo, ampak mreža dobave
               zemeljskega plina, ki je strateškega pomena za celo Evropo in o tem smo se zavedali
               zlasti po nedavni krizi rusko-ukrajinskih odnosov. Citiram iz zelene knjige, ena
               ocena, ki sem jo zasledil je zelo obetavna in pravi tako: "Zmogljivost plinovodov in
               število dobaviteljev v Evropski uniji je že tolikšno, da bo v kratkem času nastalo
               tržišče z možnostjo različnih dobavnih možnostmi vključno s trenutnimi tako
               imenovanimi "spot nakupi". To je v redu, to nam daje nekakšno sigurnost, dejstvo je,
               da med južnim tokom, med Nabukom, med severnim tokom, med tokom, ki prihaja iz
               severne Afrike, bodisi iz Alžirije, Libije in tako dalje, ali Severnega morja, smo in
               bomo z zemeljskim plinom dokaj solidno oskrbljeni.</p>
               <p>Kljub temu se na naslednji strani tega dokumenta tako rekoč ponovno "na šverc" vrinja
               zamisel o terminalih utekočinjenega plina, tudi v Kopru. Čeprav dokument ugotavlja,
               bodimo korektni, da se zdi kratka slovenska obala manj primerna za izgradnjo
               sprejemnega terminala, čeprav je bil predstavljen tudi predlog izgradnje terminala v
               Kopru, ki bi predstavljal strateško prednost.</p>
               <p>V nadaljevanju zelena knjiga ugotavlja, da so za Slovenijo zelo relevantni načrti
               terminalov v sosednji Italiji in na Hrvaškem. Tudi tu jih našteva, cela vrsta jih je,
               na Jadranu je predvidenih kar nekaj plinskih terminalov. Med temi je naveden tudi
               terminal v Trstu; domnevam, da gre za terminal v Žavljah. In iz te zelene knjige je
               možno razbrati, da bi se s to lokacijo lahko sprijaznili in jo celo omenjamo kot
               zanimivo za naše tržišče. Seveda se tu postavlja vprašanje, kje so vsi dosedanji
               sklepi in dosedanje ugotovitve, ki so močno problematizirale nekatere lokacije,
               recimo, lokacijo plinskih terminalov v Tržaškem zalivu in vzdolž
               slovensko-italijanske meje. Ob tem menim, ko govorimo o energetiki, ne moremo
               govoriti o energiji ločeno od vplivov na okolje, to je vzporedna problematika. In ko
               razmišljamo strateško o energiji, je treba razmišljati in imeti v vidu vse posledice,
               ki pri tem nastajajo.</p>
               <p>Pogrešam razpravo o konkretnih vprašanjih naše strategije. Z interneta sem pobral
               neko zanimivo študijo, ki je nastala oktobra lani in se imenuje "Ocena
               sprejemljivosti vpliva morskega plinskega terminala". Nanaša se na morebitne
               posledice nesreč v Tržaškem zalivu pri terminalih, ki jih tu navajamo kot za nas
               zanimive. Ta študija ni nastala v krogu civilne družbe, to je študija, ki sta jo
               podpisali Univerza v Ljubljani oziroma Fakulteta za kemijo in kemijsko tehnologijo
               ter Fakulteta za pomorstvo in promet. Je resna študija s konkretnimi podatki iz
               testov, ki dokazujejo, da je kakršnakoli lokacija v Tržaškem zalivu izredno nevarna,
               ne samo neprimerna, ampak izredno nevarna za varnost tam živečega prebivalstva. Tako,
               da upam, da bomo v nadaljevanju dopolnjevali ta dokument in ta razmišljanja tudi s
               temi znanstveno dokazanimi dejstvi.</p>
               <p>Zanimivo je predvsem poglavje o obnovljivih virih in tukaj se pridružujem tistim, ki
               so kritično ocenili, da je to poglavje sicer korektno, kajti samo ugotavlja, da
               Slovenija ne izpolnjuje in ne bo izpolnjevala v predvidenih rokih tistih zahtev, ki
               izhajajo iz direktiv Evropske skupnosti. Žal, tukaj smo še šibki, ampak v
               nadaljevanju ne vidim, kako naj bi temu manjku odgovorili s konkretnimi primeri.
               Sončna energija je omenjena trikrat zelo površno, in drugič celo prej kot finančni
               problem. Tudi promocija tega področja, spet navajam iz zelene knjige, je bila le
               občasna in ni promocije dobrih praks. Pa še. "Velik potencial je tudi v
               fotovoltaičnih sistemih, vendar so za zdaj stroški še visoki, zato je smiselno
               spodbujanje v obsegu, ki omogoča uveljavljanje tehnologije in proizvodnjo tehnologije
               v Sloveniji." Ta stavek mi ni razumljiv. Če hočemo s tem povedati, da nima smisla
               pretirano vlagati v sončno energijo, ga ne sprejmem, se bojim, da je to dejansko že
               napoved kapitulacije pri tistih ciljih, ki smo si jih zastavili skupaj z evropskimi
               direktivami in ki so možne, če se za to potrudimo, tako kot se potrudijo Nemci, tako
               kot se potrudijo Švedi, tako kot se potrudijo Španci, ki ogromno vlagajo prav v ta
               obnovljivi vir. Pri tem bom navedel izkušnje in ugotovitve nobelovca Carla Rubbia.
               Carlo Rubbia vodi danes raziskovalno agencijo v Ženevi, dela v Madridu, dela za
               evropske projekte in je znanstvenik, ki zagotavlja, da je edini dolgoročen, zanesljiv
               in dolgoročno najcenejši obnovljivi vir prav sonce. To dokazuje tudi z nekaterimi
               podatki, nekaterimi dejstvi. Recimo termodinamična sončna centrala, ki je nastala v
               nevadski puščavi in obratuje že nekaj časa, je eksperimentalna, ampak očitno obeta
               zanimive rezultate. Močna je oziroma proizvaja 67 megavatov. Stala je 200 milijonov
               dolarjev, izgradili so jo v 18-ih mesecih, dejansko je še relativno draga, ampak cena
               bi padla, v kolikor bi se tržišče dejansko tudi na tem področju povečalo in bi tudi
               tehnologije sorazmerno prilagajale svojo ceno. Ampak, če vsi obupamo prej, seveda,
               tega napredka pri sončni energiji ne bo.</p>
               <p>Izhajam tudi iz priporočil, ki smo jih nedavno izglasovali v evromediteranski
               skupščini. Slovenija je del Mediterana, ni del Skandinavije. Slovenija ima razmeroma
               dobre možnosti, vsaj možnosti za boljše izkoriščanje sončne energije kot to počne
               sedaj in tudi od obetov, ki jih lahko zasledimo v zeleni knjigi. Zato jaz priporočam
               Vladi in priporočam strokovnjakom, ki bodo implementirali oziroma ki bodo
               nadgrajevali ta dokument nekaj več truda na tem področju z upoštevanjem dobrih praks.
               Teh ni malo. Naj povem, da prav mi, ki smo sredozemska država imamo bistveno več
               potencialnih priložnosti. Če citiram še enkrat nobelovca Rubbia se moramo zavedati,
               da če bi s tehnologijami, ki jih že poznamo, s katerimi že razpolagamo, uspeli
               izkoristiti le 0,1 puščavskih površin, bi zadostili in bi ponudili svetu energijo, ki
               jo potrebuje. Žal mi zaenkrat ostajamo med državami, ki do teh vprašanj pristopajo
               zelo konzervativno. Prej je bilo omenjeno tudi drugi viri kot je vetrovne energija,
               geotermična energija. Žal, jaz vidim premalo upanja in premalo možnosti v zeleni
               knjigi, da bi dejansko razširili naše potenciale in naše možnosti tudi na to
               področje. Moj poziv je, naj se ta razprava nadaljuje, naj se ta dokument dopolni, naj
               se upošteva to, kar bomo povedali in ugotovili mi. Naj se predvsem upošteva stroko,
               ampak tudi tisto stroko, ki ni vezana na konkretne lobije, na konkretne interese, ali
               so to plinski interesi, ali so to premogovni interesi, ali so to jedrski interesi.
               Recept je diverzifikacija virov, s tem, da obdržimo objekte in potenciale, ki jih
               imamo od Trbovelj do jedrske elektrarne v Krškem. Ne osredotočimo se le na tem
               segmentu, skušajmo tisti manko, tisto okolje kjer se odvija borba za razvoj novih
               energetskih virov, usmerimo se v tistem nedorečenem prostoru - predvsem k
               alternativnim obnovljivim virom. Tudi če trenutno ustvarjajo iluzijo, da stanejo in
               da kratkoročno niso donosni. Donosnost mora biti dolgoročna in ko govorimo o
               nacionalnih interesih pri energetski strategiji ne smemo pozabiti, da nacionalni
               interes v tem primeru pomeni globalni interes. Emisije nevarnih plinov, onesnaženje
               in energija so tako globalizirani, da seveda naš nacionalni interes je hkrati tudi
               nacionalni interes Nemčije, Švedov, Italijanov in tako dalje. Če pa smo samo
               lokalistični bomo sprevrgli ta koncept in ga v bistvu razumeli kot zaviralni
               dejavnik.</p>
               <p>Še enkrat, pozdravljam razpravo in upam, da se bo dejansko iz te razprave nadaljevala
               in nadgrajevala razprava, ki bo spremenila ta dokument, ki ga bo izboljšala,
               dopolnila in bo omogočila alternativam večje možnosti realizacije. Hvala. </p>
            </sp>
            <sp xml:id="SDZ5-Redna-05-2009-05-15.sp54">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Menih.</p>
            </sp>
            <sp xml:id="SDZ5-Redna-05-2009-05-15.sp55">

               <speaker>DARKO MENIH:</speaker>

               <p>Hvala lepa za besedo, gospod predsedujoči. Spoštovane poslanke, spoštovani poslanci!
               Lep pozdrav!</p>
               <p>Energetika je v zadnjih dneh ena od najaktualnejših tem. Veliko je slišati o
               reorganizaciji slovenskega energetskega sistema, to je vzdrževanja energetskih
               stebrov. Vse navedeno je v tesni navezavi s projektom Bloka-6 pri Termoelektrarni
               Šoštanj z močjo 600 megavatov. Glede na trenutno stanje, prognoze v energetiki
               Evropske unije, bo Evropa v letu 2010 še vedno odvisna od fosilnih goriv. Zaradi cene
               in varne oskrbe bodo namreč nujno potrebni vsi viri energije. Na to napotujejo tudi
               trije glavni cilji energetske politike Evropske unije, in sicer zanesljivost in
               trajnost oskrbe, konkurenčnost in zanesljivost dobave. Glavna naloga je modernizacija
               termoenergetskih objektov z večanjem izkoristka in implementiranjem čistih tehnologij
               za izrabo premogov. Modernizacija oziroma večji izkoristki termoelektrarn pa pomenijo
               manjše onesnaževanje okolja, kar je nujno v luči izpolnjevanja zmanjševanja emisij
               CO2.</p>
               <p>Prihajam iz Šaleške doline, konkretno iz občine Šoštanj, kjer se še posebej dobro
               zavedamo, da je nujno potrebno modernizirati termoenergetske objekte, da bomo ljudje,
               ki živimo v okoljih, kjer se proizvaja električna energija, živeli v človeka vrednem
               okolju. Nove termoenergetske objekte, pa je treba graditi tudi zaradi večanja
               izkoristkov, tako v proizvodnih parametrih kot tudi ekonomskih. Modernizacija dela
               pri pridobivanju premoga je eden od treh razlogov, ki narekuje tudi modernizacijo
               TEŠ, in sicer s prilagoditvijo dveh plinskih turbin in izgradnjo novega 600
               megavatnega bloka. Novi šesti blok je ključnega pomena za slovensko energetiko,
               obenem pa omogoča nadaljnji razvoj Termoelektrarne Šoštanj, premogovnika Velenje in
               celotne Šaleške doline.</p>
               <p>Nekaj podatkov, ki narekujejo potrebo po izgradnji 600 megavatnega bloka. Šaleška
               dolina ima v svojih globinah še vedno preko 200 milijonov ton energentskega premoga,
               ki bo izkoriščen v bloku 6 in zadošča za njegovo obratovanje vse do leta 2055. Ta 600
               megavatni blok bo zgrajen po najsodobnejših ekoloških principih, skupaj s konkurenčno
               ceno premoga bo dajal tudi konkurenčno proizvodnjo električne energije. Izrednega
               pomena je tudi zato, ker bi z njim pri isti količini premoga proizvedli 30% več
               energije, kot jo zdaj proizvajajo v Termoelektrarni Šoštanj. Ob letošnjih dogodkih v
               zvezi z dobavo plina, je tudi nedvoumno, da Slovenija, ki je med državami, ki so
               energetsko bolj odvisne od uvoza, potrebuje lastne vire energije in ne sme biti
               odvisna le od tujih. V kolikor investicije v 6 blok Termoelektrarne Šoštanj ne bi
               bilo, bi v naslednjih letih zanesljivost oskrbe slovenskih porabnikov električne
               energije postala zelo vprašljiva. Ogrožena bi bila tudi celotna prihodnost Šaleške
               doline, ker bi bila ogrožena številna delovna mesta in tudi obstoj podjetij, ki so
               povezane z energetiko. Vsi skupaj se moramo zavedati, da brez premoga ni energetske
               prihodnosti. Premog bo imel zelo pomembno vlogo pri preskrbi prebivalcev z električno
               in s toplotno energijo. V okviru izgradnje novega 600 megavatnega bloka velja
               izpostaviti osnove za dolgoročno delovanje Premogovnika Velenje v luči bloka 6. V
               obdobju od leta 2015 do 2027 bosta v Termoelektrarni Šoštanj obratovala oba
               premogovna bloka 5 in 6 ter obe plinski turbini. Proizvodnja električne energije iz
               bloka 6 je predvidena - 3450 gigavatnih ur letno, iz bloka 5 pa 1100 gigavatnih ur
               letno do leta 2020. Nadalje pa do leta 2027 proizvodnja iz bloka 5 pade glede na
               njegove proizvodne zmogljivosti in glede na dobavo premoga iz Premogovnika Velenje.
               Zaloge premoga Premogovnika Velenje decembra 2008 znašajo 124 milijonov ton premoga
               odkopnih zalog, medtem ko je bilančnih zalog 204 milijone ton. Torej je zalog premoga
               v velenjskem premogovniku dovolj. Ob tem bi opozoril, da so zaloge potrjene s
               potrdilom s stanjem na dan 31. 12. 1998, ki ga je izdalo Ministrstvo za gospodarske
               dejavnosti dne 10. 12. 1999. S tem so bile potrjene bilančne količine premoga, kot
               sem že prej poudaril. Uvoz premoga za TEŠ, zaradi vsega navedenega, ni potreben. Blok
               6 s 600 megavatno bruto močjo ima povprečno neto moč 530,72 megavatov, pri povprečni
               toplotni moči 53 megavatov. Blok 6 bo povprečno letno obratoval 7650 ur upoštevajoč
               faktor moči, zaradi trapeznega načina obratovanja pa je ekvivalentno število
               obratovalnih ur polne moči bloka 6500 ur letno. Torej blok 6 bo zato potreboval okoli
               2 milijona 900 tisoč ton premoga letno in bo proizvedel 3450 gigavatnih ur električne
               energije na leto. In 345 gigavatnih ur toplotne energije na leto. Dejstvo je, da je
               treba proizvodnjo premoga v Premogovniku Velenje še naprej razvijati in
               modernizirati. Planiranje dolgoročnih razvojnih projektov je v veliki meri odvisno od
               življenjske dobe podjetja. Zato so potrebni dolgoročni razvojni projekti za
               ohranjanje življenjske dobe podjetja. Eden teh je "energetsko varčno podjetje", ki je
               v tesni povezavi s 600-megavatnim blokom. Gre za učinkovitost rabe energije, za te
               namene je treba vzpostaviti delovno mesta "energetski menedžer". Ob tem želim
               izpostaviti tudi projekt "Optimiziranja odkopne metode". Ker je velenjska odkopna
               metoda, ki je zaščitena s patentom, postopek za pridobivanje premoga, zlasti iz
               debelih slojev, in je zaradi specifičnosti ter visoke produktivnosti poznana
               svetovnemu okolju in se nahaja tudi v rudarski strokovni literaturi.</p>
               <p>Sedanje uravnotežene vire za pridobivanje električne energije, termo, hidro in
               jedrske, moramo ohranjati tudi zato, ker ne more nihče napovedovati, kateri vir bo
               čez 10, 20 let najprimernejši.</p>
               <p>Področje ekologije je nujno izpostaviti pri vprašanju, ki ga danes obravnavamo na
               seji. Zaradi večjega neto izkoristka, 43%, v novem bloku in s tem nižje porabe
               lignita bodo letne emisije CO2 za 35% nižje od zdaj delujočih petih blokov
               Termoelektrarne Šoštanj. Omenjeno dejstvo je še posebej pomembno za celotno Slovenijo
               v luči izpolnjevanja zavez iz sprejetega podnebno-energetskega svežnja, v katerem je
               za Slovenijo določeno, da do leta 2020 zmanjša skupne izpuste za okoli 6% glede na
               tiste v letu 2005 tako, da med drugim zmanjša tudi izpuste iz sektorjev, ki so
               vključeni v energetski tarifni sistem oziroma trgovanje s pravicami do izpustov, v
               katerem je tudi Termoelektrarna Šoštanj. Ker ti sektorji povzročajo okoli 40% vseh
               slovenskih izpustov, zahtevani ukrep pomeni 8,4% zmanjšanja vseh izpustov v
               Sloveniji.</p>
               <p>Ob upoštevanju navedenega se zagotovo strinjamo vsi, da je z investicijo v Blok 6
               (600-megavatni) neločljivo povezan ne samo energetski vidik, temveč tudi okoljski
               vidik, k izpolnjevanju katerega se je slovenska država zavezala, in bo zastavljene
               cilje morala tudi izpolniti. Investicija v blok 6 ima zaradi tega atribut
               nacionalnega razvojnega projekta, in je bila popolnoma upravičeno uvrščena v
               resolucijo, ki je bila sprejeta decembra 2006. Navedeno poudarjam zato, ker je pri
               projektu 600 megavatnega bloka treba imeti v oziru tudi zgoraj navedena dejstva, ki
               utemeljujejo in opravičujejo njegovo izgradnjo. Izgradnja bloka 6 s 600 megavati je
               neizogibno potrebna.</p>
               <p>In da zaključim. Zakaj izgradnja bloka 6? Zaradi enakovredne konkurence drugim
               evropskim elektrarnam, zaradi spodbujanja večje energetske učinkovitosti, ker je
               atribut nacionalnega razvojnega projekta, ker je ekološko prijaznejša dolini in tudi
               širše. Zaradi ohranitve delovnih mest v Šaleški dolini. Ker neposredno omogoča
               nadaljnji razvoj občin v Šaleški dolini.</p>
               <p>Hvala.</p>
            </sp>
            <sp xml:id="SDZ5-Redna-05-2009-05-15.sp56">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kres - ga ni.</p>
               <p>Gospod Jerič, izvolite, imate besedo.</p>
            </sp>
            <sp xml:id="SDZ5-Redna-05-2009-05-15.sp57">

               <speaker>MIRAN JERIČ:</speaker>

               <p>Hvala za besedo, spoštovani gospod podpredsednik parlamenta. Spoštovani vršilec
               dolžnosti direktorja Direktorata za energetiko, cenjene poslanke, poslanci, lep
               pozdrav.</p>
               <p>Sam ne bom tako čustven in bojevit, kot sta bila moja poslanska kolega, ki prihajata
               iz Zasavja, Bogdan in Melita, delim pa seveda njuno skrb za obstoj oziroma razvoj
               energetike v Zasavju tudi v prihodnje in s tem posredno oziroma neposredno na
               energetiko vezanih približno 1850 delovnih mest. V razpravi je bilo slišati, da smo
               na nek način vsi prijatelji, tisti, ki prihajamo iz teh energetskih dolin, iz
               Zasavja, Posavja, Šaleške doline, z območja dravskih elektrarn. Jaz verjamem, da je
               tako. Ne verjamem pa, da smo zavezniki - pa bi morali biti. Če bi pogledali
               odločitve, ki so bile sprejete v zadnjih letih, mislim, da so bili nekateri veseli,
               če je šlo Zasavju slabo, če ni bilo za Zasavje sprejetih pravih odločitev. Sam nisem
               podprl predloga za razpravo o odgovoru predsednika Vlade na poslansko vprašanje
               mojega poslanskega kolega Bogoviča, iz enostavnega razloga - meni se je zdel odgovor
               predsednika Vlade v tistem trenutku in času, ki ga je dal, več kot dober. Glede na
               to, da se je že začela javna razprava o zeleni knjigi, o kateri bo treba razpravljati
               na različnih nivojih, znotraj stroke, znotraj energetskih regij in znotraj civilne
               sfere. Seveda ni nič slabega, še enkrat, če se je ta razprava zgodila kot uvod v neko
               razpravo tudi v parlamentu.</p>
               <p>Zelena knjiga je prvi korak pri oblikovanju nacionalnega energetskega programa, ki ga
               bo treba sprejeti na novo. Prepričan sem, da bomo to v prvi polovici naslednjega leta
               storili. Še bolj pa bi bil vesel, če bi bil ta uvodni korak storjen že malo prej, v
               mandatu, ko ste vi vodili slovensko vlado, potem bi nekateri odgovori verjetno tudi
               že bili. Težko je pričakovati od nove vlade, da bo sprejela energetski program v dveh
               mesecih in da bi dala vse odgovore, ki jih danes želite slišati v tej razpravi.
               Prepričan sem, da bo na podlagi kvalitetne razprave in oblikovanih podprogramov ter
               ocen in presoje učinkov izdelana takšna končna verzija nacionalnega energetskega
               programa, ki bo zagotavljala zanesljivo oskrbo Slovenije tudi v prihodnje, in da bodo
               vse energetske lokacije, ki so danes in nekatere nove, dobile enako težo znotraj
               nacionalnega energetskega programa.</p>
               <p>Naj zdaj preidem na Zasavje. Tudi po mojem mnenju je Zasavje v zeleni knjigi preslabo
               obdelano. In na nas je, tako stroke, ki jo premoremo v Zasavju, kot tudi lokalne in
               regijske politike, da damo svoje pripombe na zeleno knjigo in vztrajamo, da bodo
               skozi zeleno knjigo tudi določene rešitve oziroma investicije umeščene potem v
               nacionalni program, in sem prepričan, da bo v prvi polovici naslednjega leta ta tudi
               sprejet. Zakaj? Zasavje ima tako tradicijo, ima kadre, ima lokacijo, ki ima za sabo
               neko družbeno sprejemljivost. Zasavje je močno povezano z energetiko vseh teh 200
               let, o katerih je govoril poslanski kolega Bogdan. Zaloge so, približno nekaj manj
               kot 3 milijone ton je odkopnih zalog, se pravi, to so tiste zaloge, ki so dostopne
               brez investicijskih vlaganj. In nekaj čez 15 milijonov je drugih zalog izredno
               kvalitetnega premoga. V prejšnjem mandatu smo skupaj poslanski kolegi, ki prihajamo
               iz Zasavja vložil tudi spremembo oziroma dopolnitev zasavskega zakona. mislim, da je
               bilo to v mesecu aprilu leta 2007. Nič se ni zgodilo. Prejšnji vladi se ni zdelo
               pomembno niti, da bi pridobila odgovor Evropske komisije oziroma Direktorata za
               energijo, energetiko in za konkurenčnost na vprašanje. Ali je možno uporabljati
               domači energent v smislu izboljšane oziroma kvalitetnejše oskrbe trga z električno
               energijo in v smislu povečanje oziroma zmanjšanje energetske odvisnosti naše države
               od drugih energentov?</p>
               <p>Jaz upam, da bo ta nova vlada to odločitev sprejela na takšen ali drugačen način, ali
               bo potrebno spremeniti zasavski zakon ali pa reorganizirati zasavsko energetiko tako,
               da bo zadostila kriterijem in merilom Evropske komisije in seveda tudi vsem shemam
               okoli državne pomoči.</p>
               <p>Jaz sem trdno prepričan, da bomo s pravimi energenti Evropsko komisijo prepričali in
               da bomo to soglasje dobili, ne samo v smislu zmanjšanje kadrovsko-socialnih problemov
               v Zasavski regiji, bolj v smislu zmanjšanja energetske odvisnosti naše države in bolj
               v smislu povečanja zanesljivosti oskrbe z električno energijo.</p>
               <p>Vesel bom, seveda, če bo v Nacionalnem energetskem programu našla svoje mesto tudi
               izgradnja hidroelektrarn na srednji Savi. Jaz upam, da se bo ta izgradnja vršila po
               podobnem modelu kot na spodnji Savi, mislim, da se je bivšemu gospodarskemu ministru
               zareklo, da je rekel, da je nudil Zasavju, da bi ustanovili podjetje, s katerim bi
               gradili tudi hidroelektrarne na spodnji Savi. Če ta ponudba še velja, jo bomo Zasavci
               z veseljem sprejeli, bomo zgradili tudi hidroelektrarne na spodnji Savi in jaz
               verjamem, da v prihodnosti tudi hidroelektrarne na srednji Savi.</p>
               <p>Tisto, česar ne razumem, ne razumem na kakšen način se ta energetska dovoljenja
               dajejo v tej državi. Tudi v povezavi s hidroelektrarnami. Po mojem mnenju, preden bi
               se energetsko dovoljenje izdalo, bi morala biti narejena temeljita presoja ne samo
               vplivov na okolja, ekonomskih, okoljskih, gospodarskih in še nekaterih drugih
               učinkov. Mi dajemo energetska dovoljenja potem pa zaviramo, da se nič ne zgodi. Za
               plinsko prano-parno elektrarno v Trbovljah smo dobili energetsko dovoljenje. Potem se
               je pa začelo zaviranje, zaviranje, samo da se ni nič zgodilo s to investicijo. Jaz
               verjamem in upam, da bo v prihodnje, tudi na podlagi kvalitetnega nacionalnega
               programa, v katerega bodo umeščene investicije, ki so realne, ki odgovarjajo
               trenutnim izzivom časa in globalnim spremembam, da bodo izdana tista energetska
               dovoljena, ki se bodo potem v praksi tudi izvedla.</p>
               <p>Kar se tiče zadnjih štirih let, samo še en stavek, pa to predvsem v smislu nekaterih
               razprav, ki so bile. Iz Zasavja smo v zadnjih štirih letih pošiljali veliko vprašanj,
               veliko pobud, predstavili nekatere projekte, odgovorov pa ni bilo nobenih. Lahko
               verjamete, da ne. Niti nisem pričakoval, da bodo dobri odgovori za Zasavje od
               stranke, ki je izsilila referendum, da se je Termoelektrarna 3 zaustavila. In vam
               povem, model za financiranje Termoelektrarne Trbovlje je bil bistveno drugačen, kot
               je model za izgradnjo hidroelektrarne na Spodnji Savi. Če bi mi takrat v model
               vključili, da se bo kompletno državno lokalno infrastrukturo in ne vem še kaj zraven
               prestavilo na stroške države in ne bo bremenila bodoče investicije, potem bi bila ta
               investicija ekonomsko zelo opravičljiva, morebiti bolj kot izgradnje hidroelektrarn
               na Spodnji Savi. Čisto drugi kriteriji so takrat veljali. Vi ste takrat ta referendum
               izsilili in logična posledica je bila sprejetje tega zakona. Meni se zdi pa slabo iz
               nacionalnega in gospodarske vidika, da ne bi izkoristili zaloge zasavskega premoga v
               smislu boljše in kvalitetne oskrbe Slovenije z električno energijo.</p>
               <p>Dalo bi se še veliko govoriti o energetiki, mislim, da je bilo veliko povedanega v
               današnji razpravi. Prepričan sem, da tudi v naslednjih mesecih in da bo vsa ta
               razprava pripeljala res do kvalitetnega nacionalnega energetskega programa. Hvala
               lepa.</p>
            </sp>
            <sp xml:id="SDZ5-Redna-05-2009-05-15.sp58">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Vizjak, replika. Izvolite.</p>
            </sp>
            <sp xml:id="SDZ5-Redna-05-2009-05-15.sp59">

               <speaker>MAG. ANDREJ VIZJAK:</speaker>

               <p>Seveda sem bil imenovan s strani dveh poslancev, ki očitno v prejšnjem mandatu nista
               spremljala dogajanja v njunih okoljih. Oba dva sta se začudila oziroma sta očitala
               netočnosti izvajala. Na obletnici pomembnega energetskega gospodarskega subjekta v
               Trbovljah pred dvema letoma sem sprejel in nadaljeval pobudo iz gospodarskih krogov
               Zasavja, da se v Zasavju ustanovi, po posavskem zgledu in katerih drugih, energetska
               družba, ki prevzame investitorstvo nad izgradnjo srednjesavkse verige. In to odločno
               zanikam. Če gospod Jerič pač ni bil tam in ni to zasledil in da te pobude ustrezni
               nosilci oblasti niso sprejeli in razvijali, je to njihov problem.</p>
            </sp>
            <sp xml:id="SDZ5-Redna-05-2009-05-15.sp60">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Jerič, ni replike na repliko. Besedo ima gospa Pečan.</p>
            </sp>
            <sp xml:id="SDZ5-Redna-05-2009-05-15.sp61">

               <speaker>BREDA PEČAN:</speaker>

               <p>Najprej, ta razprava o odgovoru predsednika Vlade na vprašanje gospoda Bogoviča se mi
               zdi; zaradi tega, ker naši odbori Državnega zbora ne delujejo tako kot bi po logiki
               stvari, kot bi po pristojnosti lahko delovali; pravzaprav čisto nepotrebna. Ta
               razprava bi bistveno bolj kvalitetno in z bistveno boljšimi učinki lahko potekala v
               okviru Odbora za gospodarstvo, ki je pristojen za energetiko, tako kot je Ministrstvo
               za gospodarstvo pristojno za energetiko in bi lahko celo vrsto izboljšav zelene
               knjige o energetiki na odboru pripravili, oblikovali ob sodelovanju strokovne
               javnosti. Tukaj zdaj niti enega strokovnjaka izven Državnega zbora ne moremo
               angažirati, da bi nam pomagal razmišljati o energetski bodočnosti naše države, niti
               enega, ker ne sme tukaj sodelovati. In zaradi tega bi bilo bistveno bolj smiselno, če
               bi predsednik sklical tematsko sejo, tako kot to delamo v Odboru za okolje in
               prostor, pa ne da bi se hvalila, ampak mislim, da je to pravi način, da razpravljamo
               o posameznih segmentih varstva upravljanja okolja širokega pojmovanja. Tematika bi
               lahko bila obdelana na skupni seje, ker je področje energetike zagotovo zelo zelo
               tesno povezano z varstvom okolja in s cilji, ki jih ima predvsem naša okoljska
               politika zastavljena s strani Evropske unije, pa tudi tistimi, ki smo si jih sami
               zastavili. Zato, ko govorimo o slovenski energetiki, ne moremo mimo tega, da nas čaka
               cilj 3 krat 20 minus 20% porabljene energije plus 20% obnovljivih virov energije in
               minus 20% emisij toplogrednih plinov, preračunano seveda na ogljikov dioksid. Mislim,
               da bi moral biti dan v zeleni knjigi poseben poudarek obnovljivim virom energije,
               ampak ne v smislu, recimo, bio goriva, za katerega vemo, da zaradi surovine, ki se
               uporablja za proizvodnjo bio goriv, vpliva na cene, svetovne cene hrane in da se bo
               treba resno povprašati o tem, ali so bio goriva res pravi cilj za izboljšanje
               energetske situacije v katerikoli državi na svetu, še toliko manj v Sloveniji, kjer
               nimamo samo oskrbe zagotovljene v kmetijstvu s hrano, kaj šele z materialom,
               surovinami za bio goriva.</p>
               <p>Drugo, ko govorimo o biolesni masi, res je, da se v ciklu ogljikov dioksid zamenja s
               kisikom, ki ga rastoče drevje proizvaja in tako naprej, vse lepo in prav, vendar
               tukaj gre za en cikel, ki steče v nekaj sekundah in za drugi cikel, ki traja
               desetletja in desetletja preden je ta bio masa tudi uporabna za predelavo. Mi imamo
               sicer res 62% površin pokritih z gozdovi. Res je, da izkoristimo samo okoli 30%
               "etata", se pravi, da imamo še 70% lesne mase na razpolago. Vendar vprašajmo se, kaj
               bi se zgodilo, če bi "etat" izkoristili do konca. Kakšne bi bile dolgoročne posledice
               za naše gozdove?</p>
               <p>In tretje. Ko govorimo o novih virih energije, zlasti električne, je treba v zeleno
               knjigo zagotovo zelo trdno in brez kakršnegakoli razmišljanja zapisati, nekoliko bolj
               radikalne pristope k uporabi teh obnovljivih virov energije kot so sončna, vetrna,
               vodna energija. Ampak vodna energija termalna, se pravi, geotermalna energija tal in
               vode oziroma termalnih voda, ki jih imamo v Sloveniji obilico, pa jih ne izkoriščamo
               in jih ne znamo izkoriščati. Mi vemo, da se fotovoltaika razvija z, lahko rečemo,
               skoraj s svetlobno hitrostjo, da se cene fotovoltaičnih celic zelo hitro znižujejo,
               pa vendarle nismo zapisali zaveze, da bomo, recimo, v naslednjih 30-ih letih
               proizvedli s fotovoltaičnimi elektrarnami 20% svoje električne energije, kar je
               možno. Vendar ne tako, da bomo pokrivali kmetijske površine in Naturo 2000, ampak da
               bomo pokrivali vse pozidane površine s fotovoltaičnimi elektrarnami, celicami za
               proizvodnjo električne energije skozi fotovoltaične elektrarne. Ne, tukaj, ne upamo
               si ali kaj?! Jaz mislim, da bo le treba razmisliti o tem, da Slovenija vendarle ni
               tako zelo nedotakljiva na vseh področjih, kjer imamo zadostne količine oziroma dovolj
               trajne vetrove, da lahko postavimo vetrne elektrarne, da se enostavno odrečemo
               kakršnikoli možnosti, da bomo elektriko proizvajali z vetrnimi elektrarnami. Kolikor
               je meni znano, Nemčija, ogromna država napram nam, proizvede že 10% električne
               energije z vetrnimi elektrarnami. Jaz ne vem kje smo?! Mi nimamo niti ene! Mi imamo
               vetrne elektrarne, ki se jim reče mikro vetrne elektrarne, za to, da preizkušamo,
               koliko veter piha in koliko ne piha. Vem, da je ob avtocesti med Ljubljano in
               Primorsko neka vetrnica, ki naj bi proizvajala električni tok za napajanje merilca
               hitrosti, kako se že reče, radarja. Krasno. Jaz sem zaradi tega sicer zelo
               zadovoljna, ker me vsakokrat opozori, da moram malo bolj počasi voziti, čeprav se
               tako ali tako držim predpisov, da ne bi kdo narobe razumel. Ampak, hočem reči, da
               človek se mora nasmejati, ampak kislo nasmejati, ko vidi takšne stvari - da nismo
               sposobni postaviti 100 vetrnih elektrarn v tej naši državi, ko zagotovo na določenih
               območjih neprestano piha veter. Zadnjič sem bila v enih ne preveč visokih hribih,
               kjer so mi rekli, da tak veter, kot je takrat pihal, piha vsak dan, celo leto.
               Krasno. Mi pa lepo ohranjamo okolje nedotaknjeno, ker se vendarle da stvari postaviti
               tudi tako, da ne uničimo okolja.</p>
               <p>Jaz moram reči, da se mi zdi, da bi bilo odgovorov na vprašanje gospoda Bogoviča
               lahko še mnogo več. To je priložnost, da spodbudimo vse nas, tudi vse politične
               stranke, vse državljane, da si vendarle pogledajo zeleno knjigo in da do 6. junija,
               ali pa kakšen dan pozneje, napišejo, kaj mislijo, da bi bilo treba še narediti, da bi
               zmanjšali onesnaževanje, zmanjšali porabo energije in nadomestili vire energije s
               takšnimi, ki nam ne onesnažujejo okolja. Obstajajo. Razvoj teče naprej, morda bi
               lahko razmišljali tudi o tem, da je predelava preostanka odpadkov možna tudi s
               pomočjo plazme in da bi bilo treba sistematično vlagati sredstva v razvoj razgradnje,
               ne sežiga, razgradnje komunalnih odpadkov, celo nevarnih odpadkov s pomočjo plazme.
               Mi pa, seveda, beremo na internetu, kaj vse si Amerikanci zamislijo, kaj si Francozi
               zamislijo, kaj si Nemci zamislijo in potem rečemo, so pa res pametni, mi pa delamo
               naprej po starem.</p>
               <p>Mislim, da je treba izkoriščati lastne vire energije, da je treba graditi toplarne
               tam, kjer imamo še za desetletja dovolj premoga, vendar je treba razmišljati tudi o
               tem, da je treba ogljikov dioksid in druge toplogredne pline, ki nastajajo pri
               proizvodnji električne energije v termoelektrarnah, zajeti, jih je potrebno
               utekočiniti in jih je potrebno uskladiščiti, za čase, ko bomo vedeli kako te
               toplogredne pline drugače uporabiti brez škode za življenje in predvsem klimo na
               celotni zemlji. Mislim, da nam vendarle manjka poguma, da bi, se recimo, lotili in ob
               tem, da upoštevamo sicer nevarnost, recimo, transporta, utekočinjenega zemeljskega
               plina v tržaški zaliv, izgradnje terminala in termoelektrarne, ki bi omogočila
               uplinjenje tega zemeljskega plina, istočasno pa zagotovila tisto, kar nam na južnem
               Primorskem, zlasti v slovenski Istri strahovito primanjkuje. Potrebno je vedeti, da
               slovenska Istra ima en sam dvajset kilovoltni plinovod, ki napaja celotno
               gospodarstvo v slovenski Istri. Istočasno bi to uplinjanje zemeljskega plina
               omogočilo tudi utekočinjanje ogljikovega dioksida in odvoz iz države, s tem bi
               bistveno pocenilo tudi proizvodnjo električne energije v termoelektrarni, ker nam ne
               bi bilo potrebno plačevati bonov za misijo ogljikovega dioksida. Jaz mislim, da kadar
               mi govorimo o kakšnih takih rečeh, ne moremo reči: "Samo ta možnost obstaja."
               Skličimo skupaj ljudi, skličimo strokovnjake in ko beremo analize ogroženosti,
               varnosti in življenja ljudi v posameznem območju zaradi nekega posega, preberimo v
               celoti. Ne berimo samo offshore terminal, ampak berimo tudi onshore terminal. Hvala.
            </p>
            </sp>
            <sp xml:id="SDZ5-Redna-05-2009-05-15.sp62">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Kek.</p>
            </sp>
            <sp xml:id="SDZ5-Redna-05-2009-05-15.sp63">

               <speaker>FRANCI KEK:</speaker>

               <p>Hvala za besedo. Skoraj sem že hotel reči, da se strinjam z izvajanjem gospe Pečanove
               do zadnjega dela, ko je govorila o plinskem terminalu v Tržaškem zalivu, ko je
               povedala samo kaj nam ta omogoča, ne pa tudi kaj nam ne omogoča.</p>
               <p>Imamo osnutek nacionalnega energetskega programa z naslovom zelena knjiga. Iz
               izkušenj vemo, da je forma, torej ime dostikrat precej različno, na primer Ljudska
               Republika Kitajska nikoli ni bila ljudska, niti demokratična republika. Nemčija je
               demokratična. Upam, da bo do marca naslednjega leta zelena knjiga resnično vredna
               svojega imena.</p>
            </sp>
            <sp xml:id="SDZ5-Redna-05-2009-05-15.sp64">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Petan. Izvolite.</p>
            </sp>
            <sp xml:id="SDZ5-Redna-05-2009-05-15.sp65">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani.</p>
               <p>Mislim, da se ta razprava danes prav gotovo potrebna in jaz bi rekel celo nujna.
               Glede na želje nekaterih krogov iz sedanje vlade; namreč vse, kar se dogaja na tem
               področju, od zamenjav, kadrovskih zamenjav; na Štajerskem je šlo v okviru prelivanja
               akumulacije, pa bom razložil na hitro.</p>
               <p>Zaradi podnebno-energetskega paketa je bilo treba ali je treba revidirati določene
               energetske programe. Zaradi 3 krat 20, o katerih smo danes že veliko slišali, ima
               Slovenija določene obveznosti, da gradi elektrarne, tako imenovane zelene energije.
               Te so predvsem iz obnovljivih virov, mislim pa predvsem na hidroenergijo, ki ima
               zadostne količine. Vetrna je lahko samo kot neko dopolnilo. Tako imenovana črna
               energija, to so pa termoelektrarne, ki proizvajajo veliko izpustov. Nuklearno
               elektrarno pa lahko verjetno zato, ker ne proizvaja teh izpustov CO2, tudi štejemo
               mogoče že med deloma zeleno energijo. In kaj je tu pomembno? Pomembna je tudi
               cena.</p>
               <p>V hidroelektrarnah je seveda cena energije najnižja. Pride pod 30 evrov na megavatno
               uro, medtem ko za termoelektrarne, ki spadajo med črno energijo, pa okrog 100.
               Govorim približne relacije. Nekatere elektrarne imajo manj, nekatere več, ampak
               takšne so relacije. 30 proti 100. Jaz seveda sem za to, ker je potrebno izkoristiti
               vse vire, ki jih imamo v Sloveniji, da imamo neko kombinacijo. Zato podpiram
               izgradnjo elektrarne na Muri, prečrpovalne elektrarne na Kozjaku, kombinirane
               elektrarne v Zasavju, plinske elektrarne v Kidričevem ali kjerkoli drugje na tem
               koncu, tudi Šoštanj, 600 megavatov, ampak ne enkrat 600, dvakrat 300. Zakaj, je bilo
               danes že večkrat povedano. Kljub temu, da je to najdražja energija, vendar jo
               potrebujemo, jo bomo potrebovali in brez tega ne bo šlo. Tudi o 2. bloku nuklearne
               elektrarne bo verjetno treba razmišljati, kajti življenjska doba 1. bloka je nekje
               določena, izgradnja pa, vemo, koliko časa traja. Toda gre za nekaj drugega. Tako kot
               je zdaj zamišljeno, pa še enkrat poudarjam, ne nasprotujem gradnji 5. ali 6. bloka v
               Šoštanju, vendar ne samo enkrat tako velikega, pač pa dvakrat po polovico, se pravi,
               dvakrat 300, gre za prelivanje akumulacije. Namreč to, kar se je dogajalo v zvezi z
               Dravskimi elektrarnami, zamenjavo vodstva in vse tisto, kar je bilo očitano, to je
               samo kulisa, dimna bomba za to, da se lahko dela nekaj drugega. Dravske elektrarne
               proizvajajo najvišjo akumulacijo, imajo najvišje dobičke, zato ker proizvajajo
               megavatno uro z najnižjo ceno. In, seveda, zato je bilo treba ta denar pobrati. Zato
               se je vse to, kar se je dogajalo, dogajalo ravno zaradi tega, da bi to finančno
               akumulacijo spravili nekam drugam. Če gradimo energetske objekte, kar je pomembno za
               celo Slovenijo, potem je treba zbrati denar. S tem se strinjam, vendar ne tako, da ti
               nekomu vzameš, pri tem mu rečeš: "Daj, vključi se zraven, pa bodi kot partner." To je
               pa nekaj drugega. Ampak v tem primeru so krogi blizu te vlade pač želeli tako - v
               Mariboru Dravskim elektrarnam pobrati akumulacijo, denar, in ga dati nekam drugam. Da
               so pri tem pozabili na prečrpovalno elektrarno na Kozjaku, je spet druga zgodba.
               Le-ta ima celo dvojno vlogo: je zelena energija, je najcenejša, pa še konice bi
               izravnavali zaradi nočne proizvodnje; vemo, kaj to pomeni. Ampak ne, vso akumulacijo
               je Dravskim elektrarnam treba pobrati in jo dati nekam drugam. Zato se čudim, da se v
               Mariboru niso oglasili tisti, ki bi se morali, šlo je za njihovo akumulacijo, za
               njihov denar, in to po povsem preprostem postopku. Tako se delati verjetno ne da, na
               tak način ne. Ampak, seveda, v tej vladi je tako: najprej jih oblati, spusti jim še
               kakšne kriminaliste v firmo, potem bomo pa mi naredili tisto, kar je potrebno. In to,
               kar se je zgodilo z Dravskimi elektrarnami, je bilo čisto nepotrebno, pa še pokazali
               ste, kako delate, in da na tem primeru pa "štima". Šlo je pa za akumulacijo Dravskih
               elektrarn in čisto nič drugega. Lahko povem, da sam nisem v nobenem lobiju. Pri nas
               pod Pohorjem v Konicah nimamo ne hidroelektrarn, ne termoelektrarn, ne vetrnih, ne
               ničesar, tako da lahko govorim čisto neodvisno in mi je v končni čisto vseeno ali se
               bo gradila v Mariboru, v Šoštanju ali pa v Trbovljah. Razen, če bomo zgradili samo
               objekte črne energije, zato da bomo potem ne vem, čez leto, dve, tri ali pa čez pet
               plačevali velike kazni zaradi prekoračenih emisij CO2. Tukaj mi pa več ni vseeno.
               Ampak, kar se pa tiče investicij, mi je pa v končni fazi vseeno. Tako, da govorim
               popolnoma neobremenjeno in nečustveno, povem pa tisto, kar drži in kar vidim. Samo
               slepec ne bi videl, da je šlo v Dravskih elektrarnah v Mariboru za akumulacijo, ki bi
               jo radi nekam drugam dali. Rekel sem, da tudi to gre, samo ne, da mu jo vzameš, ampak
               da ga spraviš zraven kot partnerja, da ima on svoj delež. In to se mi zdi pomembno,
               da na to opozorimo in zato se mi je zdela ta razprava pomembna. Verjetno, upam, da ne
               bo edina, da bo tako, kot je povedala predgovornica pred menoj, da bo tudi verjetno
               na odboru Državnega zbora, ki je za to pristojen, da bodo tekle tudi razprave. Upam,
               da ni zadeva tako daleč, da je že nepovratna. Tisto je pa nekaj drugega in zopet bomo
               čez nekaj let plačevali kazni slovenski davkoplačevalci tako kot se zdaj dogaja z
               najdražjim bencinom in pa z najdražjimi vinjetami, ki bi jih radi uvedli, zato da
               boste tujcem omogočili, da bodo imeli vse zadeve cenejše, Slovenci pa bomo plačevali
               dvakratno ceno. Ali pa bistveno višjo, kot je kje drugje in zato se mi zdi, da je ta
               točka dosegla svoj namen, zato sem jo tudi podprl. Hvala lepa.</p>
            </sp>
            <sp xml:id="SDZ5-Redna-05-2009-05-15.sp66">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Sajovic. Izvolite. Se odpoveduje. Gospod Bogovič, izvolite,
               imate besedo.</p>
            </sp>
            <sp xml:id="SDZ5-Redna-05-2009-05-15.sp67">

               <speaker>FRANC BOGOVIČ:</speaker>

               <p>Se odpovedujem.</p>
            </sp>
            <sp xml:id="SDZ5-Redna-05-2009-05-15.sp68">

               <speaker>PODPPREDSEDNIK FRANCE CUKJATI:</speaker>

               <p>S tem smo že pri koncu. Še gospod Bogovič, kot predlagatelj. Želite besedo?</p>
            </sp>
            <sp xml:id="SDZ5-Redna-05-2009-05-15.sp69">

               <speaker>FRANC BOGOVIČ:</speaker>

               <p>Lahko se samo še enkrat zahvalim za to, da smo danes o tej temi spregovorili. Mislim,
               da je debata potrebna in da je tudi današnja debata pokazala, da je o tej zeleni
               knjigi potrebno spregovoriti. Zelo v redu je, da je ta dokument v vmesnem času zdaj
               prišel v javno razpravo in upam, da smo s to današnjo razpravo spodbudili tiste, ki
               se čutijo poklicane, da o tem razpravljajo in da izkoristijo, da do 6. junija v
               razpravi tudi s svojimi prispevki sooblikujejo to zeleno knjigo. Če pa je res že vse
               odločeno na področju energetike, kakor je bilo izrečeno, bo pa mogoče tudi čas
               pokazal, ali je pravilno odločeno. Prepričan sem, da vse odločitve niso sprejete in
               da se bodo zagotovo v naslednjih mesecih še kresala mnenja o tem in da bo na koncu
               tudi s pomočjo te razprave sprejeta optimalna usmeritev v slovenski energetiki. Hvala
               lepa.</p>
            </sp>
            <sp xml:id="SDZ5-Redna-05-2009-05-15.sp70">

               <speaker>PODPREDSEDNIK FRANCE CUKJATI:</speaker>

               <p>Hvala. Ker čas za razpravo še ni potekel, sprašujem, ali želi na podlagi 71. člena
               Poslovnika še kdo razpravljati? Ne, potem zaključujem razpravo.</p>
               <p>S tem zaključujem tudi to točko dnevnega reda.</p>
               <p>Prehajamo na <title>11. TOČKO DNEVNEGA REDA,</title> to je na <title>OBRAVNAVO AKTA O
                  ODREDITVI PARLAMENTARNE PREISKAVE ZA UGOTOVITEV POLITIČNE ODGOVORNOSTI NOSILCEV
                  JAVNIH FUNKCIJ, KI SO BILI ODGOVORNI ZA PRIPRAVO IN IZVEDBO ŠTETJA TAKO IMENOVANIH
                  "IZBRISANIH" V LETIH 2003 IN 2009, ZARADI SUMA, DA SO BILI URADNO OBJAVLJENI IZIDI
                  PRIREJENI POLITIČNIM POTREBAM NEKATERIH NOSILCEV JAVNIH FUNKCIJ; ZA UGOTAVLJANJE
                  POLITIČNE ODGOVORNOSTI ZA NEUSTREZNO IZVRŠEVANJE 8. TOČKE ODLOČBE USTAVNEGA
                  SODIŠČA ŠT. U-I-246/02-28 (Ur.l. RS, št. 135/03) V ČASU OD ZAČETKA LETA 2003 DO
                  OKTOBRA LETA 2004 IN V OBDOBJU OD 22. NOVEMBRA 2008 DALJE, KATEREGA POSLEDICI STA
                  TUDI USTVARJANJE OČITNE NEENAKOSTI PRED ZAKONOM IN OGROŽANJE SISTEMA JAVNIH
                  FINANC; TER ZA PREISKAVO SUMA O KLIENTALIZMU OZIROMA KORUPTIVNEM RAVNANJU
                  NEKATERIH DRŽAVNIH FUNKCIONARJEV IN ZA PREISKAVO SUMA ZLORABE MINISTRSTVA ZA
                  NOTRANJE ZADEVE REPUBLIKE SLOVENIJE V POLITIČNE NAMENE V ČASU OD ZAČETKA LETA 2003
                  DO OKTOBRA LETA 2004 TER V OBDOBJU OD 22. NOVEMBRA 2008 DALJE.</title>
               </p>
               <p>Zahtevo za uvedbo parlamentarne preiskave je na podlagi 93. člena Ustave Republike
               Slovenije Državnemu zboru predložila skupina 37 poslank in poslancev s prvopodpisanim
               Jožetom Tankom.</p>
               <p>Besedo dajem predstavniku predlagateljev mag. Branku Grimsu za dopolnilno
               obrazložitev. Izvolite, imate besedo.</p>
            </sp>
            <sp xml:id="SDZ5-Redna-05-2009-05-15.sp71">

               <speaker>MAG. BRANKO GRIMS:</speaker>

               <p>Spoštovani! Prav vsem zbranim v imenu predlagateljev te preiskovalne komisije lep
               pozdrav! Nestrokovnost in neznanje vladajoče koalicije bo to državo stalo izjemno
               veliko. In nestrokovnost in neznanje vladajočih bo danes tudi rdeča nit dodatne
               utemeljitve predlagateljev za uvedbo te preiskovalne komisije, še več, pravzaprav bi
               lahko razmislili celo o tem, da bi spremenili njeno ime in da bi ugotavljali zgolj še
               nestrokovnost in neodgovornost in seveda neznanje vladajoče koalicije in potem
               ugotavljali kateri nosilci političnih funkcij so ključni za to, da je do takšnega
               stanja prišlo. Da pa to utemeljim, naj se za trenutek vrnem na interpelacijo, ki je
               bila v zvezi z ministrico za notranje zadeve gospo Katarino Kresal v tej isti
               dvorani. Namreč, da bi utemeljil zakaj je ta preiskovalna komisija v javnem interesu,
               moram najprej navesti nekaj citatov, ki so izjemno zanimivi v luči nekega dokumenta,
               ki je postal dosegljiv šele v tem kasnejšem obdobju. Govori pa, seveda, o
               nestrokovnosti in neznanju vladajoče koalicije. Namreč, najprej bi citiral odgovor
               Ministrstva za notranje zadeve, ko je odgovarjalo na pisno poslansko vprašanje glede
               izdajanja odločb in že takrat povečanega števila. Citiram: "Vprašanje odškodnin tako
               imenovanim "izbrisanim" z izdajanjem dopolnilnih odločb nima nobene povezave." Konec
               citata. Tako ministrica za notranje zadeve oziroma ministrstvo ob soglasju celotne
               Vlade. Citiram predsednika Vlade gospoda Pahorja: "Vprašanje odškodnin z izdajanjem
               dopolnilnih odločb nima nobene povezave." Citat, dokument. Dodam še vodjo ene od
               poslanskih skupin vladajoče koalicije: "Od vseh absurdnosti obtožb iz interpelacije,
               je posebej nesmiseln očitek, da MNZ s svojim ravnanjem ogroža javne finance. To je
               izmišljotina, kajti sploh ne gre za odškodnine, to z njimi nima nobene povezave,
               kajti odločba niti v enem stavku ne govori o tem, tudi ministrica se s tem ne
               ukvarja." Še več, lahko nadaljujem še z drugim citatom, ta konkretni je bil s strani
               podpredsednika Državnega zbora. "Še bolj pa je neresnica govoriti, da bodo te
               dopolnilne odločbe ustvarile podlago za odškodninske tožbe zoper državo. Najprej naj
               poudarim, da ne le da to ni res, dopolnilne odločbe nimajo za pravico do odškodnine
               prav nobenih posledic." Citat - gospod Miran Potrč podpredsednik Državnega zbora,
               Državnega zbora, član SD.</p>
               <p>Kaj je bilo že od vsega začetka temelj polemik in tudi ključen razlog, zaradi
               katerega smo; ves čas in še danes vztrajamo; predlagali, da bi uredili to zgodbo z
               Ustavnim zakonom. Zaradi tega, ker smo ves čas trdili, da z izdajanjem odločb nastane
               novo pravno dejstvo. Da to pomeni, da začnejo roki za zastaranje teči na novo.
               Reakcije so bile hude na te naše trditve, pet let se je to zanikalo, govorilo se je,
               to je vse zastarano, to nima nobene veze, vi govorite neumnosti. Zadnjič je bila ena
               od poslank SD-ja izjemno prizadevna in je to mojo navedbo komentirala, da po stari
               Gebelsovi navadi, ponavljaj dan za dnem laž pa bo postala resnica. Skratka veliko
               spoštovanje sogovornikov kot običajno s strani tranzicijske levice. In potem se je
               pojavila sodba v imenu ljudstva. To sodbo v imenu ljudstva je zadalo Okrožno sodišče
               v Mariboru. In kaj v njej piše? Šele v luči te sodbe je seveda jasno, zakaj je tako
               zelo v javnem interesu uvedba prav te preiskovalke. Po presoji sodišča je rok za
               zastaranje tožbenega zahtevka tako imenovane "izbrisane osebe" pričel teči, ko je
               Ministrstvo za notranje zadeve Republike Slovenije z odločbo izdano leta 2004
               ugotovilo, da je imela ta oseba v Republiki Sloveniji stalno prebivanje, torej v
               obdobju, ko je bila protipravno izbrisana, glede na sodbo Ustavnega sodišča, iz
               registra stalnega prebivalstva. To je pa citat sodbe sodišča.</p>
               <p>Še več, to isto sodišče, posebej poudari: "Sodišče je še posebej presojalo elemente
               odškodninske odgovornosti države, torej nastanek škode, da je bila škoda povzročena
               prav v zvezi z opravljanjem pristojnosti državnega organa in protipravno ravnanje
               organa, ki je dejavnost opravljal." Točno to! In kaj je ugotovilo? "Po oceni sodišča
               je tožnici zaradi protipravnega ravnanja toženke nastala škoda" in nadaljuje: "katero
               višino bo sodišče presodilo v nadaljevanju, ko bo izvedlo ostale dokaze." Kaj v
               praksi to pomeni? Ta sodba dobesedno pove, da smo v SDS govorili strokovno, da smo
               pokazali ustrezno pravno znanje, govorili smo po resnici in da je katastrofalno
               neznanje in nestrokovnost koalicije, ki je vse naše predloge z levo roko zavračala po
               tekočem traku, lahko razlog za izjemno hude materialne posledice, ki bodo nastale za
               proračun, zaradi možnosti vlaganja dodatnih odškodninskih zahtevkov, kajti vsi roki,
               gospe in gospodje, začnejo tečki na novo, zaradi neprevidnega, nepremišljenega
               izdajanja odločb brez ustavnega zakona. Ta odločba dejansko pomeni tudi, če jo
               pogledamo politično, da zagotovo formalno ostaja na oblasti koalicija, SD, Zares, LDS
               in DeSUS. Vsebinsko pa je na oblasti koalicija nestrokovnosti in neznanja, katere
               račune bodo plačevali še pozni rodovi. To pomeni v luči povečanja števila tako
               imenovanih "izbrisanih", ki je prav tako zgolj odraz nestrokovnosti in neznanja
               vladajoče koalicije iz dolga leta nespornih 18.305 na več kot 25.000, konkretno
               25.701, potem, ko je o tem v Beogradu viden predstavnik stranke Zares iz vladajoče
               koalicije o tem govoril s srbskim ministrom za izseljence in ga je ta na to opozoril,
               da meni, da mora biti številka tako imenovanih "izbrisanih" mnogo večja, da bo ta
               račun, kateremu pravno podlago szdaj daje ta sodba in na to možnost smo vsa leta
               pravočasno opozarjali, vi pa ste to arogantno zavračali, da bo ta račun lahko izjemno
               velik. Pove tudi to, da je upravičena trditev iz zahteve za uvedbo preiskovalke, da
               prihaja do dvojnih meril. Kajti, kaj ta umestna sodba pove? Da roki za zastaranje
               začnejo teči z izdajo tako imenovane "vmesne odločbe". In da je rok za zastaranje
               potem tri oziroma odvisno od zahteve največ pet let. To v praksi pomeni naslednje, to
               pa zanimivo; da sta se s tem dejansko ustvarili dve kategoriji, ena, ki to ni vedela
               in druga, ki bo poslej to vedela in tej drugi kategoriji prav vi v tem trenutku
               izdajate odločbe. Tisti, ki pred par leti niso računali, da se bo to tako končalo, ki
               so računali, da so to dejansko začasne odločbe, kot se je najprej govorilo, bodo zdaj
               v neenakopravnem položaju, ker verjetno večina med njimi je čakala na nek pravni
               precedens in ni vložila zahtevkov in so zamudili zastaralne roke, zdaj pa zares. Ta
               druga skupina, ki ji pa vi zdaj izdajate odločbe, pa je s tem seznanjena. Oni vedo,
               da jim je sodišče prižgalo zeleno luč dvakrat. Prvič, da zastaralni roki, tako kot
               smo ves čas v SDS očitno več kot upravičeno opozarjali, strokovno in utemeljeno,
               začnejo teči z izdajo odločbe. In drugič, da so presodili, da že sam akt tega, kar se
               je zgodilo s strani organov države, pomeni utemeljeno zahtevo za odškodnino.
               Vprašanje je samo kakšno, to bo verjetno odločalo v vsakem primeru na podlagi
               konkretnih dokazil. Toda odškodnine so dejstvo. Po tej sodbi sodišča, ki je pokazala
               na uničujočo neznanje in nestrokovnost vladajoče koalicije, je zagotovo mogoče
               trditi, da bo seveda do odškodnin prišlo. Predvsem pa je prikazano kot skrajno
               nestrokovno in pravno neznanje, absolutno neznanje, vse zatrjevanje, dolgoletno
               zatrjevanje vladajoče koalicije, kako izdajanje teh odločb z odškodninami, citiram še
               enkrat predsednika Vlade, ministrico, poslanke in poslance, vodje poslanskih skupin
               koalicije: "sploh nima nobene zveze." Kakršna koli že bo končna sodba v tem primeru,
               gre za vmesno sodbo, je jasno, da še kako ima veliko pravno zvezo in da bi gospodje v
               nekdanji opoziciji in sedanji koaliciji storili zelo dobro zase, tudi zase, predvsem
               pa za Slovenijo, če bi prisluhnili argumentirani, strokovno utemeljeni pravni
               razpravi, ki smo jo v SDS ves čas ponujali in sprejeli naš predlog za ustavni zakon,
               s katerim se bi vsej tej zgodbi izognili. Če bi imeli ustavni zakon, s katerim bi
               odškodnine bodisi minimalizirali oziroma "pavšalizirali" bodisi povsem izključili,
               kar bi bilo edino pravno neizpodbojno, potem seveda tudi to povečanje tako imenovanih
               "izbrisanih" ne bi predstavljalo tako hude potencialne nevarnosti za javne finance,
               in to v času, ko se država sooča z veliko gospodarsko krizo, ki jo je vladajoča
               koalicija z nestrokovnostjo, neznanjem, z arogantnim zavračanjem konstruktivnih in
               strokovno utemeljenih predlogov opozicije, še dodatno poglobila.</p>
               <p>Zdaj je seveda edini način, da se preide na ugotavljanje odgovornosti. In to bo
               naloga te preiskovalne komisije, da bo ugotovila, kako je mogoče, da je v Sloveniji
               prišlo do popolne prevlade nestrokovnosti in neznanja s strani vladajoče koalicije,
               da ne samo, da ni znala prešteti, ker gre za isto oblast, samo preoblikovala se je na
               tri različne stranke, nekdanjo LDS - ključne ljudi danes najdemo v SD, formalno
               politično nasledstvo še vedno vleče LDS, vsebinsko-politično nasledstvo pa v največji
               meri Zares, in danes zato lahko mirno rečemo, da je v tem trenutku ista oblast, kot
               je bila pred petimi oziroma šestimi leti, ko se je to štetje opravilo prvič. In
               torej, gre za isto politično silo, ki je štela na osnovi iste baze podatkov, z
               enakimi merili in preštela popolnoma nasprotujoč si rezultat. V enem primeru 18305,
               česar se kasneje tudi ni preverjalo. Šele potem, ko je predstavnika vladajoče
               koalicije v Beogradu srbski minister za diasporo opozoril, da je ta številka mnogo
               prenizka, da bi morala biti večja, je iznenada - glej čudo - ta številka poskočila na
               25701. In v luči te sodbe, ki kaže vso žalost, nestrokovnost in neznanje vladajoče
               koalicije, to seveda pomeni izjemno veliko nevarnost za javne finance, za kvaliteto
               življenja ljudi, kajti gre za to, če bo šlo za odškodnine, pošteno bi bilo, da bi jih
               vi, zaradi vaše arogance, plačali iz lastnega žepa. Ampak, če bo šlo za odškodnine iz
               javnega proračuna, veliko denarja, pa tudi za postopke, saj že sami sodni postopki
               veste, da ogromno stanejo in stali bodo odvetniki, stali bodo sodni postopki sami po
               sebi. Vse to bo zelo veliko stalo. Prav bi bilo, da bi to vi plačali iz lastnega
               žepa, gospe in gospodje, ker ste zavračali vse, kar smo ponudili kot možnost skupne
               rešitve, kot možnost tistega kompromisa, na katerega je nekoč opozarjal tudi nekdanji
               predsednik države. Danes je pač trenutek, ko lahko zgolj še ugotovimo, da so podani
               pogoji, da ta preiskovalna komisija začne s svojim delom. Upam, da bo ugotovila, kje
               so razlogi za to uničujočo aroganco, za zavračanje vseh strokovnih argumentov in vseh
               ponujenih rešitev, s katerimi bi se tej situaciji izognili. In kako je mogoče, da
               tisti, ki ste to nestrokovnost in neznanje izkazovali na ta način, niste znali
               dvakrat niti prešteti istega števila, istih podatkov istih ljudi. To je pa res
               zanimivo, kajti brez tega pravzaprav niti osnovne šole nihče ne bi smel končati.</p>
            </sp>
            <sp xml:id="SDZ5-Redna-05-2009-05-15.sp72">

               <speaker>PODPREDSEDNIK FRANCE CUKJATI:</speaker>

               <p>Gospod Grims, čas je potekel.</p>
            </sp>
            <sp xml:id="SDZ5-Redna-05-2009-05-15.sp73">

               <speaker>MAG. BRANKO GRIMS:</speaker>

               <p>Hvala za pozornost in z veseljem bom še sodeloval v razpravi.</p>
            </sp>
            <sp xml:id="SDZ5-Redna-05-2009-05-15.sp74">

               <speaker>PODPREDSEDNIK FRANCE CUKJATI:</speaker>

               <p>Sledi predstavitev stališč poslanskih skupin. Besedo ima gospod Prijatelj.</p>
            </sp>
            <sp xml:id="SDZ5-Redna-05-2009-05-15.sp75">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik, za dano besedo.</p>
               <p>Seveda je potrebno, da ustanovimo parlamentarno komisijo za tako zapleteno, seveda,
               narobe vzeto prioritetno vprašanje v Sloveniji, kot so izbrisani. Smo v času, ko se
               Slovenkam in Slovencem nič kaj dobro ne piše in ko na dan izgubijo tisoči pravico do
               dela. Smo v času, ko dejansko tudi tisti, ki delajo polni mesečni čas, 182, 186 ur, v
               svoji kuverti ne dobijo toliko, da bi lahko normalno preživeli mesec, družino in pa
               pokrili vse tekoče investiranje skozi položnice. Smo pa tudi v času volitev in
               dejstvo je, da ravno tista stranka, ki je komaj komaj prišla v parlament želi na nek
               čudežen način rešiti problem izbrisanih, ki po našem mnenju, po mnenju Slovenske
               nacionalne stranke, sploh ni problem, ki bi ga bilo treba reševati s tako prioriteto.
               Človek pomisli, da bi bilo bolje, da si izbrisan ali Cigan, kajti ravno tema dvema
               sredinama se najbolje godi. Tudi skupnega imajo dosti. Kar rastejo te sredine.
               Številčno rastejo nenormalno hitro in če nič drugega, je treba vprašati nosilce
               javnih funkcij po odgovornosti za pripravo, izvedbo štetja, to, kar je zapisano v
               prvi točki, s katero naj bi se ukvarjala tudi komisija. Treba je ugotoviti tudi
               politično odgovornost zaradi domnevnega neizvrševanja 8. točke odločbe Ustavnega
               sodišča. Ampak, ko smo pri Ustavnem sodišču, zakaj Državnega zbora, tega cenjenega
               zbora ne skrbijo vsi neustavni zakoni, ki jih sprejemamo tu, kljub temu, da nas
               Ustavno sodišče opozarja, da so v neskladju z Ustavo. Če berete poročilo o delu
               Ustavnega sodišča, ste lahko zgroženi nad tem, koliko je teh zakonov, ki jih naše
               pravosodje uporablja pa so v neskladju z Ustavo. Ampak pri izbrisanih pa to ne sme
               biti tako.</p>
               <p>Jaz bi se seveda vprašal, koliko bo teh odškodnin in če so besede ministrice ob
               interpelaciji, ministrice za notranje zavede gospe Kresalove resnične, da bodo te
               odškodnine segale v nekaj milijard oziroma znatno preko ene milijarde evrov, potem
               vas vprašam: Kdo bo te odškodnine plačal? In če smo pri tem, o katerem pa seveda ne
               smemo na glas govoriti, kdo bo zastopal to sredino izbrisanih in od kod prihaja
               ministrica, kje je prej delala, potem lahko vemo, da si odvetniki že manejo roke, da
               bodo lahko iz vsake posamezne odškodninske tožbe zaračunali svoj procent. Zato, kako
               bodo lahko to računali, smo pa tudi že poskrbeli, ker smo Zakon o odvetniški tarifi
               spremenili. Celo oceno o delu si lahko zdaj sami zapišejo. Da je dobra ali da je
               slaba. Da ne govorim, kako lahko postavljajo cene. Cene so po prosti presoji, lahko
               tudi šestmestne ali sedemmestne, to sploh ni pomembno, ker cenika ni.</p>
               <p>Nadalje. Seveda želimo s to preiskavo o domnevnem sumu klientalizma ugotoviti tudi
               to, ali je bilo vpleteno kakšno od ministrstev v to določanje prioritete. Jaz sem sam
               že tako ali tako dejal gospe ministrici z vsem dolžnim spoštovanjem, da jo cenim, da
               ima znanje in sposobnost, ampak da vendarle opozarjam na to, da se njena prioriteta
               dela nekoliko narobe zastavljena. In zgodilo se je potem vsaj nekaj, česar smo lahko
               veseli Slovenci, začele so se preiskave po nekaterih podjetjih, ampak kot vidimo,
               dobro zaščiteni politični krogi še kar naprej kandidirajo za nadzornike, tudi za
               direktorje se jih ni sram prijaviti ponovno. Tukaj imam v mislih Bavčarja, ampak ta
               tako ali tako preveč ve o nečednih poslih, tako da lahko počne, kar hoče.</p>
               <p>Pa vendarle, če smo pri izbrisanih, zakaj je razlika sedem tisoč oseb nastala po
               drugem štetju? Kje je ta razlika od leta 2003 do 2009 tako bistvena sprememba. In še
               nekaj, spoštovane gospe in gospodje, ko smo že ravno pri izbrisanih, vsi ti gospodje
               so imeli možnost in gospe seveda, urediti svoj status pa ga niso. Država jih je celo
               pozvala k temu, na začetku je bila cena za državljanstvo ena steklenica piva,
               tolikšni so bili stroški. Ampak, ker so med temi osebami tudi preračunljivi, da ne
               rečem "špekulanti", se je zgodilo to, kar se je. Prijavili so se raje malo kasneje,
               ko so videli, da so izgubili vse možnosti v svoji matični domovini ali pa da bi
               morali seveda preveč tvegati. Nekateri so bili celo toliko predrzni, da so družine
               pustili tukaj, šli pa so sami na balkanska bojišča, se vračali tukaj malo na vikend
               in kasneje, seveda, brez sramu zahtevajo še neko odškodnino.</p>
               <p>Kdo bo razumel to ob dejstvu, da za Slovenke in Slovence ne znamo poskrbeti, to vas
               vprašam. Jaz bi razumel, če bi bili vzorno urejena, socialno urjena država in če bi
               izpolnjevali ta člen, ki je zapisan tudi v Ustavi, če ne bi imeli tovrstnih problemov
               doma in množic nezadovoljnega delavstva, bi razumel, da postavljamo pod vprašaj tudi
               izbrisane in da jih urejamo, ker je blagajna polna in imamo nek presežek "pa uredimo
               še to, da ne bo kregarije". Ampak, za vse druge imamo posluh, za tiste, ki pa so tu
               doma, ki so del slovenske zgodovine, te pa zanemarjamo. In jaz verjamem, da bi
               Ustavno sodišče želelo, če bi kogarkoli, sodnika Ustavnega sodišča, vprašali, da bi
               želeli ureditev kakšnega drugega z ustavo neskladnega področja prej kot pa reševanje
               te problematike.</p>
               <p>Ampak, jaz verjamem, da vam to ni dosti mar in bi šel na to, kar pravi stroka in bi
               prebral nekaj takšnega, kar je zapisala Pravna praksa 14. 5. 2009. Tu pravi Pravna
               praksa, po kateri se tudi sodniki radi spogledujejo, ko zapišejo nekaj, tu pravi:
               "tako bi morali posamezniki, ki so bili seznanjeni z dejstvom, da niso postali
               državljani Republike Slovenije, na podlagi nepoznavanja prava", seveda, tudi to ni
               opravičilo, "svoj status urediti, pa ga niso. Tako bi moral vsak tujec, državljan
               nekdanje SFRJ, ki je izgubil pravico do stalnega prebivanja v Republiki Sloveniji,
               urediti svojo zadevo po letu 2009. Vložiti seveda vlogo za pridobitev dovoljenja za
               bivanje tujca, o kateri bi odločal upravni organ". In problem je nastal zaradi tega,
               ker ti gospodje niso storili tega, kar piše tu v razlagi Pravne prakse.</p>
               <p>Gospod, bom dostavil... .../Govori mimo mikrofona./...</p>
               <p>Če pa pogledamo to, kar se dogaja v Sloveniji, je pa naravnost nesramno in
               nedopustno, da imamo to za edino sveto. Ampak, če vzamemo časovno preambulo,
               spoštovane gospe in gospodje, je to logično, smo v času volitev za Evropski parlament
               in všečno je imeti množico ljudi za sabo, ki imajo volilno pravico. In sedem tisoč
               oseb uvrščenih na spisek brez opravičila spominja na tisto, da so imeli nekoč, nekdaj
               v neki državi volilno pravico tudi tisti, ki so že umrli. Ne razumem, zakaj Slovenija
               tako velikodušno odpira te spiske, ki rastejo, in kdo je za to odgovoren. Danes tu
               pogrešam ministrico za notranje zadeve, da bi nam pojasnila to zadevo - kdo je
               naredil ta nov spisek, ime in priimek. Kdo je dal rojstvo sedem tisoč osebam na novo?
               Kdo je tisti, ki ima pravico širiti spisek kot meh harmonike? Rad bi videl to osebo;
               verjetno je nekdo pa le pisal ta spisek.</p>
               <p>Spoštovane gospe in gospodje, če danes ne bomo ustanovili te komisije, ne boste dali
               soglasja, kar se lahko zgodi, potem lahko mirne duše rečemo, da vam je za Slovenke in
               Slovence malo mar. Malo vam je mar za Slovenke in Slovence, ker so vam bolj blizu
               izbrisani Cigani in tujci, ki pridejo sem iskat zgolj dober vir zaslužka. Ja, tudi
               tujci. Tujce lahko povežemo s tem, ker Zlatorog ni več Henkel, Istrabenz ni več
               Istrabenz, ampak je OMV, lahko bi našteval še druga podjetja, pa jih ne bom. Tudi
               pred njimi ste pokleknili, ko so odprli denarnice in plačali malo za tisto, kar so
               dobili. Po drugi strani pa lahko pričakujemo tudi nekaj, kar nas čaka. Prihajam s
               Primorske. Tudi takrat, ko pridejo fašisti rjovet v Slovenijo, vam ni dosti mar, da
               bi se postavili po robu. In spomnil vas bom, ta mesec zopet pridejo na Primorsko, na
               Kras. In če smo pravna država in država, ki temelji na postolatih antifašizma, kot
               tudi Evropa, potem poskrbite, da bodo tam ustrezni organi, ki bodo ta shod
               preprečili. A verjamem, da ga ne boste, ker smo narod hlapcev in ker se udinjamo vsem
               tistim, ki nam želijo soliti pamet.</p>
               <p>Skratka, po mnenju Slovenske nacionalne stranke je ta komisija nujna. Nujna je tudi
               zato, da najdemo odgovorne, da jih pozovemo k odgovornosti in povemo, da so to, kar
               delali, so delali malomarno, neodgovorno in koristoljubno. Če je temu tako, potem
               komisija, sploh ni dvoma, da ne bi bila potrebna. Hvala lepa.</p>
            </sp>
            <sp xml:id="SDZ5-Redna-05-2009-05-15.sp76">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Gvido Kres, bo predstavil stališče Poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ5-Redna-05-2009-05-15.sp77">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi.</p>
               <p>Poslanci Slovenske ljudske stranke smo se podpisali pod zahtevo za ureditev
               parlamentarne preiskave zato, da se dokončno raziščejo podatki in postopki, ki so se
               v teh letih od osamosvajanja do danes omenjali in prikazovali pristransko, kot je
               posamezni politični opciji odgovarjalo oziroma kot je odgovarjalo tistim, ki so se
               razglasili za izbrisane. Pa, da ne bo pomote, ne bežimo od prejšnjih razprav, razprav
               o interpelaciji zoper ministrico za notranje zadeve gospo Katarino Kresal, kajti
               vemo, da so se v teh zadevah lahko dogajale tudi napake. Pa vendar. Ves čas
               zagovarjamo zakonsko podlago za izvršitev ustavne odločbe. Zato smo si v Slovenski
               ljudski stranki ves čas prizadevali, da bi z novim ustreznim zakonom dokončno uredili
               to zadevo. Izpolnili bi ustavno odločbo in razrešili status bivših državljanov
               Socialistične federativne republike Jugoslavije. Poudarjamo, da so bili preneseni v
               evidenco tujcev leta 1992 zakonito, na podlagi Zakona o tujcih, saj je Ustavno
               sodišče šele leta 1999 razveljavilo nekatere člene tega zakona. Torej ni mogoče
               govoriti, da se jim je zgodil nezakonit izbris, ker takrat dejansko še niso imeli
               nikakršnega statusa v novi državi in zato si so ga bili šele dolžni urediti.</p>
               <p>Poleg tega naj spomnimo, da Ustavno sodišče resornemu ministru ni naložilo, naj
               pripravi popravek zakonodaje z veljavnostjo za nazaj, pač pa z veljavnostjo od
               odločbe Ustavnega sodišča dalje. Torej lahko trdimo, da gre za čisto politično
               špekulacijo, ko se vse brez izjeme želi prikazati kot žrtve, v razpravah se želijo
               kriminalizirati takratna država in odgovorni uradniki. Na drugi strani pa pridobiti
               naklonjenost določenega števila volivcev, kar lahko povzroči nepopravljivo škodo
               državi in državljanom. Zato smo poslanci dolžni proučiti zadevo in ukrepati.</p>
               <p>Zato podpiramo parlamentarno preiskavo, da se dokončno razreši koliko je dejansko
               tistih, ki si resnično niso mogli urediti statusa in ali se jim je morda zgodila
               krivica.</p>
               <p>V Slovenski ljudski stranki ne moremo pristati na to, da se pljuva na vrednote
               pridobljene z osamosvojitvijo, ne moremo dovoliti, da je naša država na razprodaji,
               da lahko nekateri lahkotno razmetavajo davkoplačevalski denar, ko obljubljajo pravice
               in odškodnine za 20 let nazaj. Ne moremo dovoliti, da se poskuša naša država
               prikazati kot nestrpna in kot država, ki ne spoštuje človekovih pravic. Ne moremo
               dovoliti, da se na mednarodnih institucijah blati in obtožuje država, ki je mirno
               dovolila vsem tem osebam, da vsa ta leta živijo v Sloveniji brez urejenega statusa.
               In ne moremo pristati na to, da se skuša razvrednotiti in odvzeti poslancem in s tem
               Državnemu zboru njihova ustavna funkcija - funkcija zakonodajalca in ustavodajalca.
               Predvsem pa zahtevamo uvedbo preiskave zato, ker je do danes številka tako imenovanih
               izbrisanih čudežno narasla. Leta 2003 nam je dr. Bohinc takratni minister zagotovil,
               da nima urejenega statusa le 4200 oseb od skupno 18 tisoč prenesenih v evidenco
               tujcev. Kako je torej mogoče, da se v isti službi, istem ministrstvu prikazujejo tako
               različni podatki, da se poskuša zavajati parlament in državljane?! To je treba
               raziskati, to je vsekakor ena od pristojnosti parlamenta. Slovenska ljudska stranka
               se je prva odzvala na sporno ustavno odločbo in javno opozorila na to že marca 2003,
               da je urejanje statusa za nazaj pravno in dejansko nemogoče. Vedno smo nasprotovali
               izdajanju odločb brez zakonske podlage. Nismo pristajali na to, da bi nekateri
               agresorji prejeli dovoljenje za bivanje ali celo odškodnine od Slovenije.</p>
               <p>V dokaz tem trditvam imam tukaj tudi zapis koalicijskega usklajevanja o takratnem
               predlogu dveh zakonov, ki je bil dne 27. 9. 2003 v klubu LDS, o usklajevanju glede
               zakona o izvršitvi osme točke in zakona o ureditvi statusa bivših državljanov, ki naj
               bi bila sprejeta za uresničitev ustavne odločbe, in osnutek dogovora parlamentarnih
               strank o načinih izvršitve ustavne odločbe o izbrisanih iz leta 2004, s katerim smo
               se skušali izogniti referendumu. Takrat smo v koaliciji nasprotovali nekaterim
               določbam zakona o urejanju statusa, nasprotovali smo izdajanju odločb brez zakonske
               podlage in zato smo bili tudi izključeni iz Ropove Vlade.</p>
               <p>Potrditev našim trditvam so dali številni pravniki. V razpravi o interpelaciji
               ministrici Kresalovi prejšnji mesec sem citiral imena desetih pravnikov, članov
               strokovnega sveta Ropove Vlade, z dne 6. 10. 2003, ki so izrecno napisali v svojem
               mnenju takratnemu ministru dr. Bohincu, da mora imeti zakonsko podlago za izdajanje
               odločb.</p>
               <p>Poleg tega je v ločenem mnenju dr. Mitja Žagar, 6. 10. 2003 zapisal, da Ustavno
               sodišče v nobenem primeru ne more nadomestiti ali prevzeti funkcije pozitivnega
               zakonodajalca. In je zapisal, citiram: "Ima pa Državni zbor kot zakonodajalec in
               ustavodajalec v našem pravnem sistemu vedno tudi možnost, da po veljavnem postopku
               spremeni Ustavo in morebitno neskladnost odpravi na ta način", konec citata. Minister
               Bohinc je pripravil leta 2003 dva osnutka zakonov in tudi sam utemeljeval, zakaj je
               potrebna zakonska podlaga za izvršitev 8. točke. V gradivu imam to kopijo in jo lahko
               pogledate. Navajam zapis iz podatkov ministra Bohinca: "Ministrstvo za notranje
               zadeve zagotavlja, da je bilo leta 1992 čez osemindvajset tisoč oseb izbrisanih iz
               registra stalnega prebivališča in da jih je okoli deset tisoč zapustilo Slovenijo in
               odjavilo svoje prebivališče. Od preostalih osemnajst tisoč je okoli sedem tisoč
               tistih, ki so pridobili državljanstvo, in štiri tisoč osemsto takšnih, ki so dobili
               dovoljenje za stalno ali za začasno bivanje, vendar ne za nazaj. Približno 1.000 oseb
               je pridobilo dovoljenje na podlagi tako imenovanih olajšav, medtem ko si okoli 4.200
               oseb ni uredilo nikakršnega statusa.</p>
               <p>V nadaljevanju je zapisal v zvezi z vojaškimi osebami naslednje: "Med 18.000 osebami,
               ki so bile leta 1992 izbrisane iz registra stalnih prebivalcev Slovenije in se niso
               odjavile iz svojega prebivališča, je le okoli 1.500 oseb, ki so bile zaposlene v JLA,
               med njimi je bil le manjši del častnikov Jugoslovanske vojske." Sicer pa bo
               problematiko dodeljevanja pravic stalnega prebivališča pripadnikom JLA urejal tako
               imenovani sistemski zakon o "izbrisancih", v narekovaju, ki bo pravice omejil v
               Sloveniji pravnomočno obsojenim tujcem po 25. 2. 1992, s točno določenim rokom
               trajanja, tistim, ki so bili obsojeni za kaznivo dejanje, uperjenim zoper Slovenijo,
               in še nekaterih drugih kaznivih dejanj ter tujcem, ki so bili pravnomočno obsojeni s
               strani tujega ali mednarodnega sodišča zaradi genocida, hudodelstva zoper človečnost
               ali vojnega hudodelstva, pod pogojem, da osebi ni bilo sojeno v njeni odsotnosti.
               Torej je nerazumljivo, da se letos pojavljajo podatki, da ministrica namerava izdati
               brez zakonske podlage dopolnilne odločbe 25.700 izbrisanim, takrat pa je minister
               trdil, da le 4.200 oseb nima urejenega statusa. To je neodgovorno, nedopustno in
               lahko povzroči nepopravljivo škodo. Zato poslanci Slovenske ljudske stranke
               predlagamo parlamentarno preiskavo in nimamo nič proti širitvi, saj smo prepričani,
               da se bo dokazala pravilnost takratnega ravnanja države. Hvala lepa.</p>
            </sp>
            <sp xml:id="SDZ5-Redna-05-2009-05-15.sp78">

               <speaker>PODPREDSEDNIK FRANCE CUKJATI:</speaker>

               <p>Hvala. Mag. Borut Sajovic bo predstavil stališče Poslanske skupine Liberalne
               demokracije Slovenije.</p>
            </sp>
            <sp xml:id="SDZ5-Redna-05-2009-05-15.sp79">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Pozdrav redkim poslankam in poslancem!
               Zgodovina parlamentarnih preiskav v Republiki Sloveniji je že kar dolga. Vse pa imajo
               eno pomembno skupno lastnost, da so vse te komisije zapravile že veliko denarja.
               Tisti, ki so bili v teh komisijah, so od tega potegnili najrazličnejše koristi,
               politične, pa še kakšne druge, predvsem pa to, da vse te komisije do sedaj še niso
               prav nič odkrile in tudi ta ne bo, ker ima namene čisto drugačne. Na eni strani
               zdravi hude politične rane, ki so jih do tal potolčeni predlagatelji z argumenti
               dobili ob neuspešni interpelaciji. Jaz sem prepričan, da se bodo pobrali. Nek veliki
               govornik iz polpretekle zgodovine nacističnega rajha je bil danes že omenjen. Iz
               mojih ust takih imen ne boste slišali, ker mi taki ljudje niso vzgled. Nekaterim pri
               obnašanju in ravnanjih, pa še pri kakšnih drugih podobnostih, očitno pač.</p>
               <p>Taka parlamentarna preiskava je snov dokaz odkritega norčevanja iz demokracije in
               zdrave pameti. Pa sploh ni težav, gospe in gospodje, dajte si duška, če mislite, da
               ta trenutek v tej državi v časih recesije in gospodarske krize ni pomembnejše tem, da
               boste z preusmerjanjem pozornosti od tudi zunanjepolitičnih problemov, ki jih imamo
               na mejah, dali prednost notranje politični zgodbi, 17 let stari, ki nas ponovno
               razdvaja in pa deli.</p>
               <p>Skupina poslancev treh strank se je po neuspeli interpelaciji zoper ministrico za
               notranje zadeve, ki je spoštovala odločbo Ustavnega sodišča in bila po 17-ih letih
               različnih levih, desnih, sredinskih in pa mešanih vlad prva, ki se je ne glede na
               politično občutljivost vprašanja izbrisanih in množici lažnih informacij, zakaj je
               sploh prišlo do izbrisa, kdo so tako imenovani izbrisani, koliko jih je, kaj pomeni
               ureditev statusa za nazaj, prva odločno zavzela, da se ta status uredi tako, kot je
               zakonito, pošteno in pa prav, brez prejudiciranja kakršnokoli odškodnin in pa
               podobno. Enostavno, v spodobni in pa dostojni politiki se odločbe Ustavnega sodišča
               spoštuje. Tisti, ki seveda zagrešijo kakšne napake, se pa trudijo, da jih odpravimo
               in pa popravijo, ne pa pometajo pod preprogo.</p>
               <p>Ko v obrazložitvi podrobno preberemo, kaj je namen parlamentarne preiskave oziroma
               kaj naj bi ta ugotavljala, se sprašujemo, ali so poslanci in poslanke in opozicije
               sedeli na isti seji, na kateri je ministrica odgovarjala na neutemeljene očitke, in
               ali so jo sploh poslušali oziroma želeli slišati odgovore na očitke, ki jih zdaj
               zopet ponavljajo v preiskavi in jih utemeljujejo že z izpetimi in stokrat
               ponovljenimi argumenti. Očitno ne vedo, kdaj je dovolj zavajanja javnosti in pa
               prirejanja številk, strašenja z odškodninami in tega, kaj pomeni izdana odločba.</p>
               <p>Predvsem pa očitno ni jasno, da ima tudi slovenska javnost dovolj manipuliranja z
               vprašanjem izbrisanih, dovolj enega in istega ponavljanja stokrat z utemeljitvijo,
               dokazi in pravnimi dejstvi zavrnjenih trditev zadnjič v Državnem zboru na
               interpelaciji.</p>
               <p>Kaj in pa kje so tisti novi razlogi, nova nepojasnjena dejstva, zaradi katerih je
               potrebna uvedba parlamentarne preiskave? Kot pravijo predlagatelji, ugotavljanje
               politično motiviranega štetja izbrisanih, ne ustavi jih tudi več kot nespodobno
               povezovanje števila izbrisanih z iskanjem novih volivcev, kar je nedopustna zloraba
               resničnih osebnih tragedij izbrisanih. Govorijo o sumu prirejanja številk za
               vsakokratne politične potrebe in odgovornost nosilcev javnih funkcij zaradi njihovih
               povezav z odvetniškimi pisarnami. Govorijo o ogrožanju sistema javnih financ, o
               grobem in zavajanju Državnega zbora glede na število izbrisanih, pa celo tako daleč,
               da govorijo o politični zlorabi ministrstva. Govorijo o vsem, na kar je bilo že
               večkrat odgovorjeno, samo o tem ne, kako je lahko prišlo do izbrisa, kdo ga je
               povzročil, zakaj in kako. Napako, škodo lahko ustrezno popravimo, da na osamosvojitvi
               države Republike Slovenije ne ostane madež, da ne bodo več kršene človekove pravice
               in da se ugotovi, kdo le naj bi bil izbrisan. Ali so bili to špekulanti, bivši
               pripadniki JLA, okupacijske vojske, ali gre v večini primerov za izbris stanovanjske
               pravice predvsem ženskam in pa otrokom.</p>
               <p>Najbrž nas v Državnem zboru ni veliko, ki smo bili takrat med osamosvojitelji. Tisti,
               ki so danes najbolj glasni z očitki, tistih takrat ni bilo zraven. Navajajo imena
               številnih, ki naj bi dobili ta status, da so se borili proti osamosvojitvi, proti
               Sloveniji. Toda, poglejte, no, kljub obvladovanju vojaških obveščevalnih služb in še
               kakšnim drugim povezavam se še ni našlo imena, da bi na nekoga z imenom in priimkom
               pokazali s prstom in ga, če je deloval proti državi Sloveniji, proti našemu narodu,
               tudi ovadili. Takega junaka še ni bilo. Če mi poveste ime, ponavljam že tretjič ali
               četrtič za to govornico, ga bomo mi ovadili, če imate vi kakršnekoli zadržke,
               strahove in se tega bojite.</p>
               <p>Zakaj torej opozicija vztraja in ustanavlja parlamentarno preiskavo? Ne zato, ker smo
               predlagali razširitev parlamentarne preiskave - in je bilo zavrnjeno -, da bi
               ugotovili politično odgovornost oziroma razloge, zakaj je prišlo do izbrisa in kako
               se je lahko kaj takega zgodilo državi, ki se je osamosvojila z veliko željo in ciljem
               tudi tistih, ki so bili izbrisani, da postane demokratična država, katere temelj je
               spoštovanje človekovih pravic, svoboščin, spoštovanje vladavine prava, ne zato, da bi
               ugotovili morebitno politično odgovornost nosilcev javnih funkcij, ki niso
               nadaljevali z izvajanjem odločbe Ustavnega sodišča. Vsa ta dejstva opozicije ne
               zanimajo. V imenu parlamentarne preiskave se želi zamenjati izbrisane s pravno in
               politično korektno uporabo oseb, ki bi jim pravilno rekli "po 26.2.1992 bili
               izbrisani iz registra stalnega prebivališča". Kaj šele, da bi se strinjali z
               razširitvijo take komisije, da bi tudi tisti, ki imajo drugačne argumente, poglede in
               stališča, le-te lahko predstavili slovenski javnosti in enkrat končno zgodbi prišli
               do dna in jo zaprli ter se posvetili problemom, ki jih je danes in jih bo jutri v tej
               državi vse polno.</p>
               <p>Če bi opozicija imela iskren in resen namen, kar je seveda iz prakse iluzorno
               pričakovati, saj tega namena ni imela niti v prejšnjem mandatu, ko je bila na oblasti
               in je bila sama odgovorna za štetje in evidence po različnih ministrstvih. Pa očitno
               obstaja tudi odgovornost tistih, ki bi nam morali povedati pravo številko, pa so nam
               jo očitno iz različnih razlogov skrivali, prikrivali in zamolčali. Vsak notranji
               minister je odgovoren za red, podatke na svojem ministrstvu. In če se je pokazalo, da
               je bilo že takrat nekaj narobe, potem sem prepričan, da bodo tudi ti nosili svoj del
               odgovornosti. Prepričan sem, da so ti spiski in pa povečano število posledica
               neurejenih evidenc, in to s kar 17-letnim stažem. Zdaj, ko pa se je našel nekdo, ki
               bo na ministrstvu očitno naredil nekaj reda, pospravil po evidencah, arhivih, je pa
               številka prišla na dan taka, kot je bila takrat. Prepričan sem in z vso odgovornostjo
               zagotavljam, da na spiske tako imenovanih izbrisanih ni bilo v zadnjih letih dodano
               ali odvzeto niti eno ime, ampak da vsa ta imena na teh spiskih, ki pa niso bili
               usklajeni, niso bili sešteti, obstajajo že iz leta 1992.</p>
               <p>Niti predlagateljev ne zanima, da bi se ugotovile nezakonitosti in pa protiustavne
               posledice, ki so pripeljale do množične kršitve človekovih pravic, do katerih je
               prišlo prvič že davnega leta 1992 in ne leta 2009. Če bi bil namen iskren in pa
               pošten, potem bi zagotovo opozicija, še enkrat poudarjam, privolila v razširitev
               preiskave in pa ugotovitev morebitne politične odgovornosti takratnih nosilcev javnih
               funkcij, takrat ko je napaka nastala, ne pa tistih, ki se danes trudijo, da bi s čim
               manj škode za javne finance, za proračun in pa čim manjši madež na demokratičnosti
               Slovenije in pa človekovih pravic odpravili in pa popravili.</p>
               <p>Zadeva močno spominja tudi na prejšnji mandat, ko je sedanja opozicija zopet s
               pomočjo nekaterih narodno zelo zavednih uvedla preiskavo, ko se je skušal razčistiti
               nakup oklepnikov 8X8 in je s ciljem preusmerjanja pozornosti ustanovila kar svojo
               parlamentarno preiskavo o nakupih orožja in prav tako selektivno izbrala obdobja, v
               katerih je ugotavljala politično odgovornost nosilcev javnih funkcij. Zahtevana
               parlamentarna preiskava, še posebej pa njena vsebina in namen, je po našem mnenju
               namenjena le nabiranju političnih točk na ramenih izbrisanih in jo kot tako v celoti
               in brez zadrege ali slabe vesti zavračamo in ne podpiramo. Po našem mnenju ne bo prav
               v ničemer prispevala k priznanju, obžalovanju in opravičilu za storjeno krivico. K
               priznanju, da je bil izbris groba kršitev človekovih pravic in je zato potrebno za
               nadaljnjo prihodnost Slovenije, države, ki spoštuje človekove pravice, v izogib, da
               se to nikoli več ne ponovi kakšni drugi skupini, ugotoviti in razčistiti, kako in
               zakaj je lahko prišlo do izbrisa, in prišlo je, in kdo je za to odgovornost.</p>
               <p>Še za konec glede števila izbrisanih. Statistične podatke je pridobilo Ministrstvo za
               notranje zadeve 24. januarja 2009. Pridobili so jih iz informacijskega sistema
               upravnih notranjih zadev, in sicer iz registra stalnega prebivališča, registra tujcev
               in matičnega registra. Ob upoštevanju zgoraj navedenih dejstev, da naj bi vse upravne
               enote podatke iz ročno vodenih evidenc uskladile z računalniško evidenco, se je ob
               ponovni analizi leta 2009 upoštevalo podatke zgolj iz računalniške evidence in
               ugotovilo, da je število oseb, ki jim je prenehalo stalno prebivališče v Republiki
               Sloveniji, 25.671. Hvala lepa.</p>
            </sp>
            <sp xml:id="SDZ5-Redna-05-2009-05-15.sp80">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Miran Potrč bo predstavil stališče Poslanske skupine Socialnih
               demokratov.</p>
            </sp>
            <sp xml:id="SDZ5-Redna-05-2009-05-15.sp81">

               <speaker>MIRAN POTRČ:</speaker>

               <p>Hvala lepa. Po našem pravnem sistemu, po zakonu in poslovniku o odreditvi
               parlamentarne preiskave ima 30 poslank in poslancev pravico, da parlamentarno
               preiskavo odredi in o tem Državni zbor nima pravice, niti potrebe odločati.</p>
               <p>Takšen primer je danes, zato sem pričakoval, da bomo tako, kot je to korektna pravna
               rešitev, korektno tudi ravnali in ugotovili, da je zakonito vložena zahteva dana, jo
               sprejeli na znanje in pustili preiskovalni komisiji, da se vsebinsko loti dela. Če bi
               to bil res namen ustanovitve preiskovalne komisije. Toda ni. Namen preiskovalne
               komisije je vedno znova ob vsaki priložnosti polresnično in neresnično prikazovati
               stanje in razmere, ki so se dogodile v letu 1992. In mislim, da je to slabo, jaz pa
               se ne bom ujel v zanko, da bi začel enako delati, kot delate drugi. Povedal bom le,
               da gre za popolnoma poseben primer, ki bi ga bilo treba korektno od prvega dne
               sprejema zakonodaje in konkretnih ravnanj ugotoviti, morda tudi podpisati s strani
               članov preiskovalne komisije ali še koga drugega, da se ne bi stalno znova
               spreminjala dejstva, to, kar se sedaj še vedno dela. In to pravna dejstva in dejanske
               razmere. Mislim, da bi bilo korektno, če smo želeli preiskovalno komisijo, ugotoviti,
               da bi prisluhnili tudi zahtevi opozicije in v vsebino preiskovalne komisije vključili
               celotno problematiko, od trenutka sprejema odločitve o tem, da se določena skupina
               državljank in državljanov izbriše iz registra stalnega prebivalstva, do tega, kdo je
               to odločil, do tega, kako so se odločitve izvajale, do tega, da bi enkrat res
               ugotovili, ne pa drug drugemu dopovedovali, pa nobeden zato ponudil dokazov, ali je
               bilo tem ljudem, ki so bili izbrisani, pisano, ali se jih je opozarjalo, ali so bili
               klicani na urade samo zato, da so se jim preluknjale ali prevezale ali strgale osebne
               izkaznice in drugi osebni dokumenti. Vse to bi se lahko ugotovilo, če bi se želela
               izvedeti resnica. Toda ne, to ni cilj preiskovalne komisije. Cilj preiskovalne
               komisije je po navedbah podpisnikov iz dveh poslanskih skupin celo zelo različen. Eni
               zagovarjajo vsebino, ki je zapisana, drugi gredo mnogo širše. In najbrž bo težava te
               preiskovalne komisije, ko se bodo ali bomo, poslanke in poslanci iz različnih
               poslanskih skupin vanjo vključili, stalno, vedno znova, kaj je pravzaprav njegova
               vsebina. Čee se že danes poskuša ta vsebina širiti, potem dvomim, da se ne bo
               poskušala širiti tudi v delu preiskovalne komisije. Zakonska podlaga torej obstoja in
               mi nimamo možnosti o tem presojati, ali jo ustanovimo ali ne. Namen te preiskovalne
               komisije, na žalost, ni objektivno ugotoviti vsa dejstva - pozitivna in negativna,
               posledice in vzroke, ampak ugotavljati samo posledice. Cilj je prikazovati razmere na
               ta način, kot da so bili za izbris krivi tisti, ki so bili dejansko izbrisani, ne pa
               država, ki je to storila. In ko govorim o državi, mislim na organe, ne na uradnike.
               Uradniki so bili na podlagi navodil, ki jih imamo vsi mi, tudi vi jih imate, dolžni
               tako ravnati, kot so jim nadrejeni ukazali. Zato sami lahko nosijo odgovornost samo
               za to, ali so ob tem imeli bolj ali manj razumevajoč obraz karikiram ne pa, ali smejo
               ali morajo tako ali drugače ravnati.</p>
               <p>Žal ste z vašim ravnanjem, ko niste dovolili, da se preiskovalna komisija razširi
               tudi na vzroke, ne pa samo na ugotavljanje posledic, pristali na to, da želite vse
               skupaj samo in izključno politizirati in prikazovati neobjektivno in neresnično. Jaz
               upam, da bo ministrica izvršila in izdala izbrisanim odločbe v skladu z odločitvijo
               Ustavnega sodišča in upam, da bomo potem prišli do skupnega dela na zakonu, ki bo
               uredil pravice tistih, ki z dopolnilnimi odločbami ne bodo zajeti. Kdor namreč doslej
               ni uredil tega statusa, ali z državljanstvom, ali statusom tujca, ali začasnim
               prebivališčem, ta odločbe ne bo dobil. Te odločbe bodo individualizirane, ugotovljene
               na podlagi dejanskih stanj, in na koncu se bo ugotovilo, koliko je še tistih, ki
               potrebujejo poseben zakon, da bi jim kriterije in pravice, po katerih se status vrne
               in od kdaj se vrača, zagotovili. Namesto da bi se usmerili v ta del, ki bi moral biti
               naša skupna odgovornost, da ne bi imeli dvojnih meril, kaj je pravna država in kaj so
               človekove pravice in da ne bi vedno znova trdili, kako žele nekateri te pravice
               zlorabljati, ne pa hkrati povedali, da so jim bile odvzete in da jih zlorabljati ne
               morejo, temveč jim jih je treba vrniti, vse to bi se dalo v eni korektni razpravi
               ugotoviti. Vsebina, kakršno ste vi postavili v preiskovalno komisijo, z vso formalno
               pravico, pa tega ne omogoča. Preiskovalna komisija bo ustanovljena z nameni
               dokazovati, da je šlo pri izbrisanih za številčen problem, ne pa za problem ravnanj
               državnih organov, in že sama po sebi ne zadene v bistvo samega problema, vendar tako
               ste si jo izbrali in najbrž boste uživali v tem, da boste naprej tudi preko komisije
               in javnosti govorili o neresnicah in polresnicah. Jaz pa upam, da današnja seja tudi
               zaradi tega, ker ne bo s tem nič prinesla, ne bo s takšnim ravnanjem preveč
               obremenjena. Končno tudi zato, ker boste imeli, gospe in gospodje iz opozicije, ki
               predlagate to preiskovalno komisijo, za to še veliko časa. Hvala lepa.</p>
            </sp>
            <sp xml:id="SDZ5-Redna-05-2009-05-15.sp82">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Rudolf Petan bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ5-Redna-05-2009-05-15.sp83">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani!</p>
               <p>Nekateri pravijo, da je problem tako imenovanih izbrisanih prvovrstno politično
               vprašanje, ki pride na dan takrat, ko nekomu ustreza in kjer se lahko širijo
               polresnice in neresnice. V Slovenski demokratski stranki pravimo, da to ne velja več.
               Od kar je nastopila ta Vlada, to vprašanje tako imenovanih izbrisanih postaja
               prvovrstno finančno vprašanje, postaja eksistenčni problem Republike Slovenije. Zakaj
               pravimo tako? Preprosto, ko se je Vlada zaradi nestrokovnosti ali zaradi neznanja
               odločila, da bodo v notranjem ministrstvu lahko začeli izdajati dopolnilne odločbe,
               so se stvari korenito spremenile. Zakaj? Samo dva primera. Odločba sodišča ali sodba
               sodišča, kakor koli hočete, iz Ptuja, kjer je bivšemu predsedniku tako imenovanih
               izbrisanih bilo dodeljeno 18.000 evrov brez obresti. Če temu dodamo še obresti za
               tista leta nazaj, potem to pride blizu 50.000 evrov. Če to pomnožite s 50.000,
               pridete na milijardo evrov.</p>
               <p>Drugi primer. Sodba sodišča v Mariboru. 65.000 evrov brez obresti, če dodate obresti,
               pride preko 100.000 evrov. Če to pomnožite s 25.000, dobite dve in pol milijardi
               evrov. Poudarjam, dve in pol milijardi evrov. To je lahko eksistenčni problem
               Republike Slovenije, in še kakšen eksistenčen problem.</p>
               <p>Gremo po vrsti. Kako pa je sploh prišlo do problema tako imenovanih izbrisanih, ki se
               sedaj povečujejo po osemnajstih letih naenkrat za eno tretjino: od 18.305 na 25.701.
               Leta 1991, takrat še skupna država, ni imela skupnega državljanstva SFRJ, ampak je to
               bil seštevek državljanstva posameznih republik. Torej smo tudi v Sloveniji imeli
               evidenco tako imenovanih državljanov ali pa državljanov Republike Slovenije in pa
               tujce. In takoj po osamosvojitvi je takratni sekretariat za notranje zadeve, sedanje
               Ministrstvo za notranje zadeve, želel to zadevo urediti s tistimi, ki niso bili
               avtomatsko državljani Republike Slovenije iz te evidence, in sicer na tak način, ker
               tujci so morali biti evidentirani, ker drugače niso bili tujci, ampak ilegalci. To se
               pravi, imeli smo evidenco tujcev. In vse tiste tujce so na vseh takratnih velikih
               občinah, kjer so bile tudi sedanje upravne enote, bili dolžni vse te ljudi obvestiti,
               da če želijo pridobiti vse te pravice, morajo storiti to in to, se javiti tam in tam,
               prinesti določene dokumente in bodo dobili, če želijo, tudi avtomatsko državljanstvo.
               Nihče jih ni vprašal po znanju jezika. Da so lahko dobili vse pravice, tudi
               državljanstvo, je zadostoval en račun za plačano stanarino, za stanovanje ali en
               račun za plačano elektriko ali en račun za plačano vodarino in podobno. En račun!
               Vprašam vas, katera država v Evropi je to naredila? Ko se pogovarjamo s tujci,
               prebivalci Evrope, ki imajo neke podatke o nekih izbrisanih, ker so nekateri
               alarmantno in zlo namerno širili neresnico o tako imenovanih izbrisanih, ko jim to
               razložimo, da je na osnovi enega računa za elektriko za en mesec lahko dobil
               državljanstvo, se primejo za glavo, češ, pa vi ste neumni. To nihče ne dela, mi smo
               to naredili. Leta 1991 so na takratnih občinah morali vse te ljudi obvestiti, pa ne
               enkrat, trikrat. Prvič je to bilo konec avgusta 1991, drugič decembra 1991 in tretjič
               tisti, ki si še niso uredili, ker spisek je bil, konec februarja 1992. Trikrat je
               bilo potrebno obvestiti te ljudi, naj si uredijo vse, da bodo dobili statusi, in to
               za en račun. Za en račun! Mislim, da je takrat država Slovenija naredila vse, kar je
               bilo potrebno in bila je ena tistih, ki je najbolj liberalno obravnavala tujce, da so
               lahko pridobili državljanstvo Republike Slovenije. Ampak nekateri tega niso naredili.
               Zakaj? Dobro, to lahko ugibamo. Jaz vam lahko marsikaj povem in pokažem, kaj se je
               takrat dogajalo, kaj je prihajalo nazaj od tistih, ki niso želeli sprejeti pisma, s
               katerim so se obveščali, kaj je potrebno narediti.</p>
               <p>Ostalo, recimo, je osemnajst tisoč ljudi v teh evidencah v Republiki Sloveniji, ki si
               tega niso uredili. Ta evidenca je nastala leta 1992, to število osemnajst tisoč. V
               temu času se je lahko število teh kvečjemu zmanjšalo, žal, po naravni poti. Žal
               pravim zato, ker nikomur ne želimo nič slabega, ampak narava dela svoje. Nikakor pa
               se to število ne more povečati za eno tretjino. Kako je sploh mogoče, da se to
               število poveča za eno tretjino, od osemnajst tisoč preko petindvajset tisoč. V času,
               ko smo imeli interpelacijo proti ministrici, smo v Poslansko skupino SDS dobivali,
               vsak poslanec je dobival različne informacije. Sam osebno sem dobil dokument, kjer je
               nekdo dokazoval, da oseba, ki je sedaj na novemu spisku dodatnih izbrisanih, že
               trideset let prebiva v eni od držav Evropske unije, se pravi nikoli Slovenije ni
               videla. Ta oseba ni nikoli videla Slovenije in sedaj je v tistem dodatnem spisku za
               izbrisane. In kaj to pomeni? Zakaj sem dejal, da to postaja eksistenčni problem,
               zakaj v SDS mislimo, da to postaja eksistenčni problem Republike Slovenije in ne samo
               v prvi vrsti politično vprašanje? Zato, ker te dodatne pa dopolnilne odločbe, ki jih
               je seveda po žegnu Vlade izdaja ministrica za notranje zadeve v svojem resorju,
               pomenijo podlago za tožbe proti državi. Res je, da to še direktno ne pomeni
               odškodnine, ampak to je podlaga za tožbo proti Republiki Sloveniji. Tožbo zaradi
               česa? Zaradi tega, ker si niso po trikratnem opozorilu uredili potrebnih dokumentov,
               da bi prišli v evidenco ali v register državljanov Republike Slovenije. Sedaj vas pa
               vprašam, če lahko ti ljudje, in to se sprašujemo tudi v SDS, dobijo kakšne
               odškodnine, lahko tožijo državo, ali delavke Mure dobijo kakšno odškodnino, dobijo
               kakšno dopolnilno odločbo, ali LTH, ali MIP-a ali podobne? Ali ti delavci, delavke
               lahko dobijo kakšno odločbo? Nobene. Nobene skrbi ni za te delavce. Za tako imenovane
               izbrisane, ki so šli v Bruselj in blatili Slovenijo, ki so bili na meji in vsem
               tujcem izdajali nekakšne dokumente, kako hudo je v Sloveniji. Ampak dobro je, da so
               šli v Bruselj. Kaj se je tam zgodilo? Tam jim je nekdo uredil, da jih je sprejel
               komisar, mislim da za begunce, in jih je vprašal, ker takrat še ni veljal Schengen,
               je bilo treba preko avstrijske meje priti z dokumenti: gospodje, kako ste pa prišli v
               Bruselj, s katerimi dokumenti? In so pokazali, katere dokumente imajo. Oprostite
               gospodje, izbrisan je tisti, ki nima nobenih dokumentov. Ti ljudje so imeli potne
               liste, celo več držav. Imeli so dokumente, to pomeni, da niso izbrisani. In zadeva je
               bila zaključena. Seveda v naših medijih se to ni prikazalo. Prikazalo se je samo tako
               dolgo, dokler so bili na Šentilju, ko so tujcem govorili, kaj je Slovenija, kakšna je
               Slovenija, nedemokratična, pa jih je trikrat opozorila, pa še kasneje so si lahko
               pridobili po normalni naturalizaciji vse pravice. Dokler so bili v Bruslju, se je še
               prikazovalo, kaj se dogaja, potem pa nič več. Ko jim je komisar dopovedal, da če
               imajo dokumente, ne morejo biti izbrisani. Izbrisani so bili v baltskih državah.
               Ampak da so tam dobili državljanstvo, so morali spremeniti imena in priimke, gospodje
               in gospe, da je ruska manjšina dobila državljanstvo baltskih držav Latvije, Litve in
               Estonije. Pri nas pa za en račun, s katerim si dokazal, da si prebival v Sloveniji.
               To je velika razlika. In zato v SDS pravimo, da pri nas izbrisanih ni. Če se je komu
               kaj zgodilo, tudi to se eventualno lahko pri kakšnem prepisovanju ali podobno, ampak
               teh ljudi je malo. Tistih, ki so res izbrisani, ki nimajo dokumentov, ker tisti so
               izbrisani. V tem je poanta.</p>
               <p>In sedaj, če grem k tistima dvema tožbama, ki sta že dobili neko verodostojnost, če
               sta pravnomočni, to je drugo, ampak tožbe so na dveh sodiščih. Če gre za tako velike
               zneske, pa pomnožite s 25.000, in vprašanje je, kaj bo ta ministrica našla čez 3
               mesece. Lahko, da jih bo 32.000. Nihče ne more jamčiti. Zato nas zanima, kdo zdaj te
               podatke spreminja, kdo jih ponareja, kdo jih želi ponarediti, kdo želi narediti več
               teh ljudi? Pa jih ni, pa so nekateri 30 let v nekaterih drugih državah Evropske
               unije. Imamo tudi takšne dokaze. Pa vas vprašam: Če bodo vsi ti tožili, in bodo, in
               če to pomnožite, ali je to politiziranje? To ni politiziranje. To je eksistenčni
               problem Republike Slovenije. Kot ste govorili pred leti, da ne bo nobenih tožb, da ne
               bo nobenih odškodnin, in ste se nam smejali. Danes se pa vidi, da ni tako. Da neke
               odškodnine bodo, da nekatere že dobivajo, pa to še ni na osnovi dopolnilnih odločb,
               kolikor je meni znano in nam v poslanski skupini. To je še nekaj drugega. Tisto
               glavno bi še naj prišlo. Ko bodo odvetniki zastopali te ljudi in ko bodo nabijali
               ceno, čim višjo možno. Takrat bo pa tega konec in danes se nam še vedno smejite, ko
               govorimo, da to lahko postane eksistenčni problem Republike Slovenije. Ne, gospe in
               gospodje. Že postaja eksistenčni problem, in to v času, ko predsednik vaše vlade,
               predsednik naše slovenske vlade ve, da je z denarjem treba varčevati in "špara" pri
               kavi. V redu. On ne more privarčevati milijonov evrov kar tako. Ampak on na simbolni
               ravni želi pokazati, da je treba varčevati. A za izbrisane bomo imeli pa milijarde,
               če bo potrebno? To pa ne bo problem. Govorite v vaši vladi, da bo treba ukiniti
               malico za srednješolce. Ni 50 ali 60 milijonov evrov za malico srednješolcev, bomo
               imeli pa milijarde evrov za tako imenovane izbrisane. Pravite, da bo treba ukiniti
               brezplačen vrtec za drugega otroka, pa je treba za to 30 milijonov evrov. Tam bodo pa
               milijarde evrov potrebne za tako imenovane izbrisane. Imamo najdražji bencin v tem
               koncu Evrope, ker je treba pridobiti denar v blagajno. Ne, za izbrisane pa ne bo
               problem. Bomo imeli še dražji bencin, če bo potrebno. Imeli smo najnižjo stopnjo
               trošarin še pred pol leta. Se je ni dalo več znižati. Sedaj smo že kar visoko. Imeli
               bomo izgleda tudi zelo drage vinjete. Ja, Slovenci bomo plačali, seveda. Slovenci
               bomo seveda to plačali. Treba bo Slovencem vzeti še tisti denar, ki ga imajo, kljub
               vsej krizi. Ne bo pa problema za milijarde evrov za tako imenovane izbrisane. To so
               resni problemi.</p>
            </sp>
            <sp xml:id="SDZ5-Redna-05-2009-05-15.sp84">

               <speaker>PODPREDSEDNIK MIRAN POTRČ:</speaker>

               <p>Gospod Petan, je to vsebina predloga odloka?</p>
            </sp>
            <sp xml:id="SDZ5-Redna-05-2009-05-15.sp85">

               <speaker>RUDOLF PETAN:</speaker>

               <p>Seveda je vsebina. In prosim, ne me prekinjati, ker v tem tednu samo še prekinjate.
               Jaz utemeljujem tisto, kar želim na koncu povedati. Ne morem reči, poslušajte, mi smo
               za, vi nam pa verjemite. Oprostite, gospod predsedujoči, z vsem dolžnim
               spoštovanjem.</p>
            </sp>
            <sp xml:id="SDZ5-Redna-05-2009-05-15.sp86">

               <speaker>PODPREDSEDNIK MIRAN POTRČ:</speaker>

               <p>Spoštovanja do mene ni treba imeti, imejte ga pa do Državnega zbora in poslovnika in
               govorite o temi, ki je na dnevnem redu.</p>
            </sp>
            <sp xml:id="SDZ5-Redna-05-2009-05-15.sp87">

               <speaker>RUDOLF PETAN:</speaker>

               <p>Gospod podpredsednik Državnega zbora, Državni zbor smo ljudje, tudi vi, zato vas
               spoštujem.</p>
               <p>V Poslanski skupini SDS podpiramo ustanovitev komisije, ker je zadnji čas, da
               ugotovimo, kdo se norčuje iz Slovenk in Slovencev, kdo ponareja kartoteke, evidence,
               ki so veljale 18 let, sedaj pa ne veljajo več in se debelijo kar za 40%. Jaz bi
               razumel in v SDS bi tudi razumeli, da se je nekje zataknilo kakšno ime, nekaj imen,
               ne pa več kot ena tretjina, 40%. Za 40% se je odebelila ta evidenca tako imenovanih
               izbrisanih, in to je treba ugotoviti. Ta komisija naj to ugotovi. Očita se nam, da
               bomo uživali, ko razpravljamo o tem problemu. Ne, mi v tem ne uživamo. Nam je hudo,
               ker se to dogaja, ker vemo, kaj preti Republiki Sloveniji. Mi uživamo v tem, če lahko
               pomagamo Republiki Sloveniji. /Oglašanje v dvorani./ Dobro, gospa Potrata, prosim, da
               se umirite, da bom lahko zaključil s predstavitvijo stališč poslanske skupine.</p>
               <p>V Slovenski demokratski stranki podpiramo ustanovitev takšne komisije, ki bo
               ugotovila, kje je nastal problem: ali je to zaradi nestrokovnosti, neznanja, ali so
               tu zadaj lobiji, ali je to zaradi arogance, ali je to zaradi politične
               zaslepljenosti. Vsekakor pa vemo, da gre na račun Republike Slovenije. Gre na račun
               ugleda Republike Slovenije, predvsem pa na račun financ Republike Slovenije. Zato sem
               na začetku omenil, da so vsi ti, ki so bili v evidenci, do 18 tisoč, ne ti od 18 do
               25 tisoč, so bili trikrat pisno obveščeni, kako naj uredijo svoj status, pa si ga
               očitno niso uredili. Zato menimo, da problem tako imenovanih izbrisanih ne more biti
               tako številčen. Če se je komu zgodila krivica, da je pri vstavljanju ene evidence v
               drugo nastal kakšen problem, ampak te lahko preštejemo na prste ene roke, naj se to
               uredi. Ampak naj se obravnava individualno, ne pa v paketu, potem pa rečemo, da vsak
               dobi odločbo iz tistega paketa, pa je to individualen problem. Ne, to ni individualen
               problem, to je skupinski. In nič, vsaj kaj se dogaja v Sloveniji, iz podobnih,
               primerljivih skupin, se ne dogaja skupinsko. To bi bil edini precedens v Sloveniji,
               da se kar generalno reče, vsi tisti bodo prišli. Ne gre.</p>
               <p>V SDS podpiramo ustanovitev te komisije in pričakujemo, da se bo ugotovilo, kdo se
               norčuje iz nas in kako je prišlo do tega, da se je za 40% povečalo število tako
               imenovanih izbrisanih na kar 25.000, kar lahko postane in že postaja eksistenčni
               problem Republike Slovenije. Za to nam gre in zato tudi podpiramo ustanovitev te
               komisije. Hvala lepa.</p>
            </sp>
            <sp xml:id="SDZ5-Redna-05-2009-05-15.sp88">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Petan. Stališče Poslanske skupine Zares bo predstavil gospod
               Franco Juri.</p>
            </sp>
            <sp xml:id="SDZ5-Redna-05-2009-05-15.sp89">

               <speaker>FRANCO JURI:</speaker>

               <p>Hvala, gospod predsednik. Mi v stranki Zares imamo eno veliko dilemo in si
               postavljamo eno vprašanje, ali ne bi bilo smiselno ustanoviti še eno preiskovalno
               komisijo, to je komisija za izbrisane poslance. Nekaj poslancev dobiva okrog 5000
               evrov na mesec iz javnega proračuna, na delovnem mestu pa jih ni, so izbrisani.
               Sprašujem se, na primer, kolikokrat je poslanec Janez Janša sodeloval na odborih in
               na rednih in na izrednih sejah Državnega zbora. Objavite javnosti podatke, statistko
               o udeležbi posameznih poslancev v Državnem zboru. Bomo videli, da je tudi nekaj
               izbrisanih poslancev. To je moje..</p>
            </sp>
            <sp xml:id="SDZ5-Redna-05-2009-05-15.sp90">

               <speaker>PODPREDSEDNIK MIRAN POTRČ:</speaker>

               <p>Gospod Juri, moram biti pravičen do vseh. Tudi to ni vsebina odloka.</p>
            </sp>
            <sp xml:id="SDZ5-Redna-05-2009-05-15.sp91">

               <speaker>FRANCO JURI:</speaker>

               <p>Gospod predsednik, gre za vsebinsko vprašanje o utemeljenosti preiskovalnih komisij,
               o izbrisanih in o številu poslanskih izbrisancev, ki ne hodijo delat, ki ne delajo v
               svoji službi in za to dobivajo okrog 60 tisoč evrov na leto. Povejmo tudi to
               javnosti, da bodo računi nekoliko bolj čisti. V Poslanski skupini Zares sicer menimo,
               da je pobuda za ustanovitev parlamentarne preiskave, ki bo ugotavljala politično
               odgovornost nosilcev javnih funkcij, ki so bili odgovorni za pripravo in izvedbo
               štetja izbrisanih v letih 2003 in 2009 in za druga očitana dejanja iz predloženega
               gradiva, oziroma da ta komisija, ta preiskava ne bo prinesla nobenih rezultatov in je
               popolnoma nesmiselna. Ugotavljala bi namreč odgovornost javnih funkcionarjev, ki so
               in ki spoštujejo ustavni red, zakonodajo in pravno državo. Kolikšno je število
               izbrisanih, bo dokončno ugotovljeno šele takrat, ko bodo na osnovi individualne
               obravnave izdane vse odločbe in šele takrat bomo lahko vedeli, koliko ljudem je bila
               povzročena ta krivica.</p>
               <p>Zanimivo in žalostno pa je, da predlagatelj ni sprejel predloga, da bi delo
               preiskovalne komisije razširili še na druga časovna obdobja, ki zadevajo to
               problematiko, saj so predlagatelji strogo izločili in skrbno, selektivno izločili
               obdobja, ko so bili sami soudeleženi in soodgovorni za izbris kot del vladajoče
               koalicije.</p>
               <p>V Poslanski skupini Zares smo precej razočarani in začudeni, da nismo uspeli s
               predlogom, da bi raziskovali tudi krivdo in odgovornost tistih, ki so takšno
               brezpravno stanje povzročili. Prav tako je za nas sporno obdobje Janševe vlade in
               ministrovanje gospoda Mateja, ko kar 4 leta ni bilo nič narejenega, da bi realizirali
               odločbo Ustavnega sodišča in nadaljevali z izdajanjem dopolnilnih odločb, kar je
               edina pravna in zakonita pot do reševanja tega problema. Je pa pri tem zlasti
               zanimivo, da v tem obdobju Janševa vlada in minister Mate pravzaprav tudi nista
               naredila ničesar, da bi te izdane odločbe iz časa ministrovanja dr. Bohinca
               razveljavila. To je zelo zanimiv podatek. Nič ni bilo storjeno, da bi v času vaše
               vlade dokazali neutemeljenost tistih odločb. Zakaj ne? Ker niste imeli ne ustavne, ne
               pravne podlage za to. Ker je bilo jasno, da je ustavno odločbo je treba spoštovati.
               In nihče, niti Janševa Vlada in to ji priznam, si ni dovolila kar tako razveljaviti
               nekaj, kar je bilo osnovano in kar je temeljilo na ustavni odločbi, torej na
               ustavi.</p>
               <p>Seveda sedaj želijo nekateri iskati krivdo tistih, ki naj bi povzročili povečanje
               števila teh izbrisanih. Lepo vas prosim! Govorim v množini, kajti zastopam Poslansko
               skupino Zares. Situacija je zelo resna, je preresna, da bi jo zbanalizirali s takimi
               predlogi. Jasno je, da preiskovalna komisija, ki jo vi zahtevate, si želi zagotoviti
               medijsko pozornost in prostor znotraj Državnega zbora na račun Državnega zbora, da bi
               pogrevali v neskončnost, naprej in naprej vprašanje, ki je dobilo že neštetokrat
               pravne, ustavne in tudi politične odgovore.</p>
               <p>Mimogrede. Meni ni všeč poučevati kolegov o nekaterih dejstvih. Ampak ko slišim nekaj
               podatkov kar tako na pamet o tem, da so izbrisani šli v Bruselj in da so bili
               sprejeti s strani komisarja za begunce. Bodimo malo bolj eksaktni, kolegi. To je bil
               komisar za pravosodje in človekove pravice gospod Franco Fratini, ki je sprejel
               skupino izbrisanih. Ta je bila sestavljena delno z izbrisanimi iz Slovenije, ki so
               imeli ustrezne dokumente, niso pa imeli vsi še odločb o retroaktivni vrednosti
               njihovih pravic, delno z izbrisanimi, ki so se pridružili tisti skupini v drugih
               državah, torej v Italiji, v Franciji, ki niso imeli in nimajo še zagotovljenih
               dokumentov. To lahko trdim s prve roke, kajti bil sem v Trstu in v Falconeju
               prisoten, ko so se srečali z tamkajšnjimi oblastmi in političnimi strankami. Bil sem
               kot novinar in sem sledil temu pohodu. Lahko povem, da sem tam srečal nekaj
               izbrisanih, ki so celo rojeni v Sloveniji in ta trenutek nimajo naših dokumentov,
               živijo pa nekateri v zelo hudih razmerah v sosednji Italiji.</p>
               <p>Torej so slučaji in slučaji. Odločbe se izdajajo posamično, to je bilo neštetokrat
               tudi pojasnjeno. Dobivajo jih tisti, ki imajo do njih pravico. V Poslanski skupini
               Zares smo želeli, da bi glede na številne izjave in ugotovitve, da pri izbrisu
               državljank in državljanov drugih držav, naslednic nekdanje SFRJ, s stalnim
               prebivališčem v Republiki Sloveniji, iz registra stalnega prebivalstva ni šlo za
               slučaj, pač pa najbrž za sistematično in premišljeno ter od nekje vodeno in usmerjeno
               delovanje z navodili za nižje uradnike. Želeli smo, da bi vendarle ugotovili, kdo je
               izdal naloge za izbris, kakšne so bile pravne podlage za to odločitev in kakšne so
               bile posledice teh dejanj. To smo pričakovali od preiskovalne komisije, ki pa se bo
               ukvarjala z neobstoječim problemom. Ukvarjala se bo s številkami, ki so posledica, ne
               vzrok, ne razlog izbrisa, in to zato, da bi se še enkrat blamirali pred javnostjo,
               kot ste se zadnjič ob poskusu interpelacije ministrice za notranje zadeve. To jaz
               težko razumem. Doživeli ste moralno, etično in politično klofuto.</p>
               <p>Izkazalo se je, da tudi takšna hvaležna tema, demagoško hvaležna tema, kot utegne
               biti vprašanje izbrisanih v kriznih časih, ki ponuja menda veliko prostora za ceneno
               demagogijo in sklicevanje na delavke in delavce Slovenije, ki izgubljajo službo in za
               katerimi nekateri stojimo trdno in stojimo za njihovimi pravicami, ampak si ne
               dovolimo mešati jabolk s hruškami, si ne dovolimo dovoliti razprave in demagogije, ki
               mejijo dejansko na pozivanje na linč nekaterih državljank in državljanov te države.
               Govorim jasno metaforično, v političnem smislu. To, kar se dogaja že nekaj časa, je
               poskus linča na račun vseh tistih, ki skušajo zagotoviti delovanje pravne države in
               ustavnosti. Zato Poslanska skupina Zares stoji trdno za vsemi argumenti, ki jih je že
               neštetokrat nanizala in zagovarjala utemeljeno. Že nekaj let se nadaljuje jara kača
               izbrisanih. Končno je prišla vlada, ki to vprašanje razrešuje ob upoštevanju in
               spoštovanju ustavnih odločb. Razumem, da to zelo jezi opozicijo in predstavnike tiste
               vlade, ki ni bila sposobna storiti ničesar na tem področju, ki je zapletla to
               vprašanje in ga je internacionalizirala prav z nesposobnostjo, da bi to sramotno
               odprto vprašanje razrešila po pravni poti. Ta demagogija se bo verjetno nadaljevala
               tudi znotraj te komisije. Edina dobra plat te preiskovalne komisije je, da poslanci
               ne dobivajo sejnin. Hvala.</p>
            </sp>
            <sp xml:id="SDZ5-Redna-05-2009-05-15.sp92">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo poslank in poslancev. Prva bo razpravljala gospa Melita Župevc.</p>
            </sp>
            <sp xml:id="SDZ5-Redna-05-2009-05-15.sp93">

               <speaker>MELITA ŽUPEVC:</speaker>

               <p>Hvala lepa za besedo, gospod predsedujoči. Moram reči, da res nisem imela namena
               danes razpravljati, ker se mi je zdelo, da ni mogoče povedati več od tega, kar smo
               povedali ob obravnavi interpelacije v Državnem zboru. Očitano nam je bilo danes, da
               se mi smejimo tej temi. Mi se ne smejimo, mi smo, zgroženi nad tem, kako daleč ste
               pripravljeni iti. In vidim, da tudi v vaših vrstah nekako pojenja zanimanje za to
               temo, ki vzbuja čustva. Med 37 podpisniki zahteve za odreditev parlamentarne
               preiskave jih najdem v dvorani 7, 8. Več jih ni. In to, kar počnete s to preiskovalno
               komisijo, to ni politično, ampak je politikantsko motivirana preiskovalna komisija.
               Kot mantro ponavljate v Državnem zboru tisto, kar ste ponovili že stokrat. Dobili ste
               argumente, dobili ste številke, ampak vas to očitno ne prepriča. Kar se mi zdi pa
               najmanj korektno, je to, da danes ponovno govorite o tistih, ki vsakodnevno v tej
               državi izgubljajo službe, ki jih je strah za njihovo prihodnost, ker eno z drugim
               nima popolnoma nobene zveze. In vi to dobro veste. Je pa to, kot sem dejala, priročno
               politikantstvo, priročna demagogija. Mislim, da je najbolj dober opis za vašo
               parlamentarno preiskovalno komisijo, ki jo boste seveda dobili, danes dala ministrica
               za notranje zadeve, ki je dejala, da je to parlamentarna komisija zoper pravno državo
               in zdrav razum. Moram reči, da se s tem popolnoma strinjam.</p>
               <p>Danes v tem parlamentu ponovno operirati z lažmi. Rečeno je bilo, da so odškodnine
               dejstvo. Ni res, pravnomočno ni bila dosojena nobena odškodnina. Eden od govornikov s
               strani opozicije je danes rekel: "Če so pravnomočne, to je drugo." Ja, ni drugo, to
               je prvo! To je bistveno, to je elementarno. Ali je nekaj pravnomočnega ali
               nepravnomočnega, je bistvena razlika. Ampak ta razlika seveda vas ne zanima.</p>
               <p>V svoji obrazložitvi zahteve za odreditev parlamentarne preiskave ste med drugim
               obrazložili, zakaj je ta preiskovalna komisija v javnem interesu. Skrbi vas ogrožanje
               sistema javnih financ. In prav tem parlamentu smo želeli ustanoviti preiskovalno
               komisijo, ki bi ugotavljala sum oškodovanja javnih financ, to je primer Mercator.
               Vedno znova se vračamo na ta primer. Ker če bi vas res skrbele javne finance,
               ogrožanje sistema javnih finance in sumi oškodovanja, potem ne bi v tem parlamentu
               pod vašo taktirko prepovedali oziroma onemogočili opoziciji, da bi ustanovila takšno
               preiskovalno komisijo, kakršno boste vi danes dobili, ker po vseh procedurah in vseh
               postopkih jo lahko imate, ker imate dovolj podpisov. Tudi prejšnja opozicija je imela
               dovolj podpisov, vendar do ustanovitve preiskovalne komisije ni prišlo.</p>
               <p>Ali pa še en primer, ko vas je strah za javne finance in ko govorimo o preiskovalnih
               komisijah. Imeli smo preiskovalno komisijo, ki je preiskovala nakup oklepnikov
               Patria, pa ni končala svojega dela. Zakaj ne? Zato, ker ste vi, ki vas skrbi sistem
               javnih financ, to preprečili. Samo dva konkretna primera, zato ne vi meni in
               slovenski javnosti govoriti, da vas skrbi ogrožanje sistema javnih financ. Ker če bi
               vas res, sem vam naštela dva konkretna primera, kjer bi lahko ravnali drugače, pa
               niste. In želite med drugim v preiskovalni komisiji ugotoviti kakšni so interesi in
               kakšne klientelistične povezave. Interes je tukaj en sam, in to je spoštovanje načel
               pravne države. Tako enostavno je to. In kot je bilo danes že rečeno s strani mojih
               kolegov, da smo želeli, da se ta zahteva dopolni in da se ugotavlja odgovornost nazaj
               do leta 1992, ko se je dejansko zgodil izbris več tisoč iz registra stalnega
               prebivalstva. Ampak to je že selektivnost, ali povedano drugače: navadno
               politikantstvo.</p>
            </sp>
            <sp xml:id="SDZ5-Redna-05-2009-05-15.sp94">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franco Juri.</p>
            </sp>
            <sp xml:id="SDZ5-Redna-05-2009-05-15.sp95">

               <speaker>FRANCO JURI:</speaker>

               <p>Hvala, gospod predsednik. Kolegice in kolegi! Marsikaj sem že povedal prej v imenu
               poslanske skupine, zato bom nadaljeval nekoliko bolj sproščeno. Govorim v svojem
               imenu. Še enkrat ponavljam, ker smo zašli v polje cenene demagogije, si bom privoščil
               tudi sam in pozivam vas, poslance, da zahtevate javno objavo prisotnosti poslancev na
               delovnem mestu. To je pomembno za državljanke in državljane, za volivce in volivke,
               da bodo videli, kdo pravzaprav dobiva toliko denarja, bistveno več kot gospod
               Aleksander Todorović, ki po pravni poti zahteva neko odškodnino. In ker jaz verjamem
               v pravno državo in verjamem pravnim organom in sodnim organom, ki ugotavljajo, ali je
               ena ali druga zahteva upravičena, jaz verjamem, da če pride do takšnega izida - ali
               prvostopenjskega ali pravnomočnega - morajo biti tehtni argumenti za to, da je
               rezultat neke sodne obravnave takšen, kot je. In ne razumem, da Državni zbor in
               poslanci se stalno vpletajo in vmešavajo v sodne primere, saj veste, kakšna je
               razlika med vejami oblasti. Gospod Grims, vi veste, vi ste naštudiran človek. Veste,
               da mi nimamo te pravice "osporavati" in postavljati pod vprašaj nekaj, kar je
               odločilo in kar je ugotovilo sodstvo. So druge poti! So druge poti. Če nekdo ni
               zadovoljen, naj toži tudi sodnike, naj zahteva svojo pravico. Ampak ne politično in
               demagoško, kot si nekateri privoščijo v Državnem zboru. Smo večkrat slišali, da bi mi
               morali zapirati državljane, da bi mi morali razveljaviti ugotovitve tega ali onega
               sodišča. Kdo smo mi? Mi smo navadni poslanci. Mi smo poslanci in smo zadolženi za to,
               da odgovorno in ustavno skrbimo za zakonodajo te države in za funkcioniranje tega
               organa, torej Državnega zbora. In to moramo storiti iz srca, kot pravijo moji kolegi.
               Iz srca in tudi v zavesti, da to je naše delovno mesto, da tukaj moramo delati. Imamo
               dobro plačo. Ni najboljša v Evropski uniji, ampak je dobra, dostojna plača in to
               plačo si moramo tudi zaslužiti. Si jo zaslužimo tako, da delamo. Vidva, gospod Grims
               in gospod Tanko, vidva delata. Saj vas vidimo, vas poslušamo. Non stop. Ste izredno
               delavni in to od vas zelo cenim. Ampak, če bi delali in če bi usmerjali to delo in to
               energijo, ki jo imate, v prave stvari, ne v take predloge in v ustanavljanje takih
               nepotrebnih in dragih komisij. Kajti, četudi ni sejnin, kot sem prej rekel, verjetno
               to dodatno obremenjuje proračun Državnega zbora. Zakaj? Zato, da ne pridemo do
               nobenih ugotovitve. Da pridemo do ugotovitev, da nekateri funkcionarji spoštujejo
               zakon, spoštujejo ustavo in so na podlagi zakona ugotovili, da je toliko in toliko
               izbrisanih in da skušajo to reševati. Vi pa to skušate kriminalizirati in ustvarjati
               neko vzdušje izrednih razmer, ki seveda to niso, saj imamo precej drugih vprašanj, ki
               so bolj pereča, bolj aktualna in ki so predmet resnejše presoje Državnega zbora.</p>
               <p>Zato upam in si dovolim trditi, da je ta predlog obsojen na politični neuspeh, kot je
               bil neuspeh vaše interpelacije zoper ministrico za notranje zadeve. Takrat ste si
               zadali cilj, ste mislili, da vam bo javnost ploskala, ker ste želeli dokazati, da vi
               rešujete to javnost pred veliko krivico, ki bo pomenila zapravljanje ogromnih
               sredstev iz javnega proračuna. To strašenje, ta poskus da bi bila javnost dejansko
               zaskrbljena, ni naletela na širše odobravanje. Saj ljudje niso neumni! Saj ljudje
               vedo, kje so pravi problemi in kdo jih - ne bom uporabil te besede pa bom rekel - kdo
               jih zafrkava.</p>
               <p>Pred leti, spominjam se podobne situacije, sam sem bil udeležen kot diplomat procesa,
               ki se je imenoval Iskanje poti do Evropske unije preko španskega kompromisa.
               Približno iz istih krogov sem bil tarča, in smo bili vsi tisti - vključno s takratnim
               predsednikom vlade Drnovškom - tarča napadov, češ: kaj se bo zdaj zgodilo?! Vse bomo
               razprodali! Vse bodo kupili! Podobno, kot poslušam danes, kaj vse bomo plačali!
               Milijarde bomo plačali izbrisanim. Takrat se je pač reklo - vse nam bodo pokupili
               tujci. Pa poglejte, kje smo danes, kaj smo prodali - 20, 30 nepremičnin in pretežno
               drugim tujcem, ne tistim, ki ste se jih bali!</p>
               <p>To je nepotrebno ustvarjanje nekih izrednih razmer, nekega patosa, kjer upate, da
               boste spet pridobili to, kar politično dnevno politično izgubljate, ker niste več
               kredibilni. Ker v štirih letih prejšnje vlade niste storili ničesar - ne za rešiti to
               vprašanje, ne za ga rešiti v nazaj. Govorili ste o ustavnem zakonu. Ustavni zakon,
               veste, da, zahteva dvotretjinsko večino in to je bilo govorjenje v prazno. Kako boste
               vi prepričali dve tretjini tega parlamenta - hvala bogu, je v tem parlamentu veliko
               ljudi, ki razmišlja s svojo glavo! Pa vendar niste mislili, da boste prepričali dve
               tretjini parlamenta, da je možno s takšnim ustavnim zakonom, diskriminatornim, in ki
               bi dejansko kršil človekove pravice in ki bi razveljavil ustavne odločbe, prišli do
               konca tega problema! Saj niste tako naivni, saj ste vedeli, da to je samo način, da
               se problem odlaša, odlaša, odlaša in da se ga ne reši. In zato je prišlo do
               internacionalizacije problema! Zato je Evropska unija, pa Svet Evrope, pa evropski
               ombudsman, pa Amnesty International - torej ugledne firme, gospodje poslanci. Veste,
               da Amnesty International ni kdorkoli; to je organizacija, ki deluje resno in ne
               deluje po ideološkem ključu. To je organizacija, ki si upa povedati, reči bobu bob
               kjerkoli na svetu, ampak za vas ne obstajajo njihovi pozivi, ne obstajajo njihove
               ocene, njihove ugotovitve, nekaj je bilo res na tem, če toliko ljudi v Sloveniji in
               zunaj Slovenije je ugotavljalo, da nekaj "ne štima", da nekaj je treba urediti. In
               zdaj končno, ko imamo ministrico za notranje zadeve, ki si je upala zgrabiti ta
               problem, in to za rogove, energično, brez bojazni, da bi politično pogorela zaradi
               tega; seveda, vi ste videli, da tega efekta ni bilo, in zdaj ste jezni in zdaj želite
               eno komisijo in želite nadaljevati v nedogled eno razpravo, ki je bila že
               zaključena.</p>
               <p>Zato se strinjam s kolegom Miranom Potrčem, ki je prej rekel, da je boljše, če ne
               nasedamo spet na to provokacijo in na stalno odpiranje tega vprašanja, kajti vse je
               jasno. Če so ustavni sodniki so nekaj ugotovili, če je pravna stroka nekaj ugotovila,
               če je mednarodna pravna stroka nekaj ugotovila; ali bi mi spet tukaj solili pamet
               vsem? In to želi ta vaša komisija. Saj jaz razumem, rabite prostor za kričanje, za
               ustvarjanje teh izrednih razmer, boste še mešali. Boste še mešali nesrečne delavke in
               delavce Mure, MIP-a, Mehana. Zakaj vedno omenjam tudi to, kar se dogaja na Obali?
               Mehana, morda Luke Koper, morda Interevrope, ki so žrtve vaših tajkunov in vaše
               politike političnega kadrovanja, ki so pripeljale do propada tiste firme. In zdaj
               bomo te posledice zlorabljali za to, da bi preprečili rešitev tega vprašanja?! Ne! Mi
               se ne gremo te igre. Mi se ne gremo te igre in zato smo zelo jasno povedali, da ta
               komisija bo nastala, ker najbrž imate pogoje za to, da nastane. Imejte jo, delujte,
               povejte vesoljni Sloveniji, kar menite, da je treba povedati. Ampak jaz verjamem, da
               večina državljank in državljanov Slovenije je že razumela, za kaj pravzaprav gre.
               Izkazalo se bo tudi to kot ena velika potrata energije, zloraba Državnega zbora, pač,
               zapravljanje javnega denarja spet za nekaj, kar ne bo dalo pravzaprav nobenih
               rezultatov.</p>
               <p>Torej moj nasvet je: sprostimo se danes, povejmo si še enkrat, zadnjič, kar si imamo
               povedati. Gospod Grims, jaz vas poslušam vedno zelo pozorno; dejansko in vas
               spoštujem. Spoštujem vašo držo, tudi gospoda Prijatelja. Vsak ima svoje stališče in
               je legitimno. To je tako. Ampak niste uspeli prepričati ne nas ne javnosti in je ne
               boste prepričali, ker nimate argumentov, ker ste bosi z argumenti, ker ste nepravni
               in neustavni in na tak način ne more funkcionirati država.</p>
               <p>Še enkrat. Ne se vmešavati v sodne zadeve. Mi smo poslanci. Bodimo jasni pri
               razpoznavanju in prepoznavanju ločnic med oblastmi. Ali se je kdo vprašal, ali sploh
               imamo pravico mi tukaj govoriti o odločbi nekega sodišča glede neke odškodnine? Kje
               smo? V Severni Koreji, v Turkmenistanu? Upam, da ne. Upam, da ne. No, Turmenistan,
               ima vsaj zemeljski plin. Morda bi bilo kaj koristnega od tega. Mi ga nimamo. Imejmo
               vsaj spoštovanje do demokracije in do pravne države. Hvala.</p>
            </sp>
            <sp xml:id="SDZ5-Redna-05-2009-05-15.sp96">

               <speaker>PODPREDSEDNIK MIRAN POTRČ:</speaker>

               <p>Hvala lepa. Izvolite, gospod Grims.</p>
            </sp>
            <sp xml:id="SDZ5-Redna-05-2009-05-15.sp97">

               <speaker>MAG. BRANKO GRIMS:</speaker>

               <p>Imam proceduralni predlog, ki bo na nek način precedenčni. Namreč, vedno kadar damo
               kakšen proceduralni predlog, je običajno, da zaradi nečesa protestiramo. Moj predlog
               pa bo ravno nasproten. Gospod predsednik, jaz predlagam, da posebej in izrecno
               pohvalite spoštovanega poslanca Zaresa, ki je tako jasno štirikrat opozoril na
               sramotno dejstvo, da iz stranke Zares v času, ko je on predstavljal stališče te iste
               stranke, ni bilo nikogar v tej dvorani, ki bi ga sploh poslušal! Jaz razumem, da je
               bil upravičeno užaljen, kajti zares je sramota, da njegovi poslanci ne upravičijo
               niti tega, da vlečejo velik denar za to, da ignorirajo celo stališče svoje lastne
               poslanske skupine, ampak mu dam pa prav in ga s tega vidika razumem. On je opozoril
               na upravičeno dejstvo. Iz Zares dejansko skoraj do konca ni bilo nikogar, ki bi ga
               poslušal. Čisto na koncu se je eden pojavil, ki je očitno prišel reševati čast ali pa
               morda čaka, da pride na vrsto. Ampak dejstvo, da so tam bili sami prazni stoli
               poslancev Zares, seveda priča o tem, da najbrž res ne zaslužijo svojega denarja.
               Čeprav moram pa v isti sapi še to dodati: glede na vse, kar je gospod Juri povedal,
               pa tudi razumem, da jih ni bilo. Saj bi bilo mene na njihovem mestu to poslušati tudi
               sram ali pa vsaj nerodno bi mi bilo.</p>
            </sp>
            <sp xml:id="SDZ5-Redna-05-2009-05-15.sp98">

               <speaker>PODPREDSEDNIK MIRAN POTRČ:</speaker>

               <p>Gospod Grims, hvala lepa za predlog. Prvi del bom upošteval in gospoda Jurija
               pohvalil. Pohvalil bom pa tudi vas, ker ste dali takšen predlog. Hvala lepa.</p>
               <p>Besedo ima gospod Silven Majhenič.</p>
            </sp>
            <sp xml:id="SDZ5-Redna-05-2009-05-15.sp99">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. To je tema, ki dviguje pritisk vsakemu
               zavednemu Slovencu. Tudi tistim, ki so si pridobili slovensko državljanstvo in
               postali enakovredni vsem Slovencem. Še posebej dviguje pritisk vsem osamosvojiteljem,
               ki jih ni vseeno, kaj se bo zgodilo z našo Slovenijo. Res je, da so nekateri še danes
               mnenja, da je osamosvojitev napaka in da so osamosvojitelji krivi za izbrisane, ker
               smo pač izborili lastno državo, ki pa sigurno temelji na zakonodaji, tako da so
               tisti, ki so špekulirali, ostali brez dokumentov. To pa ni krivda poštenih in
               zavednih državljanov, ki bi sedaj morali plačati ceno špekulacij tako imenovanih
               izbrisanih. Zgodba o izbrisanih ni nič novega, saj se vleče že od leta 1992. V vsaki
               vladi se je našel minister, ki je zmanjšal število tako imenovanih izbrisanih za
               nekaj sto, pa vendar bi pričakovali vsi, tudi državljani, ki to kalvarijo spremljajo,
               da se je število zmanjšalo. Ampak ne! V letošnjem letu pod taktirko aktualne
               ministrice se je število povečalo, in to kar za nekaj tisoč primerov; to pa ne more
               biti res! In če izhajam iz splošnega javnega mnenja, kar govorijo ljudje, pa tudi
               stroka je to nesprejemljivo, da gre tukaj zgolj za politični interes, korupcijo,
               klientelizem in načrt finančnega izčrpavanja države. Za današnji čas, ko se borimo za
               vsak evro in za obstoj gospodarstva, za delovna mesta, takšne namere pomenijo, ne da
               hočemo dokazati, da smo pravna država in da je to edina prava pot; hočete spraviti
               državo na kolena za vsako ceno. To pa ni tisto, kar si državljani Slovenije želimo.
               Je tudi protiustavno in ga ne poznam Slovenca, ki si je zamišljal reševanje
               izbrisanih na tak način, kot ga izvajate. Izčrpavate državo in s tem izpostavljate
               lastne ljudi in ponujate revščino in bedo, na drugi strani pa dajete ljudem, ki niso
               niti naši državljani, Slovenija jim pa pomeni le toliko kot lanski sneg. Tega vam ne
               moremo in ne smemo dovoliti. Izvoljeni ste bili od slovenskih državljanov in ste
               dolžni delati v prid Slovenije, tako kot vas zavezuje prisega, ki ste jo dali pred
               lastnim narodom.</p>
               <p>Mislim, da bi moral Državni zbor sprejeti sklep in tudi glasovati o tem. Kajti to,
               kar se dogaja, ni sprejemljivo za slovenski narod, ampak le za posameznike, ki so
               dobili priliko in moč, da uresničijo interese tistih, ki hočejo od države le denar,
               katerega so ustvarili pošteni in zavedni Slovenci.</p>
            </sp>
            <sp xml:id="SDZ5-Redna-05-2009-05-15.sp100">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franc Pukšič.</p>
            </sp>
            <sp xml:id="SDZ5-Redna-05-2009-05-15.sp101">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, gospod podpredsednik. Tako kot ste nekateri
               ugotavljali: 30 poslancev ima pravico vložiti za delo, za ustanovitev preiskovalne
               komisije in Državni zbor to ugotovi in jo s tem tudi ustanovi. Preiskovalnih komisij
               v tem Državnem zboru je bilo že nekaj in nekaj je bilo tudi uspešnih, uspešnih v tem
               smislu, da so dejansko ugotovile oškodovanjem družbenega premoženja, da so ugotovile
               druge vpletenosti različnih politikov in političnih strank v oškodovanje. Ampak
               problem je nastal prav proceduralni tukaj, v Državnem zboru, ker poslanke in poslanci
               se niso držali, tako kot v zakonu piše, da najmanj na zadnji seji Državnega zbora je
               treba obravnavati poročilo preiskovalne komisije. Čeprav je bilo poročilo sprejeto na
               preiskovalni komisiji, ste nekateri, ki ste danes v koaliciji, takrat uspešno
               blokirali in z glasovanjem zavrnili - mislim, da z enim poslancem več -, da se
               poročilo preiskovalne komisije ni obravnavalo. Upam, da tokrat temu ne bo tako.</p>
               <p>Seveda pa nekateri poslanci govorijo o ne vem kako "velikih, debelih ritih" tistih,
               ki vodijo preiskovalne komisije. Daleč od tega, to je veliko trdega dela, korektnega
               dela, če hočeš tudi korektno poročilo pripraviti. Prepričan sem, da, žal, nekateri,
               ki že desetletja želijo z nekimi polresnicami ali pa nekim pravnim prilagajanjem,
               kakor njim prija, krmariti v tem parlamentu - to tudi vseskozi delajo. Prepričan sem,
               da je cilj te preiskovalne komisije popraviti tisti ali tistemu krivico, ki se mu je
               mogoče res dogodila. Osebno sem bil vpleten kar v nekaj primerov, kjer sem pomagal
               ljudem, da so dobili državljanstva, da so te svoje stvari uredili, ampak ti so to
               želeli. Po drugi strani je pa cilj te preiskovalne komisije, da ne dopusti, da bi kar
               tako nekdo, ki je tudi javno povedal, da od te države ne želi, noče imeti popolnoma
               ničesar, danes pa izkorišča neko praznino, neko naivnost, nekaj takšnega, kar ni
               dopustno, za veliko večino državljank in državljanov.</p>
               <p>Kar se tiče gospoda Aleksandra Todorovića, jaz ga pač slučajno poznam, ker prihajam
               iz tistih krajev in vem, kako je bilo in kakšna je bila njegova delovna vnema. Res pa
               je, da bo preko dela te preiskovalne komisije resnično treba ugotoviti, zakaj, kje in
               kako se je ta številka kar naenkrat tako drastično spremenila.</p>
               <p>Spomnite se, kolegice in kolegi, da smo v tej državi imeli tudi referendum, na
               katerem so državljanke in državljani odločili. Pa so nekateri s pozicije arogance in
               moči, in to nekajkrat, tukaj tudi svojemu predsedniku in slovenskemu narodu povedali,
               da pač tega ne bodo upoštevali in bodo glasovali proti takšni volji slovenskega
               naroda.</p>
               <p>Jaz sem prepričan, da bo ta preiskovalna komisija svoje delo opravila in da bo imela
               možnost, da ji ne boste preprečili, kot ste leta 2000, tudi sprejema poročila.</p>
            </sp>
            <sp xml:id="SDZ5-Redna-05-2009-05-15.sp102">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Branko Grims.</p>
            </sp>
            <sp xml:id="SDZ5-Redna-05-2009-05-15.sp103">

               <speaker>MAG. BRANKO GRIMS:</speaker>

               <p>Poglejte, zanimivo izhodišče je postavil eden od ključnih ljudi koalicije,
               vladajočih, ko je dejal, da naj bi se ta komisija ukvarjala s, citiram: "neobstoječim
               problemom". Ja kaj za božjo voljo je pa večji problem, s katerim se danes sooča
               celotna Slovenija, kot nestrokovnost in neznanje te vlade?! Saj samo v nekaj mesecih
               smo z več procentov nadpovprečnega razvoja, nad evropskim povprečjem padli v
               nazadovanje, ki je drastično hujše, kot ga doživlja največji del Evrope! To je še
               kako prisotno. To je ključen problem - nestrokovnost in neznanje Vlade in vladajoče
               koalicije! Glavni problem za celotno Slovenijo! Kako je potem to mogoče postaviti na
               takšen način?!</p>
               <p>Rečeno je bilo tudi, da naj bi vse, kar danes poudarjamo, že stokrat rekli, ampak
               tudi to seveda niti slučajno ni res, kajti nova pravna okoliščina je prav sodba v
               imenu ljudstva s strani Okrožnega sodišča v Mariboru z dne 3. novembra 2008. Se
               pravi, približno dobrega pol leta je zdaj že stara, vendar o njej lahko v tem
               parlamentu prvič govorimo in ob tem naj poudarim, da je izjemno napačno razumevanje
               prava in temeljnih političnih načel, če se reče, da se o sodbah sodišč generalno ne
               bi smelo razpravljati. Kje pa! Še primer, ki je bil uporabljen, Severna Koreja in
               podobno, v resnici je dejstvo ravno nasprotno - v demokratičnih državah vsaka sodba,
               tudi sodba Ustavnega sodišča, postane predmet obširnih polemik - v strokovni in sicer
               najširši javnosti. To je normalen demokratičen proces, ki je v funkciji tudi
               medsebojnega nadzora in ravnotežja različnih vej oblasti, kajti na tem temelji
               demokracija, ne pa na brezpogojnem spoštovanju nečesa, kar si nekdo izmisli. To se
               pravi, v vsaki demokratični državi je vsaka sodba katerega koli sodišča, tudi
               Ustavnega sodišča, normalno predmet različnih polemik v strokovni javnosti in sicer v
               najširši javnosti. To se pravi, preko medijev, zakonodajne veje oblasti, izvršilne
               veje oblasti. To je normalen demokratičen proces. Ravno v severni Koreji, gospe in
               gospodje, se o sodbah sodišč ne razpravlja! Kje si pa kdo upa, saj bi ga pospravili
               po naglem postopku! In zaradi tega je seveda prav dejstvo, da se mora o vsaki sodbi
               argumentirano razpravljati, na nek način tudi načelo politične kulture. Kdor
               zagovarja nasprotno, ta pač z evropsko politično kulturo res nima kaj dosti
               skupnega.</p>
               <p>Ampak, ko govorim konkretno o tej vmesni sodbi v imenu ljudstva, bi opozoril na tisto
               izhodišče, ki sem ga prej postavil. Kaj se je zgodilo, ko smo se zadnjič soočali s to
               temo, ko je šlo za vprašanje interpelacije? Rdeča nit odgovora ministrice, rdeča nit,
               ki jo je povzel in potrdil tudi predsednik Vlade in Vlada, saj je sprejela izhodišča
               odgovora, je, spet citiram, "vprašanje odškodnin z izdajanjem dopolnilnih odločb nima
               nobene povezave." Vprašanje odškodnin z izvajanjem dopolnilnih odločb nima nobene
               povezave. Ministrica in predsednik Vlade - isti stavek! In potem tudi poslanci.
               Različni ste govorili vsebino, ki je bila enaka. "Neresnična navedba iz interpelacije
               je, da se z izdajanjem odločb izbrisanim ogroža sistem javnih financ. Dopolnilne
               odločbe nimajo pri pravici odškodnine prav nobenih posledic." In tako dalje. To so
               govorili vsi: iz Zares, iz SD-ja in tako naprej. In poglejte, kaj to pomeni v luči te
               sodbe. Sodišče je pa odločilo nekaj povsem drugega. Sodišče je reklo, SDS vas je
               korektno in strokovno utemeljeno ves čas opozarjala, da prestavlja izdana odločba
               novo pravno dejstvo in predstavlja s tem dejansko vsebinsko podlago za tožbo za
               izplačilo odškodnine. In je zapisalo: po presoji sodišča, rok za zastaranje
               obravnavanega zahtevka začne teči z dnem, ko Ministrstvo za notranje zadeve izda tako
               imenovanemu izbrisanemu potrdilo, da je imel tudi za nazaj stalno prebivanje. In pri
               tem še poudari, da je presojalo tudi upravičenost do odškodnine in da ugotavlja, da
               je bilo, ker je tako presodilo Ustavno sodišče, ravnanje državo tako, da je
               odškodninski zahtevek na vsebinski osnovi - da je upravičen.</p>
               <p>Se pravi, po mnenju sodišča je seveda kristalno jasno, da je zagovarjati, ne glede na
               to, da je to vmesno mnenje, da pač še ni odločena neka s pravnomočno sodbo dokončna
               odškodnina, kot zatrjujete, ampak po tej kristalno jasni pravni odločitvi je seveda
               jasno, da je trditi, da izdajanje teh odločb nima nobene povezave z odškodninskimi
               tožbami in z roki zanje, čisto pravno neznanje in nestrokovnost. In to zajema tako
               vlado - celo v najbolj izpostavljenem delu, kar sem povedal s citatom - kot tudi
               poslanke in poslance vladajoče koalicije v parlamentu. In to velja za vse poslanske
               skupine, imam še cel kup citatov, ampak verjetno si jih ne želite zdaj slišati, ker
               vam je najbrž precej nerodno, ko to gledamo za nazaj.</p>
               <p>Dejstvo pa je, da je takrat tisto interpelacijo in nastopanje vladajočih, ki so ves
               čas trdili, kako pač izdajanje odločb nima nobene povezave z možnostjo za izplačilo
               odškodnin, se pravi z odškodninskimi tožbami, da je bil to, kot so politični
               propagandisti potem trdili triumf tranzicijske levice oziroma SD, LDS, Zares in
               DeSUS. Ampak veste, kaj ta zgodba z nekaj šale, ampak žal z vsem dejstvom o tej šali,
               v resnici pomeni? Da je sodišče ta stavek dopolnilo, da so nastopi Vlade, ministrice
               in poslancev vladajoče koalicije predstavljali triumf neznanja in nestrokovnosti -
               SD, LDS, Zares in DeSUS. To pomeni vsebinsko ta sodba koalicije.</p>
               <p>In poglejte, še nekaj je treba poudariti. Zadnjič je bila ena zanimiva, kajti v tem
               kontekstu - še to moram posebej poudariti -, v tem kontekstu to povečanje števila
               tako imenovanih izbrisanih za kar polovico kar tako šele zasije v pravi luči. Zato je
               to tako pomembno, zato je iz tega šele očiten javni interes. Zadnjič je nekje nekdo
               potem oporekel, saj govorite o nesposobnosti Vlade! Ne,ne kje pa! Pazite, to je nekaj
               čisto drugega: govorimo o nestrokovnosti in neznanju, ki je očitno glede na to sodbo
               sodišča. Namreč, kaj je najbolj uničujoče, zakaj je to pomembna bistvena razlika?
               Zato, ker nestrokovnost in neznanje sta najbolj uničujoči prav v kombinaciji z
               vehemenco in aroganco. Tisto vehemenco, s katero ste vi zavračali vse predloge za
               soočenje z gospodarsko krizo, ki so bili pravočasno in strokovno utemeljeno
               pripravljeni in predloženi Državnemu zboru oziroma ste nekatere iznakazili do
               nespoznavnosti in ste jim poglobili gospodarsko krizo, in z aroganco, ki jo
               izkazujete vedno znova, ko se posmehujete poslancem opozicije, ko predstavljajo
               pravna dejstva. Zaradi tega je to tako velik problem in zaradi tega, to seveda samo v
               celoti potrjuje tisto, kar sem povedal v odgovor na trditev enega od poslancev
               koalicije, ki je rekel, da se bo ta komisija ukvarjala z neobstoječim problemom.
               Noben problem v Sloveniji ni po velikostnem redu niti približno tako izpostavljen,
               tako uničujoč za celotno Slovenijo kot nesposobnost in nestrokovnost obstoječe vlade,
               ki jo je v tem primeru celo potrdilo sodišče! Saj si tega nismo mi domislili, to je
               sodba sodišča, ljudje božji! In zelo zanimivo je, da isto nestrokovnost in neznanje
               je bilo mogoče z argumenti, s pravnimi dejstvi, s stališči celo vladne pravne službe
               predstaviti tudi včeraj ob obravnavi zakona, novele o Kazenskem zakoniku, ki je po
               mnenju pravne službe same Vlade, pravne službe parlamenta in glede na sodbo Vrhovnega
               sodišča očitno nepotrebna in samo vnaša dodatno pravno zmedo. Ampak jaz ne razumem,
               kako se nikomur, ki je poročal iz tega parlamenta, to ni zdelo vredno zapisati
               oziroma o tem obvestiti javnost, če pa je kdo to naredil, pa vsaka mu čast in vse
               priznanje. Morda pa še kdo bo in upam, da bo, kajti ta problem, ljudje, ima velike
               materialne posledice. Ta sodba dejansko pomeni prav to, s čimer sem začel: po tej
               sodbi bodo odškodnine prej ali slej dejstvo. Jasno je, da naša sodišča meljejo
               počasi, da gre to pač po stopnicah, jasno pa je tudi, da bo to zelo veliko stalo,
               kajti že samo sojenje predstavlja stroške, že samo izdajanje teh odločb, že povečanje
               tega števila, z vidika stroškov, ki jih plačujemo vsi davkoplačevalci, predstavlja
               izjemno velik strošek. Ampak dejstvo, da se to pelje na tak način, tako zgrešeno, da
               bo to vse lahko končalo na sodišču, je pa še mnogo hujše, kajti tam gre to preko več
               stopenj in to za sabo potegne stroške samega sodišča pa še stroške tako imenovanih
               brezplačnih odvetnikov, ki jih v praksi plačamo spet davkoplačevalci. Že to potegne
               ogromne stroške, še preden do odškodnin sploh pridemo. In še nekaj bo povzročilo
               dodatne stroške. Na to se pa pozablja, da to za sabo potegne tudi uveljavljanje
               določenih pravic za nazaj s socialnega področja. In to potegne te pravice v celotni
               višini z obrestmi vred. Veste, kakšne številke bodo šele tam nastale!</p>
               <p>To zasije v pravi luči te povečave z 18.305 na kar 25.671 tako imenovanih izbrisanih,
               če upoštevamo tudi besede državnega sekretarja, gospoda Klemenčiča, z Ministrstva za
               notranje zadeve, ki je na isti seji mrtvo hladno rekel: "Se pa zna zgoditi, da bo kdo
               dobil odločbo tudi, do katere ne bo upravičen." To je spet citat iz magnetograma; če
               kdo dvomi o pravilnosti teh citatov, imam vse tukaj, lahko takoj pride preverit. Kaj
               to v praksi pomeni: da se bo izdalo 25.671 odločb, za katere niti predstavnik
               Ministrstva za notranje zadeve ne more garantirati, da bodo šle v roke pravim ljudem,
               vsaj vsem ne. In to bomo mi plačevali. In že plačujemo, kajti te odločbe, gospe in
               gospodje, tako nekritično že izdajate.</p>
               <p>Zaradi tega smo nekoč predlagali, vztrajali in še danes predlagamo in vztrajamo, da
               se to uredi z ustavnim zakonom. Da se tiste, že izdane, ponovno preveri po enakem
               principu, kot bo to veljalo za vse prihodnje. Kajti s tem se zdaj ustvarja tudi
               neenakost pred zakonom. Namreč, glede na to sodbo sodišča je absolutno zastaralni rok
               3 oziroma 5 let, odvisno, za katere stvari gre. Recimo, vzemimo 5 let. In morate
               vedeti, da večina teh odločb, ki jih je potem gospod Bohinc nehal izdajati kot
               nekdanji minister SD-ja, sodi v obdobje, ko je ta rok pravzaprav ravnokar potekel in
               ti ljudje, če niso že vložil tožb, bodo v povsem drugačnem pravnem položaju kot
               tisti, ki jim zdaj vi izdajate odločbe, ker so s tem novim pravnim dejstvom, s to
               odločitvijo sodišča seznanjeni. Saj je bila objavljena javno, v vseh medijih je bila.
               Kje pa je tukaj enakost pred zakonom? In to seveda potrjuje, da je bila še kako
               upravičena naša interpelacija - vaše besede pa, pač, so odražale nestrokovnost in
               neznanje. Žal. Tako to v praksi pripelje do posledic, ki bodo lahko izjemne. Kajti
               stroški samih izdaj tega napihnjenega števila, o katerem ne vem, ali predstavlja
               pravo številko, končno številko, ali je prava številka prejšnja, ali katera je sploh
               prava. Ti stroški izdajanja teh odločb bodo veliki. Ampak še mnogo huje je tisto, kar
               potegnejo za seboj. Potegnejo za seboj možnost sodnih postopkov, stroškov sodišč,
               stroškov odvetnikov, stroškov odškodnin in stroškov uveljavljenja socialnih pravic za
               nazaj brez kakršnih koli omejitev. To bo edini primer, ko gre za večje število
               upravičencev, ko bodo lahko neomejeno uveljavljali kakršne koli odškodnine za nazaj.
               Saj v drugih primerih, recimo, ko gre za žrtve nacizma in fašizma, za ljudi, ki so
               trpeli v koncentracijskih taboriščih, za tiste, ki so bili zločinsko pomorjeni po
               drugi svetovni vojni - so bili tudi otroci, ženske vmes - vsi tisti so imeli
               drastično omejene te pravice. Tukaj take omejitve ni. Ker se je vedno reklo, zmeraj
               se je čemu odpovedalo, zato je ta povečana številka toliko bolj srhljiva. Zato jo je
               treba preučiti! Kajti vedno ste se nečemu za nazaj odpovedali, pa bi spomnil samo na
               tri primere.</p>
               <p>Najprej, je bil celo na televiziji prikazovan spot, kot primera protipravnega izbrisa
               in trpeče žrtve, za gospoda generala Aksentijevića. To je bil kot brezplačen spot,
               včasih, ko je bil še nekdanji predsednik SD-ja na čelu Radiotelevizije - in vsi z
               nostalgijo gledate tisto obdobje. Potem se je izkazalo, da je bil ta general v
               paravojaških enotah v drugih republikah, celo en posnetek smo videli na televiziji.
               Konkretno iz Bosne, dogajanje ob obleganju Sarajeva in iznenada se je reklo: "Ne, ne,
               ne. On pa ni izbrisan, ne, ne, to je pa napaka, to pa ni," čeprav ste sami zanj prej
               vrteli brezplačen spot, kot da je žrtev - in ste se mu odpovedali. Čeprav, ne vem,
               vsaj niste ravnali svetopisemsko, kajti po Svetem pismu je izgubljeni sin, ki se
               vrne, največ vreden, in kot izgubljeni rdeči sin se je vrnil s prepričanjem, da bo
               dragocen, ampak - ste se mu odpovedali.</p>
               <p>Potem je prišlo do naslednje zgodbe z gospodom Todorovićem, ki je bil dolgo časa
               pravi simbol izbrisa in izbrisanih do trenutka, ko mu je sodišče dosodilo, tam skupaj
               z obrestmi nekje okrog 55 tisoč evrov odškodnine na roko. In iznenada ste rekli: "Ne,
               ne, ne, on pa ni izbrisan. To sploh nima veze z izbrisom," kar - mimogrede, vsi
               tisti, ki ste brali obrazložitev sodbe, veste, da ni res, ampak ima še kako zveze z
               izbrisom, saj je na tem utemeljeno - in ste se odpovedali še njemu, čeprav, ste ga
               prej skorajda nosili po rokah.</p>
               <p>In zdaj, ko je tukaj ta sodba, čakam, čemu se boste tokrat odpovedali. Vedno znova je
               sprenevedanje in prevarantstvo in rdeča nit te koalicije, poleg nestrokovnosti in
               neznanja, ki ga ta sodba zelo jasno dokazuje, tako postaja in tudi ostaja
               prevarantstvo. Za kaj v resnici gre - je pa jasno! Na stroške davkoplačevalcev z
               orjaškimi odškodninami, z orjaškimi stroški za nepotrebne sodne postopke, za
               nepotrebne stroške advokatov, ki bodo s tem ogromno zaslužili, si prizadevate dobiti
               nove volivce. Kajti, največja pravna traparija, ki se vedno znova tukaj ponavlja,
               poleg tega, da izdajanje odločb nima nobene zveze z roki za odškodnine oziroma z
               možnostjo tožb za odškodnine, kjer vas na laž postavlja sodba sodišča, je ta, da vse
               to dogajanje nima nič z možnostjo pridobivanja novih volivcev. Saj je kristalno
               jasno, kaj je pogoj za to, da postaneš volivec. Imeti moraš stalno prebivališče
               določeno vrsto let. In s tem, ko ti priznaš za nazaj, za desetletje ali več nekomu,
               da je imel tukaj stalno prebivališče, pa kjerkoli je v resnici bil, kajti tako bo v
               praksi to izgledalo, in mu potem še fino plačaš za to, mu daš tudi možnost, da
               pridobi državljanstvo. In ko je eden enkrat državljan, je seveda zgodba potem še
               taka, da se jo da še precej raztegniti. Gre še za vprašanje lažjega pridobivanja
               različnih statusov za družinske člane in tako dalje in tako naprej. Skratka, gre za
               zelo premišljen in daljnosežen projekt, ki bo za Slovenijo katastrofalen. Kajti, z
               vašo nestrokovnostjo in neznanjem ste Slovenijo spravili v položaj, da je iz simbola
               razvoja Evrope, ki ga je dosegala dve leti nazaj, ko je dosegala 7,2 - odstotno
               gospodarsko rast, postala simbol nazadovanja ene od nekdanjih tranzicijskih držav. In
               to ste dosegli v samo nekaj mesecih s svojo nestrokovnostjo in neznanjem! In s tem
               ste poglobili krizo; s svojo aroganco, z vehemenco, s katero ste zavračali naše
               predloge, ki bi omogočali dobro soočanje s to krizo. In eden od teh predlogov, gospe
               in gospodje, je tudi ustavni zakon o tako imenovanih izbrisanih, kar bi lahko mnogo
               mnogo prihranil tej državi. Ampak to vas ne zanima.</p>
               <p>Zaradi tega sem prej poudaril, najbolj škodljiva je tista nestrokovnost in neznanje,
               ki je povezana z vehemenco in aroganco. Kajti, tako se naredi največja možna škoda.
               In lahko samo kot predstavnik Gorenjske in kot državljan te države rečem, da mi je
               zelo zelo hudo, da je tako. In lepo vas prosim, streznite se že enkrat! Ustavite
               konje! Dajmo to stvar, če se tako odločimo, se jo še vedno da spraviti v
               ustavnopravni okvir, kajti to bi bila edina pametna rešitev za Slovenijo, edini
               način, kako bi se lahko vsaj po tej plati pravno in pravično stvari uredile, in to po
               enakem vatlu za vse.</p>
               <p>Ta možnost še vedno obstaja. Za nazaj pa za tisto, čemur smo bili priče, kako se je
               lahko 18.305 tako imenovanih izbrisanih - številka, ki smo ji tudi mi ves čas
               verjeli, saj nismo imeli nobenega razloga, da ji ne bi, ampak zdaj glede na vaše
               zatrjevanje, da bi morali to preverjati, bomo pač drugič ravnali drugače. Očitno tudi
               vi veste, da tistemu, kar rečejo ali ugotovijo na tranzicijski levici, ni mogoče
               nikoli verjeti. V redu, bomo spoštovali to vaše mnenje, vi že veste, zakaj to
               govorite. In bomo drugič preverili vsako številko. Kako je lahko to naraslo na
               25.671, bomo preverili konkretno s to preiskovalko in pri tem bomo upoštevali prav to
               vaše mnenje, da bi morali že prej ravnati drugače, ker sami veste, kako ravnate,
               kakšna načela, na kakšen način, in potem pravite, bi morali to številko že prej
               preveriti. Nismo je, ker smo vam pač zaupali in smo šteli, da ste korektno naredili,
               da predstavljate neko korektno politično silo. Vi pravite, da temu ni tako. V redu,
               to spoštujemo in bomo upoštevali v prihodnje.</p>
            </sp>
            <sp xml:id="SDZ5-Redna-05-2009-05-15.sp104">

               <speaker>PODPREDSEDNIK MIRAN POTRČ:</speaker>

               <p>Besedo ima gospa Darja Lavtižar Bebler.</p>
            </sp>
            <sp xml:id="SDZ5-Redna-05-2009-05-15.sp105">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Maloprej je predgovornik rekel, da je treba
               tisto sodbo, ki jo je imel v rokah, obravnavati oziroma komentirati z nekaj šale, in
               potem je seveda natresel nekaj svojih in sebi lastnih argumentov. Jaz bi rekla, da je
               bilo za to, ker smo ravnokar poslušali, potrebne kar precej šale in tudi določena
               mera nestrokovnosti in neznanja. Človek se sprašuje, v čem neki je smisel takole v
               nedogled ponavljati neke neresnice, kot smo bili tega doslej že neštetokrat prav s
               strani današnje opozicije deležni v zvezi z izbrisanimi.</p>
               <p>Verjamem, da smo tudi v Državnem zboru in še posebej v naši javnosti dosegli neko
               spodobno raven zavedanja o pomenu človekovih pravic, demokracije in pravne države, da
               te neštetokrat ponovljene neresnice ne morejo postati resnica. V nasprotnem primeru
               bi se pa veljalo zamisliti, v kakšni državi pravzaprav živimo.</p>
               <p>Kolegi iz opozicije, dobili boste in imeli boste preiskovalno komisijo, nihče vam je
               ne odreka. Ustava je glede tega povsem jasna. Če parlamentarno preiskavo zahteva ena
               tretjina poslancev Državnega zbora, jo ta odredi. Malo več občutljivosti in
               spodobnosti pa bi od vas vendarle pričakovala. Govorite namreč o ugotavljanju
               odgovornih za pripravo in izvedbo štetja tako imenovanih izbrisanih. Na terminus
               "tako imenovani izbrisani" smo se, žal, skorajda že navadili, pa seveda to ni prav,
               da pa govorite o štetju tako imenovanih izbrisanih, pa je vendarle preveč. Spomnite
               se samo, koga so v polpretekli zgodovini že prištevali in kdo je štel in prešteval.
               Pa tudi pozneje, seveda. Spomnite se sedemdesetih let prejšnjega stoletja, ko so
               avstrijski nacionalisti zahtevali štetje Slovencev v Avstriji kot pogoj, da bi sploh
               začeli izpolnjevati 7. člen avstrijske državne pogodbe. Takrat je celo avstrijski
               zvezni kancler Kreisky odločno nasprotoval takšnemu preštevanju Slovencev, češ da ima
               preveč bridke izkušnje iz časov, ko so v tretjem Reichu preštevali Žide in druge
               nearijce. Tudi Slovenci v Italiji so bili že večkrat deležni takšnih poskusov
               preštevanja, štetja, kljub temu da so jim že prej poitalijančili njihove priimke.</p>
               <p>Prej je bilo omenjeno Sveto pismo pa neki krščanski nauki, zato jaz h temu dodajam
               samo to: ne delajte drugim tistega, česar ne želite, da bi drugi delali vam. Tako
               preproste so te stvari. Imejte svojo preiskovalno komisijo in preiskujte, vendar
               ohranite vsaj minimum spodobnosti in priznajte, da je bila vsaj nekaterim od
               izbrisanih storjena krivica in tem je te krivice potrebno popraviti. Tistim, ki jim
               krivica ni bila storjena ni česa popravljati, tako enostavno je to. In tudi to so
               standardi Evropske unije, na katere tako zelo prisegate, ampak najbrž že tudi kje
               kakšna figa v žepu. O tem sem skorajda prepričana. Hvala lepa.</p>
            </sp>
            <sp xml:id="SDZ5-Redna-05-2009-05-15.sp106">

               <speaker>PODPREDSEDNIK MIRAN POTRČ:</speaker>

               <p>Hvala lepa. Izvolite, gospod mag. Grims.</p>
            </sp>
            <sp xml:id="SDZ5-Redna-05-2009-05-15.sp107">

               <speaker>MAG. BRANKO GRIMS:</speaker>

               <p>Spoštovana poslanka iz vrst vladajoče SD je naredila prav v srce segajoč nagovor
               proti preštevanju primerov tako imenovanih izbrisanih in lahko samo z veseljem
               ugotovim, da jih mi nikdar nismo preštevali, vi pa ste jih; in to dvakrat. In
               zagotovo veste, zakaj ste potem uporabili take besede. Bomo pa zdaj s preiskovalko
               pogledali, zakaj ste jih dvakrat preštevali in zakaj ste imeli tako različne izide.
               Hvala.</p>
            </sp>
            <sp xml:id="SDZ5-Redna-05-2009-05-15.sp108">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa Darja Lavtižar Bebler, replika.</p>
            </sp>
            <sp xml:id="SDZ5-Redna-05-2009-05-15.sp109">

               <speaker>DARJA LAVTIŽAR BEBLER:</speaker>

               <p>Gospod predhodnik me je omenil. Jaz bi samo to povedala zaradi nejasnosti, ki je
               očitno prisotna. V odloku oziroma aktu o odreditvi ste predlagatelji te preiskovalne
               komisije zapisali, da zahtevate ugotavljanje politične odgovornosti nosilcev javnih
               funkcij, ki so bili odgovorni za pripravo in izvedbo štetja tako imenovanih
               izbrisanih. Vi ste uporabili ta izraz "štetja", "štetje tako imenovanih izbrisanih" v
               aktu o odreditvi, ki pa temelji na tistem našem predlogu. Samo za to gre. Hvala
               lepa.</p>
            </sp>
            <sp xml:id="SDZ5-Redna-05-2009-05-15.sp110">

               <speaker>PODPREDSEDNIK MIRAN POTRČ:</speaker>

               <p>Hvala. Gospod predlagatelj Grims.</p>
            </sp>
            <sp xml:id="SDZ5-Redna-05-2009-05-15.sp111">

               <speaker>MAG. BRANKO GRIMS:</speaker>

               <p>Samo upam, da me bo vsaj v drugo poslanka pozorno poslušala. Kot veste, spoštovane
               poslanke in poslanci v vrstah SD in drugih iz koalicije. Mi nikoli nismo preštevali
               tako imenovanih izbrisanih. Vi pa ste jih; in to dvakrat.</p>
            </sp>
            <sp xml:id="SDZ5-Redna-05-2009-05-15.sp112">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Majda Potrata.</p>
            </sp>
            <sp xml:id="SDZ5-Redna-05-2009-05-15.sp113">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Vsak racionalno misleč človek bi se vprašal,
               kaj me vodi, da razpravljam na temo, za katero je bilo že davno tega treba opustiti
               upanje, da je mogoče zdajšnji opoziciji, v prejšnjem mandatu pa koaliciji, dokazati,
               da nimajo prav, ko zanikajo izbris, in da se bodo morali slej ko prej soočiti tudi z
               odgovornostjo za to, kar so s svojim nepriznavanjem dejstva, da je bila storjena
               velikemu številu ljudi krivica in s tem povzročena tudi dodatna škoda, da s tem
               svojim nepriznavanjem zavlačujejo reševanje problema in s tem povzročajo višanje
               stroškov. Ker če jaz zdaj razmišljam tako, kot razmišlja opozicija, da kave niso
               problem ali pa, da s kavami ni mogoče privarčevati, bi jaz lahko vračala tudi na tej
               ravni in se vprašala, koliko bodo stale kave, ki jih bo komisija dobila, ko bo
               zasedala, če je to - banalno rečem, res -, ampak edini strošek, ki ga bo preiskovalna
               komisija povzročila.</p>
               <p>Mene pa dosti bolj vznemirja vprašanje, zakaj je opozicija tako neobčutljiva za
               stiske ljudi in kaj naj pričakujem od politične odgovornosti mojih političnih
               tekmecev in nasprotnikov, ki gredo celo tako daleč, da stisko enih ljudi primerjajo s
               stisko drugih ljudi in jih kregajo medsebojno. To je namreč tisto najhujše. Izbrisani
               niso bogataši, niso tajkuni, imajo probleme. Mislim, da smo že s številnimi
               konkretnimi zgodbami dokazovali, za kakšne žalostne, tragične življenjske zgodbe gre,
               pa ne kažete kakršnekoli pripravljenosti za razrešitev tega problema. Mora biti
               človek že malo mazohist, da se mu da o teh stvareh razpravljati in upati, da bo
               vendar nekomu mogoče dokazati. Moje edino upanje in edino dejstvo, zaradi česar
               vztrajam, je to, da v resnici bodo obstali zapisi, in ne mi, ampak tisti za nami, ko
               bodo ugotavljali, kako se je odnos do varovanja človekovih pravic in odnos do
               spoštovanja odločb Ustavnega sodišča v mladi državi Sloveniji oblikoval, preučevali
               in ugotavljali, kaj se je dogajalo, in se bodo morebiti spraševali, kako se je lahko
               kaj takega dogajalo, ko se je zavest o človekovih pravicah in občutljivost za vse
               primere kršenja tako zelo povečala. Tu pa, kot da ne vidimo stiske ljudi.</p>
               <p>Seveda ne morem mimo ustavno določene pravice, da ima ena tretjina poslancev pravico
               zahtevati preiskovalno komisijo. Se pa upravičeno sprašujem, kakšen smoter ima
               ustanavljati tako preiskovalno komisijo, če tisti, ki zahtevo postavljajo, tako že
               vse vnaprej vedo. Vnaprej vedo, kakšne bodo finančne posledice, vnaprej vedo, da so
               povezave, vnaprej vedo, da so ponarejene številke, vse je vnaprej znano. Ampak,
               veste, slovenski pregovor pravi, v mlinu se dvakrat pove, jaz bom rekla, v parlamentu
               pa trikrat in večkrat. Ampak pregovor, zakaj se v mlinu dvakrat pove, je povezan s
               tem, da so k mletju moke prihajali ljudje vedno na novo in je bilo treba zgodbo vedno
               na novo pripovedovati, ker prišleki niso poznali prejšnje zgodbe. Mi pa si to zgodbo
               - izbrisanim se opravičujem, da uporabljam izraz "zgodba" - pripovedujemo že dolgo.
               In vsakič, ko si jo na novo začnemo pripovedovati, se obsodbe in obtožbe s strani
               tistih, ki izbrisanih ne priznajo, poglabljajo. Poglabljajo se na način, ki je zame
               podcenjevanje mojega razuma in tako tudi podcenjevanje volilnega telesa.</p>
               <p>Gre za ne samo eklatantne laži, ki jih je lahko dokazati, ker so laži, ampak gre za
               manipuliranje s podatki. Recimo, jaz upam, gospod podpredsednik, da me ne boste
               prekinili, ker bom šla za trenutek ...</p>
            </sp>
            <sp xml:id="SDZ5-Redna-05-2009-05-15.sp114">

               <speaker>PODPREDSEDNIK MIRAN POTRČ:</speaker>

               <p>... odvisno od tega, o čem boste govorili...</p>
            </sp>
            <sp xml:id="SDZ5-Redna-05-2009-05-15.sp115">

               <speaker>MAG. MAJDA POTRATA:</speaker>

               <p>Samo reagirala bom na neke trditve, ki so bile že izrečene. Tej vladi je bila
               pripisana nesposobnost in neznanje, ker češ, da je iz največje gospodarske pred dvema
               letoma pripeljala državo v razmere, v kakršnih je. Natančen podatek pravi, da je 7,2
               - odstotna rast značilna samo za prvo četrtletje 2007, ne pa za leto v celoti. In
               resnica je, da to ni najvišja gospodarska rast v samostojni Sloveniji, zato ker je
               bila višja od te gospodarska rast v drugem četrtletju leta 1999. To, kar zadeva
               gospodarsko rast. Potem smo poslušali o sodbi, ki je bila izrečena 3. novembra 2008.
               3. novembra ta vlada še ni bila imenovana, torej je bila tožba vložena za časa
               prejšnje vlade; vložena zaradi vzrokov, ki so zvezani z nepriznavanjem izbrisanih in
               z vsemi drugimi zadevami, ki gredo v tisti kontekst.</p>
               <p>Tretjič. Mene bi res razveselilo, če bi enkrat znali ugotoviti vzrok in posledico.
               Niso izbrisani edini primer, kjer govorimo o posledici, vzroka pa ne priznamo in nas
               vzrok ne zanima. In ko je koalicija predlagala, da se preiskava razširit tudi na
               vzrok, to nenadoma ni bilo sprejemljivo. Ampak poglejte, preiskava in preiskovalna
               komisija ima, sedaj bom pa še jaz pokazala kakšen papir, skoraj celo stran dolgo ime,
               19 vrstic je to. Zanima me, če zna kdorkoli od predlagateljev na izust povedati ime
               preiskovalne komisije. Zanima me, kako bodo službe Državnega zbora na vrata
               predsednika preiskovalne komisije napisale ime. Ampak na tem listu je seveda tudi
               napisan namen parlamentarne preiskave in obseg parlamentarne preiskave. Napisan je po
               principu copy-paste, to se pravi prenosa besedila. Razlika je malenkostna. Gre za
               nekatere malenkostne popravke. Najpogostejši je ta, da se nedoločnik, da je "namen
               ugotoviti v obsegu", spremeni z glagolnikom ali samostalnikom izglagolskim, da je
               "obseg ugotavljanja." To se pravi, da bi bilo mogoče poiskati tudi dosti manj
               zapleteno ime te preiskovalne komisije. Jaz pa si o rezultatih te preiskave ne morem
               ustvariti obetavne slike iz čisto preprostega razloga, zato, ker tisti, ki jo
               sprožajo, pojava ne priznavajo, pojav zanikajo, omalovažujejo in eno samo upanje mi
               pa vendarle ostane - da bo eden od poslancev, ki mu bo Državni zbor dal denar za
               doktorski študij, ker gre za študij, ki je zvezan s temo ustavnega prava in volilnih
               sistemov, ob koncu vendarle ločil med stalnim prebivališčem in državljanstvom. To
               upanje pa resno gojim. Hvala.</p>
            </sp>
            <sp xml:id="SDZ5-Redna-05-2009-05-15.sp116">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlagatelj, gospod mag. Grims.</p>
            </sp>
            <sp xml:id="SDZ5-Redna-05-2009-05-15.sp117">

               <speaker>MAG. BRANKO GRIMS:</speaker>

               <p>Moram reči, da sem zelo vesel, da je spoštovana poslanka iz vrst SD načela to temo,
               ker gre pravzaprav za ključno razliko med predlagatelji oziroma sedanjo opozicijo in
               koalicijo, kajti mi gradimo na znanju, se izobražujemo in vemo, da je samo znanje
               tisto, na čemer lahko in smo v minulem mandatu utemeljili hitro gospodarsko rast
               Slovenije. Kam pa privede, če prevlada neznanje in nestrokovnost v kombinaciji z
               aroganco in vehemenco, pa vidimo po rezultatih vaše vlade, ki je samo v nekaj mesecih
               za polovico povečala število nezaposlenih - katastrofa za Slovenijo - gospodarsko
               rast z nekoč nekaj odstotkov gospodarske rasti nad evropskim povprečjem zbila v
               nazadovanje več odstotkov pod evropskih povprečjem - katastrofa za Slovenijo -
               naredila izjemno velik javni dolg, ki bo bremenil še moje in vaše in od vseh nas
               potomce, naslednje rodove - katastrofa za Slovenijo! Vidite, tam pa pride proces, če
               enkrat prevlada neznanje in nestrokovnost, vidite, to je to bistvo in zato je ta
               preiskovalka tako pomembna, ker bo šla v jedro problema, ki zdaj bremeni Slovenijo.
               To je neznanje in nestrokovnost vladajoče koalicije in sedanje vlade.</p>
            </sp>
            <sp xml:id="SDZ5-Redna-05-2009-05-15.sp118">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa mag. Majda Potrata.</p>
            </sp>
            <sp xml:id="SDZ5-Redna-05-2009-05-15.sp119">

               <speaker>MAG. MAJDA POTRATA:</speaker>

               <p>Zavedam se, da je Slovenija v nezavidljivi gospodarski kondiciji, ampak neodgovorno
               je očitati tej vladi, da se ne spopada z razreševanjem gospodarske krize, pri tem pa
               na vsakem koraku predlagati izredne seje, izredne preiskovalne komisije in ne vem kaj
               še vse za nekaj drugega, kar vodi zanimanje, pozornost, čas - k drugim rečem. Vsakič
               ko boste, gospod predlagatelj, v Državnem zboru vi ali kdorkoli iz vaše poslanske
               skupine očitali Vladi, da se ne ukvarja s pravimi rečmi, se bom potrudila opozoriti
               vas na to, kolikokrat v tem Državnem zboru smo se že ukvarjali z zahtevami, ki so
               prej pomenile oviranje, kot pa pomaganje ali sodelovanje.</p>
               <p>Hvala. .../Oglašanje iz dvorane./...</p>
            </sp>
            <sp xml:id="SDZ5-Redna-05-2009-05-15.sp120">

               <speaker>PODPREDSEDNIK MAG. VASJA KLAVORA:</speaker>

               <p>Gospod Prijatelj, izvolite. Prvi ste dvignili roko.</p>
            </sp>
            <sp xml:id="SDZ5-Redna-05-2009-05-15.sp121">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči.</p>
               <p>Postopkovno...</p>
            </sp>
            <sp xml:id="SDZ5-Redna-05-2009-05-15.sp122">

               <speaker>PODPREDSEDNIK MAG. VASJA KLAVORA:</speaker>

               <p>Proceduralni...</p>
            </sp>
            <sp xml:id="SDZ5-Redna-05-2009-05-15.sp123">

               <speaker>SREČKO PRIJATELJ:</speaker>

               <p>Ja.</p>
            </sp>
            <sp xml:id="SDZ5-Redna-05-2009-05-15.sp124">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp xml:id="SDZ5-Redna-05-2009-05-15.sp125">

               <speaker>SREČKO PRIJATELJ:</speaker>

               <p>To silno ljubezen med gospo Potrato in gospodom Grimsom bi želel prekiniti.</p>
               <p>To ni tema današnje točke.</p>
               <p>Prosim - dajte spremljati sejo! Opozorite tako tistega, ki ima repliko, kot tistega,
               ki razpravlja - da pač preprosto to ni tema.</p>
               <p>In, dajmo se držati izbrisanih.</p>
            </sp>
            <sp xml:id="SDZ5-Redna-05-2009-05-15.sp126">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Luka Juri.</p>
            </sp>
            <sp xml:id="SDZ5-Redna-05-2009-05-15.sp127">

               <speaker>DR. LUKA JURI:</speaker>

               <p>Hvala lepa, predsedujoči.</p>
               <p>Zelo na kratko. Čeprav...</p>
            </sp>
            <sp xml:id="SDZ5-Redna-05-2009-05-15.sp128">

               <speaker>PODPREDSEDNIK MAG. VASJA KLAVORA:</speaker>

               <p>Proceduralno?</p>
            </sp>
            <sp xml:id="SDZ5-Redna-05-2009-05-15.sp129">

               <speaker>DR. LUKA JURI:</speaker>

               <p>...se tokrat proceduralno zelo strinjam in podpiram predlog kolega Prijatelja.</p>
               <p>Hvala lepa.</p>
            </sp>
            <sp xml:id="SDZ5-Redna-05-2009-05-15.sp130">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlagatelj, gospod mag. Grims.</p>
               <p>Izvolite.</p>
            </sp>
            <sp xml:id="SDZ5-Redna-05-2009-05-15.sp131">

               <speaker>MAG. BRANKO GRIMS:</speaker>

               <p>Samo pojasnilo.</p>
               <p>Še prejšnja vlada, in z naše strani z vso podporo je pripravila predloge zakonov, ki
               bi lahko veljali ob novem letu in če bi jih vi sprejeli, nikoli ne bi bili soočeni s
               takšnim položajem, s tako slabim gospodarskim položajem, kot je v tem trenutku.</p>
               <p>In ko smo zdaj pripravili nov paket ukrepov, predlagali posebno sejo in splošno
               razpravo, da bi osvetlili vso to problematiko - kaj stori koalicija, ki se zaveda
               svoje nestrokovnosti in neznanja: drastično omeji, popolnoma v nasprotju s
               poslovnikom, napovedano razpravo na samo, ne vem, po 10 minut in v enem primeru 90
               minut. Kar je čista zloraba poslovnika za prikrivanje nestrokovnosti in neznanja! In
               zato rabimo to preiskovalko, ker bo šla v jedro problema - v nestrokovnost in
               neznanje tranzicijske levice, obstoječe vlade in obstoječe koalicije.</p>
            </sp>
            <sp xml:id="SDZ5-Redna-05-2009-05-15.sp132">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Luka Juri.</p>
            </sp>
            <sp xml:id="SDZ5-Redna-05-2009-05-15.sp133">

               <speaker>DR. LUKA JURI:</speaker>

               <p>Hvala lepa.</p>
               <p>Danes se pogovarjamo o ustanovitvi preiskovalne komisije, katere imena ne bom bral,
               ker bi vzel kar nekaj časa sodelavkam in sodelavcem - veste, za katero gre. Pravim,
               veste, za katero gre, kajti, danes se o temi preiskovanja ne pogovarjamo veliko,
               ampak se pogovarjamo o gospodarski krizi. Ker, če bi želeli, je ogromno argumentov, s
               katerimi bi lahko vsa tista natolcevanja o gospodarski rasti hitro obrazložili,
               zakaj, kako. Ampak glede na to, da to ni tema, se tega ne bom lotil. Pogovarjali smo
               se o finančnih vprašanjih, o odškodninah, ne o človekovih pravicah, čeprav menda je
               to tema preiskovalne komisije. Pogovarjali smo se o Severni Koreji, pogovarjali smo
               se o odsotnosti poslank in poslancev, predvsem tistih, ki si preiskavo želijo in tako
               naprej.</p>
               <p>Sodelavke in sodelavci! Katerokoli kariero izberete zase, zdravnik, odvetnik, učitelj
               - dovolite mi, da ob vseh vaših namerah predlagam še en cilj, ki naj bi ga
               zasledovali ob zasledovanju uspešne kariere. Postanite borec ali borka za
               državljanske pravice. Naj to postane jedrni del vašega življenja. Tako boste postali
               boljši zdravnik, boljši odvetnik, boljši učitelj, boljši poslanec. Ta boj bo obogatel
               vašo dušo tako, kot nič drugega. Dal vam bo tisti redek občutek plemenitosti, ki
               lahko izhaja le iz ljubezni in nesebične pomoči sočloveku. Naredite kariero iz
               humanosti. Podajte samega sebe k plemenitemu boju za človekove pravice. Iz sebe boste
               naredili boljšega človeka, iz svoje države boljšo domovino in iz vsega, kar je okoli
               vas, pa boljši svet, v katerem živeti. Martin Luther King, jaz mislim, da je to
               povedano dovolj za argumentacijo in današnjo razpravo. Get the life. Hvala lepa.</p>
            </sp>
            <sp xml:id="SDZ5-Redna-05-2009-05-15.sp134">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj.</p>
            </sp>
            <sp xml:id="SDZ5-Redna-05-2009-05-15.sp135">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Kar nekaj nas še vztraja. Bolj klavrna slika je,
               ampak vendarle. Odškodnine, spoštovane gospe in gospodje, so pravno dejstvo. So pa
               odškodnine tudi cilj, cilj predvsem za izbrisane. Da so dejstvo, to dokazuje pravna
               praksa, in da Vlada ne meni tako - verjetno lažniv odgovor ali pa netočen. Vlada je
               enemu od poslancev na vprašanje, koliko bo teh odškodnin, zapisala sledeče:
               "Ministrstvo za notranje zadeve je k reševanju zadeve pristopilo zaradi nujnosti
               spoštovanja odločbe Ustavnega sodišča." In nadaljuje: "Odločbe ne bodo osebam
               priznavale odškodnin oziroma predstavljale neposredne pravne poravnave kot podlago za
               izplačilo odškodnin." To je napisala Vlada v odgovoru gospodu Jožetu Tanku, ko je
               spraševal o tem, koliko bo teh odškodnin.</p>
               <p>Da je to netočen odgovor, seveda pove že sama ministrica v postopku interpelacije, ko
               je navajala pa, da bo teh odškodnin lahko tudi do 2 milijardi tolarjev. Prav ste
               slišali: 2 milijardo tolarjev! Ampak hkrati se ministrica tudi obveže, da bo
               Ministrstvo za notranje zadeve resno pristopilo k celoviti analizi vprašanja
               odškodnin in da bo to napisalo v poročilu. Jaz kot poslanec Državnega zbora bi rad
               čim prej videl to poročilo, pa verjamem, da ga še dolgo časa ne bom. Tistim, ki to
               omogočamo seveda, da bodo izvršili - to so odvetniki. Za odvetnike vemo, da smo
               spreminjali pred kratkim zakon, ki jim omogoča, da sami sebi dajejo ceno in tudi
               zaračunavajo storitve po lastni presoji. Toliko denarja na kupu - verjamem, da si že
               manejo roke o tem, kako bo to šlo na različne račune in tudi tem odvetnikom ni malo
               mar za Slovenijo.</p>
               <p>Govorili smo in govorimo o gospodu Todoroviću. Gospod Todorović je prejel odškodnino
               od Slovenije in je bil v času, za katerega uveljavlja izbris, zaposlen v enem od
               naših podjetij. Bil je zaposlen v Mariboru, vodil je varilsko delavnico; koliko je
               bil priden, koliko ni bil priden, to smo slišali že prej od nekega drugega
               razpravljavca, jaz v to ne bom zahajal. Ampak danes, ko ni več zaposlen, to podjetje
               je šlo namreč v stečaj, govori o tem, kako je bil izbrisan in da mu pripada
               odškodnina. Dobil je verjetno tudi že pravnomočno sodbo in odškodnino bo tudi dobil
               izplačano. Seveda, zanima me, ali sodišča, ki presojajo o tem, sploh realno
               presodijo, kje so ti ljudje bili v času, ko govorijo, da so bili izbrisani. Tudi
               podatki, ki smo jih danes slišali, da imajo osebne dokumente, govorijo o tem, da pa
               vendar niso izbrisani.</p>
               <p>Dalje, če gledamo dejstva, tem našim bratom iz bivše Jugoslavije ni mar za Slovenijo
               in slovenstvo in si ne želijo slovenskega potnega lista. Želijo si denar, odškodnino,
               to je mikavna stvar in za to se bodo borili do zadnjega. Naši pravniki, dobri
               pravniki, ki so boljši kot naši sodniki, ker če bi bili slabi pravniki, bi bili
               verjetno sodniki - danes lahko narediš vse, tudi ubiješ človeka, če imaš dosti
               denarja, si pravno zaščiten, razne odvetniške pisarne to zmorejo. Razni pravniki,
               seveda dobri pravniki, pa bodo tem lumpom z veseljem pomagali. Strinjam se, da ne
               more biti vse črno, pa tudi ne vse belo, da smo naredili mogoče kakšno krivico. Ampak
               kot rečeno, v Pravni praksi, ki sem jo danes povzel - in to stališče je pisal dr.
               Erik Kerševan, ki je, mimogrede, svetovalec predsednika Republike Slovenije za pravna
               vprašanja -, v tej Pravni praksi je po njegovih besedah zapisano, kar je bilo tudi
               izrečeno danes, več kot trikratna priložnost je bila dana tem gospodom, pozvani so
               bili k dopolnitvi dokumentacije. Seveda, tudi stroškovno jih ni to popolnoma nič
               bremenilo. Kajti še enkrat bom poudaril besede, ki jih je izrekel moj znanec -
               sramota je, da smo prodajali državljanstvo za ceno ene steklenice piva.</p>
               <p>Kaj so morale te gospe in gospodje predložiti na upravno enoto, pa niso, ker so se
               takrat bodisi norčevali iz Slovenije, ali Slovenijo celo zaničevali, ali pa so seveda
               imeli kakšno drugo računico. Bili so tudi primeri, ko so jih iz njihovih matičnih
               držav opozarjali, da bodo tam razlaščeni, da ne bodo imeli pravice dedovanja, pa je
               bilo tudi neko taktiziranje iz materialnih vzgibov; pol družine je ostalo tukaj, pol
               jo je šlo domov. Nekateri so celo zaradi nacionalnega ponosa odšli, se borili na
               frontah, na Balkanu, pa občasno prihajali domov na počitnice. In danes hočejo
               odškodnino. Lepo vas prosim!</p>
               <p>Kar pa mene najbolj moti, če pogledamo, kdo je kdo, kdo od kod prihaja, kdo je kaj
               prej počel, je pa zadeva popolnoma jasna, da se tu, na temu pašniku dveh milijard
               evrov želi pasti tudi kateri predstavnik iz spoštovane Vlade ali pa mogoče njihovi
               znanci, sorodniki - da ne govorim odvetniki, da ne govorim bolj konkretno, ker sem
               lahko tožen. Moram biti zelo pazljiv. Zato smo tudi kot predlagatelji zapisali, da
               želimo s to komisijo ugotoviti tudi povezanost nekaterih nosilcev javne funkcije v
               ministrstvih, če ni mogoče to ta materialni vzgib. In jaz verjamem, da se lahko slej
               ko prej pride tudi do tega dejstva, da je tudi tukaj nekaj resnice.</p>
               <p>In spoštovane gospe in gospodje, sedem tisoč razlike, sedem tisoč oseb od leta 1992
               pa do danes razlike, v breme proračuna Republike Slovenije, to je sedem tisoč
               dodatnih tožb. Kje so te razlike nastajale, jaz ne vem, tudi to je namen te komisije,
               da ugotovi. To pa, da se želi preštevati, to preštevanje je bilo storjeno že leta
               1992, ko smo naredili prvi popis državljanstva po končani, tako imenovani vojni. To,
               kar je očitala gospa Beblerjeva, da so prištevali samo črnosrajčniki in nacisti, to
               seveda ni res, preštevala je takratna vlada s popisom in mi samo ugotavljamo številke
               takrat in razliko, ki se je prikradla v številki za 7.000 več prijavljenih danes. In
               ko vlečemo preambulo s cigani, tudi cigani se kar množijo v Sloveniji, in ko
               pogledamo njihovo materialno stanje, lahko ugotovimo, da tudi kakšna družina ciganska
               dobi več kot tri delavske plače skupaj, pa to nobenega ne moti.</p>
               <p>Skratka, mene pa moti to, da bolj skrbimo za tujce kot za domače. In zato je ta
               komisija nujna.</p>
            </sp>
            <sp xml:id="SDZ5-Redna-05-2009-05-15.sp136">

               <speaker>PODPREDSEDNIK MAG. VASJA KLAVOR:</speaker>

               <p>Hvala lepa. Besedo ima gospod Rudolf Petan.</p>
            </sp>
            <sp xml:id="SDZ5-Redna-05-2009-05-15.sp137">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! Jaz sem prej v imenu poslanske
               skupine navedel nekaj dejstev. Postavil sem tudi trditev, da izbrisanih v Sloveniji v
               bistvu ne more biti. Navedel sem podatek, da so občine morale trikrat obveščati vse
               tiste, ki niso bili v evidenci državljanstva, in to v razmaku treh mesecev. Leta 1991
               takoj po osamosvojitvi in še v letu 1992. In da tisti, ki si po teh treh obvestilih
               niso organizirali, da bi imeli vse pravice, ki gredo slovenskim državljanom, so pač
               pristali na evidenci tujcev. To so dejstva in tu ni bilo nobenega izbrisa in tem
               sedaj vi pravite tako imenovani izbrisani. In tudi to je res, da so tako imenovani
               izbrisani odšli v Bruselj in da so tam širili neresnice. Seveda jih je, hvala bogu,
               evropski komisar postavil pred dejstvo, ker pač ima določena merila in ne takšna, kot
               jih izražajo tako imenovani izbrisani. In tudi tako imenovani izbrisani so blatili
               Slovenijo v Šentilju na mejnem prehodu. To so dejstva.</p>
               <p>In ko sem dejal, da so občine morale obveščati te ljudi, ki niso imeli evidence
               državljanstva, mi dovolite, da preberem en dokument, enega izmed dokumentov iz leta
               1990. Tam je bilo zapisano, se pravi navodilo vsem občinam, navodilo za vzpostavitev
               centralne evidence o državljanstvu Republike Slovenije v register državljanstva
               Republike Slovenije: "Da bi bila pravočasno vzpostavljena centralna evidenca
               državljanov Republike Slovenije, ki bi omogočala izvajanje nove ustave in zakona o
               državljanstvu Republike Slovenije, ki bo predvidoma sprejet po sprejetju ustave, je
               treba takoj pristopiti k izvedbi naloge po naslednjem vrstnem redu: za osebe, rojene
               v Sloveniji, datum, katerih eden od staršev je državljan Republike Slovenije, drugi
               pa je državljan druge republike, pa se starši o njihovem državljanstvu niso
               sporazumeli" - tako da v državljansko knjigo ni vpisano republiško državljanstvo -,
               "je treba s povratnico odposlati obvestilo naslednje vsebine..." To so morali
               izvršiti. Izvršniki so bili takrat pooblaščeni za to, niso bili odgovorni. In o čem
               smo jih morali obvestiti: "Obveščamo vas, da se vaši starši doslej niso sporazumeli o
               vašem republiškem državljanstvu, čeprav bi bilo po zakonu to potrebno" in tako naprej
               "in vam bomo vpisali državljanstvo Republike Slovenije po teritorialnem načelu. Če se
               z vpisom tega državljanstva ne strinjate, se v 14 dneh po prejemu tega obvestila
               osebno zglasite in izrazite nestrinjanje." To se pravi, poslali smo jim obvestilo, da
               jih bomo avtomatsko vpisali v državljanstvo, če pa ne želijo, pa naj pridejo. To je
               bistvena razlika od tega, da moraš priti in nekaj narediti. Dobil si, samo če hočeš.
               Če pa nočeš, pa to izrazi. In tu so še navodila, kako gre za mladoletne osebe. Enako
               velja. Se pravi, zelo radodarno takrat. In vsi, ki so hoteli, so to lahko dobili.
               Tako o tem ni nobene dileme: tisti, ki je želel, je to lahko uredil. Celo tako je
               bilo, da če se ni zglasil, je dobil avtomatsko državljanstvo določene kategorije.
               Avtomatsko!</p>
               <p>In sedaj naprej. Tu je bilo rečeno, da glede na to, da Amnesty International ima
               določene pomisleke, ima določene zahteve in nas opozarja. Amnestij International je
               verjetno ugledna firma, tako je bilo rečeno. Jaz tudi lahko to akceptiram, čeravno
               imam svoje mnenje, ampak v redu, akceptiram, da je to tako. Ampak kljub temu, če
               Amnesty International kot ugledna firma reče, da moramo "zapufati" državo, ni nujno,
               da mi to naredimo. Če takšna organizacija reče, da moramo skakati v bazen brez vode,
               to ne pomeni, da moramo mi to narediti. To še ne pomeni. Mi lahko stvari uredimo
               drugače, pa bomo kljub temu zadostili. In če Amnesty International - pa ne pravi,
               tako da se razumem, ampak odgovarjam enemu od kolegov -, če misli sedaj, da z mnenjem
               Amnesty International moramo državo spraviti v bankrot in mi moramo to narediti, ni
               res, ni treba tega narediti, ni potrebe. Treba je razmisliti, kaj bomo delali, zato
               je tudi tukaj parlament, zato je tudi tukaj Vlada, ki zastopa interese državljank in
               državljanov Republike Slovenije. Ni treba skakati v bazen brez vode, ampak je treba
               vse narediti, da bo notri voda, potem pa lahko druge stvari tudi izvršimo.</p>
               <p>Naslednje, kar bi povedal, bilo je marsikaj rečeno takrat, ko se je Slovenija začela
               pogajati za vstop v Evropsko unijo, in je bil omenjen španski kompromis. Oprostite,
               gospe in gospodje - sami gospodje smo tukaj -, španski kompromis je pa zadeva takšna:
               takrat smo ga morali na silo sprejeti. Jaz se tega dobro spomnim, bil sem v temu
               parlamentu. Dobili smo neke fakse iz Bruslja, kasneje so, hvala bogu, Danci, ko so
               predsedovali Evropski uniji, povedali in dokazali, da je španski kompromis bil
               popolnoma nepotreben in da je Slovenija sprejela španski kompromis pod pritiskom
               nečesa drugega. V opoziciji so bili dejansko prisiljeni, da glasujemo za tisto
               takrat, ker če ne, je bilo rečeno, da Slovenija ne bo sprejeta v Evropsko unijo, kar
               pa ni bilo res, nekdo je zavajal. Španski kompromis je bila škoda za Slovenijo in
               hvala bogu, da so nam Danci potem to povedali. Kdo je tu zadaj igral kakšno umazano
               igro, tega jaz ne vem, se ne bom spuščal, vem pa samo to, da španski kompromis je bil
               črn madež takratne vladajoče koalicije. To so dejstva, to so nam Danci kasneje jasno
               in glasno povedali in hvala bogu, da so to storili, tako se danes jaz s tem ne bi
               hvalil.</p>
               <p>Drugo kar bi želel povedati, v tistem času takoj po osamosvojitvi je Slovenija
               ponudila vse pravice, tudi državljanstvo, pripadnikom JLA, ki bi prenehali z agresijo
               na Republiko Slovenijo. Za to obstojijo dokumenti, vam ga lahko preberem, pa ne bom
               vas s tem moril, samo pokazal vam ga bom, da ga imamo. To je ta dokument, ga imamo!
               To so dejstva.</p>
               <p>In zdaj vas bom pa vprašal, tisti ki je v bistvu napadel takrat Slovenijo; dobro,
               vemo, kako tistim rečemo, ki želijo okupirati neko državo, tako ali drugače, zasesti
               meje, potem pa naprej. Mi smo jim ponudili državljanstvo. Vas bom pa vprašal: kdaj v
               zgodovini, tudi recimo slovenski pa v okviru drugih držav, smo pa kakšnim takšnim
               ponudili tako zelo radodarno državljanstvo, ki nas je napadal? Nobenemu! Tukaj smo pa
               to naredili zato, da ti tako imenovani izbrisani gredo pa potem na Šentilj pa tam
               prikazujejo Slovenijo kot neko diktatorsko državo pa ne vem kakšno še, je pa malo
               izven konteksta. Oprostite. Celo tako radodarni smo bili, da smo tistim, ki so
               napadli Slovenijo, omogočili, da dobijo državljanstvo in vse pravice, ki iz tega
               izhajajo. Zato ni res to, kar trdite, da se nekomu dogaja takšna krivica. Ne drži,
               bili smo zelo radodarni in upam si trditi, da smo bili najbolj radodarni v Evropi pri
               podelitvi ali dodelitvi državljanstev. In sedaj je nepošteno do tistih... No, da bom
               še bolj zapeljal zadevo. Ko sem omenil, da smo tiste ljudi, ki niso bili in ne bodo
               prišli direktno v evidenco državljanstva Republike Slovenije - smo jih trikrat
               obvestili. In 180.000 ljudi si je to uredilo. Uredilo si je! 18.000 si jih pa ni in
               sedaj do tistih 180.000 prizadetih, ker zaradi tega, ker so si status uredili, ne
               bodo mogli tožiti države, ne bodo dobili dopolnilnih odločb, ne bodo dobili denarja,
               in so postali lojalni državljani. Ti bodo pa sedaj plačevali s temi tožbami, ki bodo
               in z odškodninami tiste, ki si to niso hoteli urediti in so celo na njih pritiskali,
               češ da so izdajalci, ker so si uredili status in pridobili državljanstvo Republike
               Slovenije. Vidite, to je nepošteno. To vam hočemo dopovedati, pa nas nočete poslušati
               pa govorite vse drugo. Potem, ko vam pa vrnemo v istem stilu, pa rečete: "O tem se pa
               ne sme govoriti, ker ni predmet razprave."</p>
               <p>In tu je, spoštovana gospa predsednica Odbora za šolstvo dejala: "Pa zakaj opozicijo
               ne skrbi stiska malih ljudi." Tako se je izrazila. Jaz bom rekel ravno obratno. Nas
               še kako to skrbi. Ko smo bili na oblasti, smo naredili vse za to, da smo imeli visoko
               gospodarsko rast in da je imelo čim več ljudi službe. Skrbi nas. Mogoče smo kaj
               naredili napačno, ker smo preveč delali za to, da bi vsi imeli službe, pa smo mogoče
               pri čem drugem popustili. Mogoče smo to naredili. In vi ste takrat kritizirali, češ
               da se bo slovensko gospodarstvo pregrelo. Se opravičujem, ker sem zašel tudi na to
               področje. Mislim, da se nanaša natanko na to razpravo. Da se bo gospodarstvo
               pregrelo. Danes pa vidimo, da bi bili zelo hvaležni, če bi imeli pregreto
               gospodarstvo. Zelo hvaležni bi bili pa mogoče kakšen procent višjo inflacijo; samo da
               bi imeli službe, da bi imeli delo. Imamo skrb in še kakšno skrb imamo za majhne
               ljudi! Zato, ker to, kar se dogaja pri izbrisanih, dopolnilne odločbe, to je osnova
               za tožbo. Kdo bo plačal to? Država. Kdo pa je država, kdo daje v državo? Ja vsi
               davkoplačevalci. In komu se huje pozna, če mora plačati nek znesek? Ja verjetno
               tistemu, ki že tako nima obilja. Zato nas skrbi. Nas skrbi za slovensko državo in
               opozarjamo. Opozarjali smo, da takšen način reševanja, kot se sedaj kaže, da ne bo
               dobro za Slovenijo, da bodo odškodnine in če že bodo odškodnine, jih je treba
               spraviti na neko razumno mejo. Ste se nam smejali - govorim v prispodobi; nekateri so
               se tudi smejali. Zdaj kaže, da zadeve gredo v to smer. Tudi če obe sodbi še nista
               pravnomočni, se kaže, v katero smer zadeve gredo. Nisem prepričan, da če sta ti dve
               sodbi sedaj na nižjem sodišču, da se bo potem to spremenilo pa bo šlo v izničenje
               tega. Ne, temelji so postavljeni, analogija je postavljena, zato ker v pravu velja
               analogija. Če velja za ta dva primera, bo veljala tudi za naslednjih 25.000. V tem je
               problem in na to opozarjamo. In danes zopet govorite, da to ni res. Sicer se danes
               malo drugače izražate, zato ker zdaj tega, da to ni res, da bodo odškodnine, ne
               morete več reči. Oprostite, ne mislim nič hudega, ampak tako neumni niste, kajne, pa
               se opravičujem za izraz, vendar s tem hočem samo poudariti stanje. To že veste, da
               tako ne bo šlo in da na tako stvar ne bomo nasedli. Odškodnine bodo, ker so se
               pokazale, in to strahovite. Da je pa to neupravičeno, sem vam prebral en dokument, tu
               je pa cel kup dokumentov, ki govorijo o tem, kako smo bili radodarni, ko smo te ljudi
               obveščali. Trikrat smo jih obvestili, naj si uredijo status. V drugih državah si ga
               moraš sam urediti, moraš sam zaprositi; tu smo jih pa obveščali, trikrat. In tudi
               tistim, ki so napadli Slovenijo, smo omogočili, da so pridobili državljanstvo. Tega
               ni bilo nikoli v zgodovini in tudi nikjer drugje v svetu, razen v Sloveniji se je to
               zgodilo. Je bil pač takrat takšen interes. Zato izbrisanih ne more biti.</p>
               <p>Pa še nekaj bi prebral iz tega dokumenta, ki je zelo zanimiv. Poglejte, kaj piše:
               "Takoj je treba pričeti z računalniškim vnosom podatkov o državljanstvu in zaznamku
               vpisa v evidenco državljanov. Vnos je že možen, navodila za uporabo transakcije
               prilagamo." Zdaj vas pa vprašam, kako se lahko izgubi 7.000 ljudi, če se je to vneslo
               v računalnik. Ni mogoče, ljudje! Evidence so bile na papirju, v plastični obliki, in
               so se potem vnašale v računalnik. Točno vem, kako je to potekalo, ker sem bil takrat
               zadolžen za to; leta 1990, 1991, 1992, ko smo vnašali. Na naši občini smo imeli
               računalniški sistem že takrat, druge občine so ga šele dobivale. In v računalniku se
               ne more izgubiti, pa še na papirju je evidenca. Zato to, da se je 7.000 ljudi
               izgubilo, da so sedaj našli evidenco - lepo vas prosim! Pa saj niso celih
               računalnikov odnesli! Ni mogoče! Nekje se je evidentiralo, pa še na papirju je bila
               evidenca. Zato, gospodje, to ne drži. Če pa ste prepričani, da to drži, potem pa tako
               ali tako - ta komisija je potrebna in bo ta komisija, upam, da bo nekaj ugotovila.
               Nekdo bo moral dokazati, kje so bili tisti ljudje.</p>
               <p>Jaz sem prej v imenu poslanske skupine povedal, da smo dobili razne dokumente v tem
               času in eden od dokumentov govori, da neka oseba, ki je zdaj na tem dodatnem spisku 7
               tisočih, že 30 let živi v eni od držav Evropske unije - dokazano s papirji. Kako se
               potem lahko tu znajde?! Verjetno bo treba poiskati te računalnike, diskete, ki so
               bile takrat, kakšne so bile, in se bo našlo, da se 7 tisoč ljudi ne more izgubiti.
               Navodilo je bilo, da se mora v računalnik vnesti takoj. Takoj se mora začeti
               vnašati.</p>
               <p>Tako tu tega ne more biti.</p>
               <p>In menim, da ta komisija je potrebna, da se ugotovi, kje je zdaj, kdo je zdaj naredil
               tistih 7 tisoč, od kod. Kvečjemu bi lahko bil česa manj. In zato, seveda, podpiram
               takšen predlog.</p>
               <p>Hvala lepa.</p>
            </sp>
            <sp xml:id="SDZ5-Redna-05-2009-05-15.sp138">

               <speaker>PODPREDSEDNIK MAG. VASJA KLAVORA:</speaker>

               <p>Ja, prosim, gospod Juri.</p>
               <p>Postopkovni predlog?</p>
            </sp>
            <sp xml:id="SDZ5-Redna-05-2009-05-15.sp139">

               <speaker>FRANCO JURI:</speaker>

               <p>Ne, ne. Replika, ker me je nagovoril gospod...</p>
            </sp>
            <sp xml:id="SDZ5-Redna-05-2009-05-15.sp140">

               <speaker>PODPREDSEDNIK MAG. VASJA KLAVORA:</speaker>

               <p>Mmm...</p>
            </sp>
            <sp xml:id="SDZ5-Redna-05-2009-05-15.sp141">

               <speaker>FRANCO JURI:</speaker>

               <p>Ja, evidentno je dvakrat odgovoril na moje trditve in me gledal. Zdaj, če ni
               bilo...</p>
            </sp>
            <sp xml:id="SDZ5-Redna-05-2009-05-15.sp142">

               <speaker>PODPREDSEDNIK MAG. VASJA KLAVORA:</speaker>

               <p>Ja...</p>
            </sp>
            <sp xml:id="SDZ5-Redna-05-2009-05-15.sp143">

               <speaker>FRANCO JURI:</speaker>

               <p>...poimensko...</p>
            </sp>
            <sp xml:id="SDZ5-Redna-05-2009-05-15.sp144">

               <speaker>PODPREDSEDNIK MAG. VASJA KLAVORA:</speaker>

               <p>...to...</p>
            </sp>
            <sp xml:id="SDZ5-Redna-05-2009-05-15.sp145">

               <speaker>FRANCO JURI:</speaker>

               <p>...je bilo...</p>
            </sp>
            <sp xml:id="SDZ5-Redna-05-2009-05-15.sp146">

               <speaker>PODPREDSEDNIK MAG. VASJA KLAVORA:</speaker>

               <p>Gospod Juri. To ni...</p>
            </sp>
            <sp xml:id="SDZ5-Redna-05-2009-05-15.sp147">

               <speaker>FRANCO JURI:</speaker>

               <p>...jasno...</p>
            </sp>
            <sp xml:id="SDZ5-Redna-05-2009-05-15.sp148">

               <speaker>PODPREDSEDNIK MAG. VASJA KLAVORA:</speaker>

               <p>...prepovedano, kolikor jaz vem. Ampak, mislim, da bi...</p>
            </sp>
            <sp xml:id="SDZ5-Redna-05-2009-05-15.sp149">

               <speaker>FRANCO JURI:</speaker>

               <p>...je govoril o...</p>
            </sp>
            <sp xml:id="SDZ5-Redna-05-2009-05-15.sp150">

               <speaker>PODPREDSEDNIK MAG. VASJA KLAVORA:</speaker>

               <p>...ocenil, da ni.</p>
            </sp>
            <sp xml:id="SDZ5-Redna-05-2009-05-15.sp151">

               <speaker>FRANCO JURI:</speaker>

               <p>...Amnesty internacional. Torej je odgovarjal, je govoril o mojem izvajanju, me
               gledal v oči in rekel: "Vi, vi, vi..." - zdaj, če smo skrajno formalisti, seveda, bi
               rekli ni rekel, ni omenil...</p>
            </sp>
            <sp xml:id="SDZ5-Redna-05-2009-05-15.sp152">

               <speaker>PODPREDSEDNIK MAG. VASJA KLAVORA:</speaker>

               <p>Ne.</p>
            </sp>
            <sp xml:id="SDZ5-Redna-05-2009-05-15.sp153">

               <speaker>FRANCO JURI:</speaker>

               <p>...mojega priimka, ampak...</p>
            </sp>
            <sp xml:id="SDZ5-Redna-05-2009-05-15.sp154">

               <speaker>PODPREDSEDNIK MAG. VASJA KLAVORA:</speaker>

               <p>Ni omenil.</p>
            </sp>
            <sp xml:id="SDZ5-Redna-05-2009-05-15.sp155">

               <speaker>FRANCO JURI:</speaker>

               <p>...je bilo veliko primerov, ko ste dajali besedo za repliko ljudem, ki so bili...</p>
            </sp>
            <sp xml:id="SDZ5-Redna-05-2009-05-15.sp156">

               <speaker>PODPREDSEDNIK MAG. VASJA KLAVORA:</speaker>

               <p>...to pa danes ne bi.</p>
            </sp>
            <sp xml:id="SDZ5-Redna-05-2009-05-15.sp157">

               <speaker>FRANCO JURI:</speaker>

               <p>Ne bi, ker je petek?!</p>
               <p>.../Smeh v dvorani./...</p>
               <p>Dobro.</p>
            </sp>
            <sp xml:id="SDZ5-Redna-05-2009-05-15.sp158">

               <speaker>PODPREDSEDNIK MAG. VASJA KLAVORA:</speaker>

               <p>V redu.</p>
               <p>Hvala lepa.</p>
            </sp>
            <sp xml:id="SDZ5-Redna-05-2009-05-15.sp159">

               <speaker>FRANCO JURI:</speaker>

               <p>Gospod Petan, ob kavici...</p>
            </sp>
            <sp xml:id="SDZ5-Redna-05-2009-05-15.sp160">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospo Zvonko Černač, izvolite.</p>
            </sp>
            <sp xml:id="SDZ5-Redna-05-2009-05-15.sp161">

               <speaker>ZVONKO ČERNAČ:</speaker>

               <p>Spoštovani kolegi.</p>
               <p>Danes je bilo večkrat omenjeno vprašanje potrebnosti, ki se ne samo v tem, ampak tudi
               v drugih primerih v Državnem zboru ne pojavlja več kot hipotetično ali filozofsko
               vprašanje. Vedno bolj se nam to vprašanje potrebnosti pojavlja kot realno vprašanje
               glede na situacijo, v kateri smo - vprašanje potrebnosti Vlade, vprašanje potrebnosti
               posameznih ministrov; ali bi ne bilo morebiti celo bolje, ko te vlade ne bi bilo, ali
               ne bi bilo morebiti celo bolje, ko teh ministrov ne bi bilo? Ali ne bi bilo celo
               bolje, ko tega Državnega zbora ne bi bilo? Saj v končni fazi odloča o vsem en človek,
               en ustavni sodnik v tej državi. Tudi vprašanje potrebnosti tega organa se bo počasi
               začelo postavljati na tak način, kot smo mu priča sedaj. Kar je hudo.</p>
               <p>Hudo je tudi, da v teh dneh ne razpravljamo o čem drugem in da tega vprašanja
               politika ni bila sposobna rešiti v preteklem obdobju. Bilo je kar nekaj poskusov.
               Nešteto poskusov. Rešiti bi ga bilo treba na tak način, da ne bi vedno znova vzbujal
               takih ali drugačnih dvomov in takih ali drugačnih čustev. Zaradi tega je tudi bila
               predlagana rešitev s tako imenovanim ustavnim zakonom, ki pomeni visoko stopnjo
               konsenza politike in to je tudi edini recept, da bi se to vprašanje resnično enkrat
               za vselej uredilo.</p>
               <p>Vam, vladajočim, seveda ni bilo do ureditve tega vprašanja in vi ste tisti, zaradi
               katerih se to vprašanje vedno znova pogreva v slovenski politiki. Ker vam to, da bi
               se enkrat za vselej zaprlo, ni v interesu. Na čem pa bi gradili vašo platformo o
               spoštovanju človekovih pravic, ustavnega prava, pravne države in vsega ostalega, če
               bi to vprašanje kar naenkrat izginilo z dnevnega reda. Nad čem bi vzbujali čustva o
               tem, kako je opozicija tista, ki ji ni do spoštovanja ustave, kako je opozicija
               tista, ki se ne zaveda, kako pomembno je Ustavno sodišče in kako pomembne so te
               odločbe, če tega primera v zadnjih letih ne bi bilo. Bi bili mogoče sedaj, ko ste na
               oblasti, to gospodarski ukrepi? Mogoče se res vprašamo, ali ne bi bilo bolj potrebno
               in smiselno, da bi danes preko celega dne govorili o, recimo, tretjem paketu vladnih
               ukrepov. Slišimo, da smo prvega obravnavali v Državnem zboru, tudi drugega in zdaj
               naj bi obravnavali še tretjega. V vmesnem času se bo verjetno Evropa že toliko
               konsolidirala, da ni vrag, da ne bo za seboj potegnila tudi naše države in rešila
               tisto, kar se v zadnjih mesecih izgublja.</p>
               <p>Prvi paket je predlagala še prejšnja vlada. Šlo je za varstvo za bančne vloge. Tisto,
               kar je štrlelo iz drugega ukrepa, je bil zakon o subvencioniranju skrajšanega
               delovnega časa, glede katerega OECD v zadnjem poročilu pravi, da bolje, da ga ne bi
               bilo oziroma priporoča, da se ga takoj odpravi oziroma ukine, ker to ni pravi ukrep,
               ki naj bi nas soočal z vprašanji, ki se porajajo ob gospodarski krizi. In tretji
               ukrep vam je Slovenska demokratska stranka predstavila 24. aprila. In nekaj od tega
               naj bi obravnavali danes teden v Državnem zboru. Ker vašega paketa kar noče biti! Ga
               ni. Ne prvega, ne drugega, ne tretjega. Še tisto, kar je bilo, je od zunaj, ne
               znotraj, spoznano kot slabo. To so vprašanja potrebnosti. Potrebnosti oziroma
               nepotrebnosti. Potrebnosti oziroma nepotrebnosti funkcioniranja obravnave delovanja,
               reševanja problemov.</p>
               <p>In zakaj tega problema skozi toliko let ni mogoče rešiti. Če bi spoštovali ustavo in
               ustavne norme, bi ga verjetno že rešili, kajti izvirno je nastal po ustavnem zakonu.
               Za izvedbo Temeljne ustavne listine o samostojnosti, neodvisnosti naše države v 13.
               členu, kjer je bil narejen en zanimiv precedens, ko se je ta isti člen uspel
               izpodbiti pred Ustavnim sodiščem, ta ista določba v Zakonu o tujcih.</p>
               <p>In ko bi bilo treba najti rešitev, glede katere je bil potreben konsenz, je bilo
               nedavno tega v Državnem zboru na Ustavni komisiji rečeno, da ne, mi tega konsenza ne
               bomo iskali zaradi tega, ker rešitve, ki jih predlagate v ustavnem zakonu, kar se je
               predlagalo, med drugim, že nekje od sredine prejšnjega mandata neuspešno - žal - s
               stani prejšnjega ministra, gospoda Mateja, in prejšnjega predsednika Vlade, gospoda
               Janše, je bilo rečeno, ne bomo o tem razpravljali, ker vaše predlagane rešitve gredo
               preko odločbe Ustavnega sodišča. Kako gredo preko odločbe Ustavnega sodišča, lepo vas
               prosim? In katere rešitve, saj jih vendar še nismo niti obravnavali! Nismo začeli še
               niti procedure! Če bi na Ustavni komisiji začeli proceduro, če bi te rešitve, ki naj
               bi uredile to vprašanje na pošten način, tako da bi morebitne krivice popravili,
               onemogočili špekulacije in enkrat za vselej z dvotretjinsko večino zaprli to
               vprašanje, pa je bilo rečeno, ne. O tem se mi, vladajoči, ne bomo pogovarjali, ker
               vaši predlogi gredo preko odločbe Ustavnega sodišča. Kateri, kje? Ni bilo odgovora.
               Bil je eho, odmev, tako kot danes, ko odmeva prazna dvorana vladajoče koalicije na
               drugi strani. Enako se je zgodilo na Ustavni komisiji. Pa vendar je ustava ena sama,
               veljavna za vse, zaenkrat, ampak tudi ne za vse na enak način. Tudi ta primer, ki ga
               imamo danes, lahko primerjamo z enim nedavnim primerom, kjer je ustava nedvoumna. Ko
               Ustava v 93. členu govori o parlamentarni preiskavi, o čemer se pogovarjamo danes, ki
               je za nekatere nepotrebna, mimogrede, in to za tiste najhujše ustavne zagovornike,
               pravi: Državni zbor lahko odredi preiskavo o zadevah javnega pomena, mora pa to
               storiti na zahtevo tretjine poslancev Državnega zbora. In danes ste rekli, res je, ni
               potrebno, ampak ker pač Ustava tako pravi, nimamo kaj. Ena izmed kolegic je celo
               rekla: "Želeli ste preiskovalno komisijo, imeli jo boste!" Halo? Dobro sem slišal.
               Želeli ste, imeli jo boste. Sramota, da to reče nekdo, ki sedi v tem Državnem zboru
               že tri mandate ali dva.</p>
               <p>To je preiskovalna komisija tega Državnega zbora, ustanovljena na podlagi izrecne
               ustavne določbe. Ustanovljena zato, ker v tem primeru vladajoča koalicija ni
               uporabila "finte", kot jo je pri referendumu o odvetniškem zakonu, in te zgodbe ni
               poslala na Ustavno sodišče. Samo ta razlika je med to zgodbo in med tisto, kateri smo
               bili priča pred nekaj dnevi, tedni oziroma meseci, ko so se vladajoči poslužili sicer
               ligitimno dovoljene "finte", ki je sicer temeljila na zlaganih predpostavkah o tem,
               da ni odvetnikov na registrih za zastopanje po uradni dolžnosti in nudenje brezplačne
               pravne pomoči, kar je demantiral sam minister za pravosodje v Državnem zboru, ko je
               povedal, da jih je samo na sedmih okrožnih sodiščih vpisanih preko 370. Ampak na teh
               zlaganih predpostavkah je vladajoča koalicija poslala referendumsko zahtevo na
               Ustavno sodišče in z večino petih nad devetimi ustavnimi sodniki je bila ta zgodba
               ustavljena; kljub temu da je v 90. členu Ustave popolnoma enaka določba kot glede te
               preiskovalne komisije. Državni zbor mora razpisati referendum, če to zahteva najmanj
               tretjina poslancev. Mora. Popolnoma enaka določba v primeru referenduma, kjer se je
               Ustavno sodišče postavilo oziroma pet ustavnih sodnikov od devetih postavilo nad
               ustavo, kot v tem primeru. Razlika je samo v tem primeru, da se vam v tem primeru,
               kljub temu da ga razglašate za izjemno pomembnega za vas, ker gre za strahotne
               kršitve človekovih pravic, ni zdelo vredno, da bi se šli tega postopka. Kajti, uspeli
               bi! Isti ustavni sodniki, pet proti devet bi bila odločitev. Pet proti devet, gospe
               in gospodje oziroma samo gospodje. Pet od devetih, se opravičujem, pet proti štiri,
               pet od devetih - hvala - bi odločili vam v prid. Taka je realnost. Ampak ker je to
               neko vprašanje, okoli katerega po vašem ne gre izgubljati besed in energije, se je
               zgodilo tako, kot je povedala ena izmed vaših kolegic, in tako verjetno tudi
               razmišlja.</p>
               <p>Problem, ki je nastal z odločitvijo Ustavnega sodišča v letu 2003, torej pred šestimi
               leti, so skušali reševati že mnogi. Med njimi tudi vaš bivši minister, sedanji rektor
               Univerze na Primorskem, dr. Rado Bohinc, ko je začel izdajati odločbe na podlagi iste
               točke odločbe Ustavnega sodišča. Na podlagi iste odločbe Ustavnega sodišča. In se je
               ustavil, ker je spoznal, da bi bilo treba za korektno ureditev tega vprašanja
               sprejeti zakon, zakonsko podlago. Zoper ta zakon je bila vložena zahteva za
               referendum, na referendumu ga je zavrnilo 95% Slovenk in Slovencev, pol milijona
               naših državljank in državljanov. In kaj? Nič. Čez šest let ministrica za notranje
               zadeve iz istega političnega bazena, samo da je tokrat oznaka LDS, začne meni nič,
               tebi nič izdajati odločbe. Sodba mariborskega sodišča izrecno pravi, zahtevek je
               upravičen, temelj za upravičenost do tega zahtevka je odločba - ta, Bohinčeva, iz
               aprila 2004 - in zastaranje je začelo teči šele takrat, ko je bila ta odločba stranki
               vročena. In tako bo s temi odločbami danes, kljub temu da je Vlada nedavno odgovorila
               v odgovoru na poslansko vprašanje, da ni res, da bi bile odločbe, ki bodo tem osebam
               izdale, temelj za odškodninske zahtevke. In nor bi bil tisti izmed teh ljudi, ki ne
               bi vložil odškodnine, kajti kaj lepšega dobiti nekaj, kar je že vnaprej dobljeno!
               Popolnoma jasno je, da bodo vsi v skladu s to sodno prakso preden bo triletni
               zastaralni rok potekel, vložili odškodninske zahtevke in da ta znesek ne bo majhen in
               da bo bremenil še nekatere naše zanamce.</p>
               <p>Pa tudi če bi vsi te odškodnine dobili, ne bi bilo toliko problematično, če bi bili
               res vsi do njih upravičeni. Problem je v tem, da so te odločbe narejene na
               neindividualen način in da omogočajo pridobitev premoženja nekomu, ki ni bil za nič
               oškodovan, ker daje pravico do pridobitve odškodnine vsem že na podlagi nekega
               dejstva, z nekim priznanjem državnega organa, ki izhaja iz tega, da je bila ta
               konkretna odločba izdana in temelji na 8. točki odločbe Ustavnega sodišča, kljub temu
               da je 9 vrhunskih pravnikov, ustavnih pravnikov v svojem pravnem mnenju, ki ga
               mimogrede - niso nikoli preklicali, kar je bilo tudi v eni izmed razprav omenjeno,
               utemeljilo v petih točkah, zakaj takšnih upravnih odločb na podlagi odločbe Ustavnega
               sodišča ni mogoče izdajati - ker imamo Ustavo, ki govori o tem, da mora biti zakonska
               oziroma zakonita podlaga, ker je 8. točka procesno neizvedljiva.</p>
               <p>In zaključek? Glede na vse navedeno je treba oziroma mora Državni zbor tudi izvršitev
               te točke urediti v zakonu. Ne glede na vse bo treba še za vse ostale primere sprejeti
               nek zakon in ta problem urediti, ker bo šlo za naveden zakon, bomo ponovno priča
               veliki razpravi, veliki delitvi, veliki politizaciji, velikim čustvom, ker očitno ni
               cilj, da bi se problem rešil, ampak da bi se vlekel čim dlje. Dokaz za to so tudi
               številke. Kako je sicer mogoče, da iz številke 18.305, ki jo je, mimogrede, ugotovil
               vaš bivši minister, pridemo kar naenkrat do številke 25.671? To, oprostite je
               nemogoče, neresno, do neke mere tudi smešno. In vi ste počeli to štetje, ne mi.
               Evidence so zelo jasne. Je pa popolnoma jasno, da med temi osebami, če dejansko
               obstajajo, niso tisti, na katere se odločba Ustavnega sodišča nanaša. In tukaj
               pridemo do problema! Če se bo v okviru parlamentarne preiskave ugotovilo, da je takih
               napak ena, pet, deset, petdeset - v redu, se zgodi. Se zgodi. Tudi tehnologija ni
               vseobsegajoča in tudi take napake se lahko zgodijo. Če pa se bo ugotovilo, da je teh
               napak preko sto, preko tisoč in da te številke ne odražajo dejanskega stanja v skladu
               z odločbo Ustavnega sodišča in v skladu z veljavno zakonodajo, potem je pa to zelo
               velik problem. Zelo velik problem, ki se ne tiče samo odgovornosti politične
               ministrice in te vlade, ampak kliče po subjektivni odškodninski in kazenski
               odgovornosti in na tej točki se bo ta država pokazala ali je res pravna ali ne. In
               temu je namenjena ta komisija: da se ugotovi, zakaj v vseh teh letih ni bilo mogoče
               na transparenten, jasen način ugotoviti, koliko osebam, kje, na katerem območju je
               bila eventualno storjena krivica in iz katerega naslova ta krivica, ki naj bi jo
               popravljali, izhaja. Težko delo. Tudi nepotrebno delo, se strinjam. Nepotrebno delo,
               če bi ta Državni zbor zmogel toliko politične modrosti, da bi ugotovil: res je,
               problem je nastal z zakonom, ki je bil sprejet z dvotretjinsko večino. Zaradi tega je
               prav, da se ta problem tudi reši z enakim zakonom, z zakonom, ki zahteva
               dvotretjinsko večino. Prav je, da se ta problem reši enkrat za vselej, ker ni prav,
               da se ta vprašanja odpirajo vedno znova, in prav je, ker smo pravna in socialna
               država, da se omeji tudi višina odškodnin.</p>
               <p>Povsod, na vseh segmentih, kjer je neka odškodninska odgovornost države zaradi takih
               ali drugačnih ravnanj, so te odškodnine na tak ali drugačen način omejene. Povsod je
               potrebno individualno dokazati upravičenost svojih zahtevkov. Povsod. Tudi pri tistih
               razmerjih, ki so mnogo bolj evidentna in kjer so kršitve mnogo bolj evidentne.
               Povsod. Samo tukaj ne. Samo v tem primeru ne. In ne boste me prepričali, da ne gre za
               vaš interes, interes tistih, ki na tem vprašanju želite dobivati takšno ali drugačno
               politično podporo.</p>
               <p>Dejal bom tako, kot je rekla kolegica - imeli jo boste ali pa tudi ne. Ljudje niso
               tako neumni, da ne bi spregledali. Nekaj časa jih lahko vlečete za nos. Na dolgi rok
               pa vam, verjemite, ne bo uspelo.</p>
               <p>Jaz obžalujem, da se temu vprašanju na Ustavni komisiji nismo posvetili z malo več
               resnosti. Obžalujem tudi, da vladajoča koalicija ni bila sposobna sprejeti
               argumentov, ki smo jih navajali v prid sprejetju ustavnega zakona, in mi je na nek
               način žal tudi vas, ker sem prepričan, da boste na koncu te preiskave, ne glede na
               to, kako in na kakšen način jo boste ovirali, morali priznati svoje napačno
               ravnanje.</p>
               <p>Hvala lepa.</p>
            </sp>
            <sp xml:id="SDZ5-Redna-05-2009-05-15.sp162">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Jože Tanko.</p>
               <p>Prosim.</p>
            </sp>
            <sp xml:id="SDZ5-Redna-05-2009-05-15.sp163">

               <speaker>JOŽE TANKO:</speaker>

               <p>Hvala lepa za besedo.</p>
               <p>Malo je ostalo tistih, ki so dobro plačani, v tej dvorani Državnega zbora, da bi na
               tak ali drugačen način, pa vsaj kolegialno, prisluhnili kolegom, ki so bolj proti
               koncu razprave.</p>
               <p>Najprej bi rad povedal, da smo v naši poslanski skupini vedno in vsakič ob vsaki
               razpravi o tem problemu povedali jasno in glasno, da smo za popravo krivic, ne samo v
               tem primeru pri tako imenovanih izbrisanih, ampak tudi v drugih primerih. Vendar smo
               vsakič jasno in glasno povedali, da želimo, da se k reševanju tega problema pristopi
               na enak način kot v vseh drugih primerih. Se pravi, da se lahko te pravice oziroma to
               pravico za popravo krivice uveljavlja samo na individualen način. Vsaka oseba v tej
               državi živi neko svoje življenje. Vsaka oseba je šla čez neke svoje situacije, v vseh
               teh obdobjih, v katerih je živela na ozemlju današnje države Slovenije. Zato ni
               mogoče posplošiti in z enim aktom odrediti, da se vsi, ki so v tej državi bili in so
               pridobili status tako imenovanih izbrisanih, rešujejo na kolektiven način.</p>
               <p>Pred časom sem postavil ministrici za notranje zadeve poslansko vprašanje, kjer sem
               jo vprašal, kaj je s temi zapisniki in zaslišanji, ki so jih upravne enote po uradni
               dolžnosti opravljale na osnovi Bohinčeve odločbe. Tu imam zapisnik iz leta 2005, ko
               je bila ena od strank zaslišana na upravni enoti zato, ker se je pismo, ki je bilo
               poslano na ta naslov za tako imenovano izbrisano, vrnilo. In ta stranka je leta 2005
               povedala, da omenjena oseba na tem naslovu ne živi več 30 let. Kar po domače pomeni,
               da se je odselila s tega naslova leta 1975 in živi v tujini, sicer v državi Evropske
               unije, vendar v tujini. Se pravi, iz Republike Slovenije se je izselila leta 1975. In
               vrli minister Bohinc je tej osebi, ki je tu napisana - tu imam pa zapisnik tega -,
               hotel vročiti odločbo tako imenovanega izbrisanega. Jaz menim, pa tudi najbrž večina
               ali pa vsi v moji poslanski skupini, da take osebe, ki so po tem kriteriju bile
               pozvane, da si uredijo status tako imenovanega izbrisanega, do teh zadev niso
               upravičene. In če se je letos ministrica odločila, da bo tem osebam navkljub vsemu
               podelila status izbrisanih, potem je naletela na enak problem - vrsta teh naslovnikov
               ni znanih. Nek primer je v eni od predhodnih razprav o tej temi omenil tudi moj
               kolega, poslanec Hrovat - podoben, identičen problem. Zato je treba k ugotavljanju
               števila izbrisanih ali pa k reševanju in uveljavljanju pravice do izbrisanih
               pristopiti na individualen način. Zato ker so usode teh ljudi različne, zato ker so
               se ti ljudje takrat, ko so bili, na različne načine prijavljali na te naslove, ali pa
               se niso, in so se na enak način odjavljali ali pa tudi ne. In, če to ostaja v teh
               evidencah, potem zagotovo to ti ljudje tega statusa ne morejo pridobiti. Vendar, če
               se pristopi kolektivno, potem so te zadeve take, kot je napisano v tem primeru.</p>
               <p>Pravzaprav bi bilo mogoče tudi ugotoviti, da se vrsta ljudi, ne samo da se je
               odselila iz Slovenije pred letom 1990 ali 1991 - mnogi so šli tudi kasneje. Mnogi so
               odšli z vojsko, ki se je vračala, s trajekti in po kopenskih poteh v druge države
               bivše Jugoslavije. Mnogi so še kasneje odšli, nekateri pa so ostali. In tako kot je
               kolega Petan povedal, so šli osebno povedat, da nočejo pridobiti tega statusa, kot
               jim ga je ponudila Republika Slovenija. Tudi zato je potreben individualni pristop,
               da se na osnovi pisemske, to se pravi listinske dokumentacije ali pa s pričami
               potrdi, da je tak status ali pa da se mu je zgodila krivica. Na drug način to ni
               mogoče.</p>
               <p>Način, kako se je pristopilo k reševanju tega problema, pa je iz teh zadnjih odločb,
               ki prihajajo s slovenskih sodišč, več kot jasen. Na osnovi dokumenta, ki ga lahko ti
               ljudje pridobijo, uveljavljajo odškodnino. Nekateri uveljavljajo na sodišču
               odškodnino celo za tisti čas, ko so delali, ko so bili zaposleni. Se pa samo
               sprašujem, kako lahko nekdo na sodišču uveljavlja odškodnino, če mu isto sodišče tudi
               v izreku oziroma v zapis napiše, da je v tem času delal, pa ne sproži postopka, ker v
               tem času ni plačeval dohodnine. Se pravi, ne samo da je delal na črno, to se pravi
               tudi obveznosti do države, v kateri je bil, ni poravnal in sedaj za tisti čas
               uveljavlja še odškodnino z velikimi zamudnimi obrestmi; se pravi, trikratna
               nagrada.</p>
               <p>In menim, da je bila odločitev koalicije, ki je zavrnila obravnavo ustavnega zakona,
               nerazsodna, nerazumna in tudi skrajno diletantska. Zanimivo je, da se je število
               izbrisanih povečalo v mesecu januarju, mesec dni po znameniti izjavi enega od kolegov
               poslancev v Beogradu, kar pravzaprav kaže, da se je najbrž tja šlo dogovoriti za
               število in najbrž tudi za ljudi, ki bodo ta status dobili. Morda. In zato je tudi
               takšna panika, ker smo zahtevali, da dejansko opravimo razpravo o tej temi.</p>
               <p>Kolega Černač je povedal, da je nujno, da se za vsak primer uveljavljanja pravice do
               odškodnine, pravice do poprave krivice, normira, da se uredi s pravno normo višina
               odškodnine. Recimo, za povojne žrtve, taboriščnike, recimo, ali pa medvojne izgnance,
               internirance, delovne deportirance, ukradene otroke, zapornike, izgnance smo to lepo
               normirali v zakonu in predpisali odškodnine v višini med 1,25 evra za mesec doživeta
               nesreče. V primeru tako imenovanih izbrisanih pa sodišča postavljajo približno
               petstokrat višjo normo, kajti postavili so tarifo na ceno izgubljene plače za tisto
               obdobje. In če recimo žrtve vojnega nasilja iz obdobja po vojni ali pa medvojnega
               obdobja in povojnega obdobja 2. svetovne vojne dobijo nekaj evrov odškodnine, ti
               ljudje uveljavljajo odškodnine, ki so petstokrat višje za enako časovno enoto. Glede
               na to, da je število teh ljudi znano po zadnjem zapisu, ki pa po našem mnenju najbrž
               ni točen, se da tudi izračunati, koliko bo to stalo. Mislim, da številke, o katerih
               se govori, ko se govori o nekaj več kot milijardi evrov, pravzaprav stojijo. Toliko
               bo ta država namenila za reševanje umetno postavljenega problema tako imenovanih
               izbrisanih. Mislim, da je še vedno čas, da na tak ali drugačen način, predvsem pa s
               sprejemom zakona, uredimo to področje in normiramo tudi področje oziroma plačila
               odškodnin. Dejstvo je, da si najbrž državljani te države ne zaslužijo, da se jih
               obravnava na tako različne načine, kot ga je vzpostavila sedaj v tem primeru
               koalicija. Mislim, da to ni primerno in da si državljani tega ne zaslužijo.</p>
               <p>Podlaga za odreditev preiskovalne komisije s tem, ko se je število izbrisanih
               bistveno spremenilo, je utemeljena. Iz 18.000 na 25.000 brez utemeljitve in
               obrazložitve, tega še nismo v tej hiši doživeli, navaja na to, da gre za špekulativni
               ukrep koalicije. In vsak tak ukrep sedanje koalicije zahteva preverbo. To je ne samo
               dolžnost tistim, ki smo vložili to zahtevo za dodelitev akta za parlamentarno
               preiskavo, ampak tudi vseh poslancev v Državnem zboru. To je dolžnost.</p>
               <p>In morda samo še kratek skok v obdobje. Očitati poslancem naše stranke, da se tega
               problema nismo lotili urejevati, je nekorektno. Mi smo predlagali ustavni zakon, mi
               smo predlagali tudi razgovor in ponudili koaliciji, sedanji koalicij in prejšnji
               opoziciji, da ta problem rešujemo na tak način, vendar nikoli to ni bilo sprejeto. Če
               pa so obstajale kakršnekoli drugačne možnosti reševanja tega problema po letu 1992
               ali 1991, pa bi tudi sedanja koalicija to zlahka naredila in zlahka uredila. Najbrž
               so bili problemi oseb znani. Vedeli smo, kdo so vodili vlade po letu 1992 do leta
               2004, to je bilo 12-letno obdobje, ko so vsi ti ljudje živeli ali pa hoteli določene
               pravice, pa jim koalicija oziroma Drnovškove vlade takrat tega niso dale niti niso
               prisluhnile.</p>
               <p>Sklicevati se samo na odločbo Ustavnega sodišča, je nekorektno, kajti problem je bil
               tudi pred odločbo Ustavnega sodišča. In zanimivo je, da je bila leta 2003
               uveljavljena in s transparenti predstavljena vsej Sloveniji številka 18.305. Januarja
               2009, se pravi letos, je ta številka enormno poskočila, brez obrazložitve, brez
               utemeljitve, brez obrazložitve kakršnega koli ustreznega razloga. Področje se je dalo
               urejati tudi v prejšnjih obdobjih, v prejšnjih primerih. Da so se tudi vlade že leta
               1992 zavedale tega problema, kaže tudi ta dopis, ki ga podpisal generalni sekretar
               Vlade Republike Slovenije Mirko Bandelj. To je bilo storjeno 3. septembra 1992. In
               tu, vam bom prebral, kaj piše v tem sklepu: "Vlada Republike Slovenije ugotavlja, da
               so osamosvojitveni zakoni Republike Slovenije s področja notranjih zadev v največji
               meri upoštevali vse pravice državljanov republik bivše Jugoslavije, ki izhajajo iz
               mednarodnih konvencij in meddržavnih pogodb." Osamosvojitveni zakoni, zlasti 40. člen
               Zakona o državljanstvu in 81. člen Zakona o tujcih, so omogočili svobodno odločanje o
               statusu teh oseb. Torej, te osebe, ki naj bi sedaj dobile drugačen status, so se
               svobodno odločile na osnovi dokumenta, ki ga je podpisal nekdanji generalni sekretar
               Vlade gospod Mirko Bandelj 3. septembra 1992. In govoriti o tem, da je v času
               osamosvojitve nekdo te ljudi nekam premaknil, ob tem, da je ta sklep sprejela
               Drnovškova vlada, je najmanj, kar je, omalovažujoče. Najmanj, kar je, tudi žaljivo do
               tistih, ki so speljali projekt osamosvojitve. In nekateri, ki so na tem spisku tako
               imenovanih izbrisanih, so tudi tisti, ki se niso odzvali na poziv bivšega predsedstva
               Republike Slovenije iz 27. junija 1991. Veste, kdo je takrat sestavljal predsedstvo -
               predsednik predsedstva je bil gospod Kučan in še štiri osebe; in takrat je bilo s tem
               dopisom zagotovljeno vsem, ki bodo zapustili .../Opozorilni znak za konec
               razprave./... vojsko Jugoslovanske ljudske armade, da jim bodo ohranjene vse zatečene
               statusne in socialne pravice v skladu z zakonom. In zdaj za tiste osebe, ki tega niso
               izkoristili, to poskušate reševati na drug način, kar je neprimerno.</p>
               <p>Hvala.</p>
            </sp>
            <sp xml:id="SDZ5-Redna-05-2009-05-15.sp164">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi besedo predlagatelj?</p>
               <p>Prosim mag. Branko Grims.</p>
            </sp>
            <sp xml:id="SDZ5-Redna-05-2009-05-15.sp165">

               <speaker>MAG. BRANKO GRIMS:</speaker>

               <p>Spoštovani!</p>
               <p>Ob koncu današnje razprave lahko z velikim veseljem ugotovim, da je s številnimi
               pravnimi in drugimi dejstvi pokazala, da je ta komisija res upravičena, v javnem
               interesu celo nujno potrebna. Ta preiskovalna komisija se bo ukvarjala s samim jedrom
               problema, ki danes bremeni celotno Slovenijo. To pa je nestrokovnost in neznanje
               obstoječe Vlade in vladne koalicije. Noben problem za Slovenijo zagotovo v tem
               trenutku ni večji, kot sta nestrokovnost in neznanje vladajoče koalicije, kar se vidi
               že po njegovih učinkih. V samo nekaj mesecih se je za polovico povečalo število
               nezaposlenih, kar je prava katastrofa. Predstavljajte si usode teh ljudi in njihovih
               družin - zaradi neznanja in nesposobnosti, pa tudi vehemence in arogance Vlade in
               vladajočih, ki so zavrnili pravočasno in dobro pripravljene predloge opozicije, zdaj
               pa ponovno vložene še dodatne predloge poskušajo celo v razpravi, protipravno, v
               nasprotju s poslovnikom dodatno omejevati. Da se o tem niti govorilo ne bi. S tem
               skušajo prikriti to neznanje in nestrokovnost. Ampak temu bo sledila ta komisija in
               bo to tudi, upam, v največji možni meri razgalila. Kajti tukaj je situacija
               jasna.</p>
               <p>Ne samo, da se je število nezaposlenih tako drastično povečalo, v razvoju, kjer smo
               leta, celoten zadnji mandat, bili več odstotkov nad evropskim povprečjem in smo
               postajali pravi pojem, razvojni tiger Evropske unije, je neznanje in nestrokovnost
               vladajoče koalicije to potisnila daleč in danes Slovenija nazaduje bolj kot večina v
               Evropski uniji.</p>
               <p>Kakšna katastrofa je to za naslednje rodove?! Mi se od povprečja Evropske unije
               oddaljujemo. Veste, da so zadnje napovedi, ki jih je dajala Vlada, celo minus šest,
               sedaj celo že nekaj nižji odstotki, ampak to konec koncev niti ni pomembno. Kje so
               sedaj tisti rezultati, ki so bili prej? Če bi bili sprejeti, pravočasno pripravljeni
               ukrepi, ki jih je predložila opozicija, se to ne bi zgodilo. O tem so si enotni tudi
               delodajalci, tudi sindikati, tudi strokovnjaki s področja ekonomije.</p>
               <p>Poleg tega je ta komisija nujno potrebna, ker bo razgalila neznanje in nestrokovnost,
               zaradi katere se je skrivnostno povečalo število tako imenovanih izbrisanih: iz
               povsem nespornih, dolga leta nespornih 18.305 na iznenada kar 25.671, ob tem ko v
               času vladavine iste politične sile, po enaki metodologiji, na osnovi iste baze
               podatkov, so se dvakrat preštevale iste osebe. Proti takemu preštevanju so bili celo
               glasovi s strani same koalicije. Oni so to dvakrat počeli in oni zagotovo vedo, zakaj
               in kako se je lahko to zgodilo. V javnem interesu je, da se to osvetli tudi javno.
               Kajti gre za denar. Gre za denar davkoplačevalcev, gre za odgovornost, ne samo do
               sedanjega, ampak tudi do prihodnjih rodov. Ta koalicija, vladajoča koalicija je samo
               v nekaj mesecih tudi drastično povečala javni dolg, zadolžila prihodnje rodove, jih
               obsodila na vračanje dolgov, ob tem ko stojijo sedaj na zavodih za zaposlovanje in
               znižujejo plače tudi tistim, ki so se službo obdržali. Gre za katastrofalne
               rezultate, ki so plod njihovega neznanja in nesposobnosti. In ko govorim o
               nesposobnosti je treba vedeti, kako to velja razumeti. To poudarjam zaradi tega, ker
               to ni nesposobnost kot taka. Gre za nestrokovnost v povezavi z neznanjem. Če rečeš
               zgolj nesposobnost, potem to ljudje razumejo kot da nekdo nekaj ne naredi, da mu je
               vseeno, ampak ta koalicija svoje neznanje in nestrokovnost vehementno zelo sposobno
               vsiljuje in s tem vodi Slovenijo v katastrofo. Zato je ta razlika tako pomembna.
               Opozarjam zaradi tega, ker ena od glavnih televizij, kot sem prej lahko opazil, ko
               sem malo pogledal na internetu, še kar uporablja ta izraz sam zase. Bistvo, jedro
               problema je neznanje in nestrokovnost vladajoče koalicije v kombinaciji z njihovo
               vehemenco, s katero so zavračali vse dobre predloge, vse pravne argumente, jih
               preslišali, zasramovali in tukaj pridemo do arogance.</p>
               <p>Napuh je eden od naglavnih grehov. In, žal, bo ta napuh zaradi vehemence neznanja in
               nestrokovnosti vladajoče koalicije stal to ubogo Slovenijo toliko, da to Sloveniji
               vzame sapo. V teh katastrofalnih gospodarskih pogojih, ko se večajo vrste
               nezaposlenih, ko se znižujejo plače, ko se znižuje družbeni bruto proizvod, ko je
               drastičen padec vseh standardov v tej državi, iznenada vladajoča koalicija potem, ko
               jim to predlaga srbski minister, ugotovi, da je število tako imenovanih izbrisanih,
               ki so jih sami nekoč, ko so bili na oblasti, prešteli, bistveno večje, za polovico
               celo večje. Ampak v pravi luči to neznanje in nestrokovnost zasije šele, če to
               kombiniramo z vrednostno blaznostjo, v katero je ta koalicija porinila Slovenijo in
               ki jo najbolje pokaže primer odškodnin, tistih, o katerih lahko govorimo že v
               številkah v tem trenutku. Kajti morate vedeti, in to kaže to vrednostno
               dezorientacijo, z vidika vrednot, ki jim sledi zveza Nato ali pa Evropska unija, pa
               dobesedno že vrednostno blaznost, če pogledamo konkretne številke. Poglejte,
               odškodnine po naši zakonodaji, po našem pravnem redu, ko gre za nekoga, ki je trpel
               leto dni v koncentracijskem nacističnem taborišču, so omejene na nekaj čez tisoč
               evrov. Smrt je katastrofa, je izguba za človeštvo, kaj šele to pomeni za družino in
               posameznika. In življenje, človeško življenje naj bi bila najvišja vrednota. Ampak ko
               gre za umor, brezpravni, protipravni umor mladoletnika po 2. svetovni vojni, v tistih
               nepojmljivih masovnih zločinih, ki ne zastarajo, je smrt tega človeka po tej
               zakonodaji, ki jo je uveljavila ta vladajoča koalicija že v prejšnjih mandatih,
               omejena na 800 evrov. 800 evrov odškodnine je za smrt mladoletnika, ki je bil
               izvensodno zločinsko umorjen. Ko gre za življenje človeka, ki je dal največ, kar je
               lahko dal tej državi, ko gre za življenje človeka, ki se je boril za Slovenijo in
               padel v vojni za Slovenijo, je smrt padlega v vojni za Slovenijo omejena na največ
               3.200 evrov odškodnine. Ko pa gre za človeka, ki je v času te iste vojne kalkuliral,
               dobi pa 55.000 evrov na roko. To, gospe in gospodje, je vrednostna dezorientacija ali
               pa še kaj hujšega, kar ste ustvarili v vseh letih svoje vladavine. In temu bi se
               lahko že zdavnaj izognili in bi se morali izogniti, če bi bili pošteni do sebe, do
               vseh državljank in državljanov, tudi tistih 180.000 in več novih, ki so korektno
               uredili svoj status skladno s takratno zakonodajo, če bi seveda sprejeli ustavni
               zakon. Ampak kadarkoli spregovorimo o ustavnem zakonu, gredo vladajočim lasje
               pokonci. Ampak to je premil izraz. Enostavno se o tem nočejo pogovarjati. Morda bi z
               njihove strani še najbolj povzeli lahko, zakaj se nočejo pogovarjati o ustavnem
               zakonu, če uporabim besede predsednika Vlade in SD-ja, ki je dejal, da je treba
               Ustavo spreminjati s tresočo roko. Ampak poglejte, to prihaja iz iste stranke, ki je
               nekoč, ki so se poslancem tresle hlače zaradi možnosti uvedbe večinskega volilnega
               sistema, glasovala v celoti in spremenila Ustavo kar tako, čez noč, v nasprotju z
               jasno izraženo ljudsko voljo in v nasprotju z direktno sodbo, celo večkratno sodbo
               Ustavnega sodišča. Kakšna razlika je to med besedami in dejanji. V besedah gospodje
               iz SD-ja, spreminjajo Ustavo s tresočo roko, v praksi s tresočimi hlačami. To, gospe
               in gospodje, je dejansko stanje, v katerem mi živimo.</p>
               <p>Kako je mogoče, kot sem danes že nekajkrat poudaril, so se ministrica za notranje
               zadeve in sam predsednik Vlade večkrat, pa tudi praktično vsi poslanci in poslanke
               koalicije, izjasnili, da, citiram, "vprašanje odškodnin z izdajanjem dopolnilnih
               odločb nima sploh nobene povezave." Tisti, ki smo na to opozarjali, da s takim
               izdajanjem odločb ustvarjamo pravno osnovo, da tečejo roki potem na novo, da s tem
               omogočamo dodatne tožbe za odškodnine, smo bili pa ozmerjani z Goebbelsi in še s
               kakšnimi hujšimi izrazi, napadeni preko javnih medijev s pomočjo sovražnega govora in
               deležni celo fizičnih napadov. To se je vse dogajalo, gospe in gospodje, in bo tudi
               predmet kakšnih pravnih postopkov, bodite brez skrbi. Ampak tisto, kar nas mora
               skrbeti, je pa to, da je sodišče v Mariboru presodilo, da roki, gospe in gospodje, z
               izdajo teh odločb začno teči na novo. In da je vsaka trditev, ne glede na to, kakšen
               bo končni izid te zaenkrat sicer še vmesne sodbe, da izdajanje odločb z odškodninami
               nima nobene zveze, lahko zgolj plod nestrokovnosti in neznanja. Pa smo spet nazaj pri
               ključnem problemu, s katerim se sooča Slovenija danes. V praksi to pomeni, da je
               tista interpelacija, ki je bila zavrnjena prav s tem argumentom, da izdajanje odločb
               s kakršnimikoli roki za odškodnine, s kakršnokoli možnostjo tožb za odškodnine nimajo
               čisto ničesar skupnega. In je po besedah političnih propagandistov pomenila triumf
               ministrice Vlade in koalicije tranzicijske levice iz vrst SD, LDS in Zares po sodbi
               sodišča sedaj osvetljena kot triumf neznanja, nestrokovnosti in prevarantstva SD,
               LDS, Zares in DeSUS, kajti ta sodba je bila v resnici izdana že 3. novembra 2008.
               Vehemenca in aroganca, celo žalitve, osebne žalitve pri uveljavljanju nestrokovnosti
               in neznanja, in to seveda ni osamljen primer, saj smo včeraj bili priča tega, ko se
               je pri nekem zakonu, konkretno spremembi Kazenske zakonika, izkazalo, da je celo
               vladna služba za zakonodajo opozorila, da je tak zakon škodljiv, ker vnaša dodatno
               pravno zmedo, in nepotreben. Isto parlamentarna pravna služba. Vrhovno sodišče je
               izpodbilo ključen argument koalicije, češ, da je treba hiteti, ker gre za pravno
               praznino. Da je ni, je mnenje Vrhovnega sodišča, ki je to stališče jasno, pisno
               izrazilo. In ta nestrokovnost in neznanje sta veliko stali, kajti bili sta povezani s
               celo kolobocijo, z zapleti, podobno kot se vleče ta zgodba s tako imenovanimi
               izbrisanimi, ki pa bo izjemno draga, ker ni povezana, tako kot si morda kdo
               predstavlja, zgolj z izdajo odločb. Ampak so vsaj štirje elementi, ki bodo stali
               izjemno veliko. Nestrokovnost in neznanje vladajoče koalicije bosta povzročili pri
               izdaji samih odločb stroške, ki bodo zaradi tega dvakratnega štetja in bistveno
               večjega števila drastično večji. Povzročili bodo stroške zaradi možnosti sodnih
               postopkov, ki bodo brez omejitev, tako kot se zaenkrat stvari žal peljejo. Povzročili
               bodo stroške zaradi odškodnin, ki so glede na kristalno jasno vmesno sodbo praktično
               dejstvo. In na koncu bodo stroški tudi zaradi možnosti uveljavljanja določenih
               socialnih pravic za nazaj, in to z obrestmi. Veste, kaj pomenijo obresti za
               desetletje in več. To pomeni trikratnik osnovne vsote, to pomeni nekaj, kar je v tem
               trenutku, ko je že sicer potrebno krčiti proračunska sredstva, nekaj, kar drastično
               ogroža blaginjo ljudi. Več denarja za sodne postopke, za tako imenovane izbrisane, za
               advokate iz naslova brezplačne advokature, ki jo davkoplačevalci seveda plačamo iz
               svojega žepa. Pomeni manj denarja za šole, pomeni manj denarja za otroke, pomeni manj
               denarja za zdravje teh otrok, pomeni manj denarja za starejše. Kje pa so človekove
               pravice naših državljank in državljanov? Zdaj pa jaz vas to vprašam. Ob ustavnem
               zakonu bi lahko poiskali soglasje, kje je prava mera. Saj ni res, kar ste nekateri
               govorili, da bi v tem primeru tisti ne bili upravičeni do ničesar.</p>
               <p>Dobro veste, da takrat, ko se je iskal konsenz, je bil dogovor, da bi šli na nek
               minimalni pavšal. Če je ta pavšal cenejši, kot je strošek enega sodnega postopka,
               brez odškodnine, da se razumemo, potem je za davkoplačevalce z vidika narodne
               blaginje bolj ugodna takšna rešitev, kot da se ti postopki dovolijo. Ampak potem
               advokati ne bi bogateli, saj nam je vse kristalno jasno, za kaj gre, saj je
               vprašanje, koliko tega denarja bodo na koncu tako imenovani izbrisani dobili, ampak
               advokati bodo pa obogateli, nekateri zanesljivo, to sem pa trdno prepričan.</p>
               <p>Poleg tega bo še en problem. Ta problem je, da tisti ki bodo iskali svojo pravico na
               sodišču, pa je to tudi ustavna pravica, bodo soočeni z dejstvom, da se bodo ta
               sodišča ukvarjala še s temi problemi, zato svoje pravice morda niti dočakali ne bodo,
               ker bodo bodisi stvari absolutno zastarale ali pa oni preprosto svoje pravice hlapca
               Jerneja niti doživeli ne bodo več. To, gospe in gospodje, ste z vašim neznanjem in
               nestrokovnostjo povzročili. In to je tisto, s čimer se soočamo. In za koga v resnici
               gre?</p>
               <p>Tukaj imam še en izjemno zanimiv papir, ki ga danes še nisem citiral, pa si zasluži,
               da ga ponovno citiramo, kajti to stvar je pa dejansko treba ohraniti v spominu, ker
               je kronski dokaz za tisto popolno vrednostno dezorientacijo, ki sem jo že prej
               prikazal z odškodninami, ko stane leto dni trpljenja v koncentracijskem taborišču v
               Dachau, Auschwitzu, na Rabu, Bergen-Belsnu, kjer koli, tisoč evrov odškodnine. Nekaj
               čez. Smrt mladoletnika, zločinsko ubitega po 2. svetovni vojni, ko je šlo za pijanost
               zmagovalca, osemsto evrov. Smrt človeka v vojni za Slovenijo, ki je padel v vojni za
               Slovenijo, tri tisoč dvesto evrov. Tisti, ki je kalkuliral in je javno rekel, da ni
               hotel urediti svojega statusa, ker smo Slovenci nekulturni, to je vredno pa
               petinpetdeset tisoč evrov na roko! Ja, krasna pravna država! In pravo naj bi izhajalo
               iz besede pravičnost, ampak za to niso kriva sodišča kot takšna, za to je kriv
               zakonodajalec, za to je kriv ustavodajalec, zato odgovornost nosite tisti iz
               koalicije, ki ste danes s častno izjemo enega poslanca, in pa tistega, ki je po
               službeni dolžnosti tukaj in vodi sejo, že vsi pobegnili, ker tukaj vam masa nič ne
               šteje, tukaj ne morete na koncu izglasovati svoje in to razglasiti, da je zdaj sonce
               rdeče, nebo rdeče in trava rdeča, kar ste sicer nekajkrat že naredili, ampak tukaj
               štejejo samo argumenti, ker glasovanja ni. In, ko gre pa za dejstva, za pravne
               argumente, za točne citate, takrat pa vladajoča koalicija pobegne skozi vrata. S tega
               vidika moram reči, da se, še enkrat, s pripombo gospoda Jurija zelo strinjam in je
               zelo upravičena. Nihče iz vladajoče koalicije od teh, ki so že vsi pobegnili, si
               danes ne zasluži plače, ker je s svojim neznanjem in nestrokovnostjo povzročil škodo
               tej državi, s svojo lenobo pa še pokazal, da ga prav malo briga za davkoplačevalce in
               njihov denar. K njim bo prišel z računom za tako imenovane izbrisane po sistemu
               Balkana: "Plati" - "Plačaj". To je načelo vladajoče koalicije, vseh tistih, ki so tam
               na stolih, ki na glas vpijejo v tišini tistih, ki jih tukaj ni.</p>
               <p>Prej sem rekel, da je treba še nekaj citirati. In s tem bi pravzaprav danes morali to
               razpravo končati. Ta zgodba ima tukaj začetek v nečem, kar se je morda nekomu zareklo
               ne eni seji Ustavne komisije. Ampak zanimivo je nekaj - vsi, ki so bili zraven, ko je
               ta poslanec na seji Ustavne komisije to govoril iz vrst tranzicijske levice, so temu
               prikimavali: predstavniki Zares, predstavniki SD-ja, predstavnice so bile. Tako so
               hiteli kimati od navdušenja nad temi besedami, da se je človek resnično ustrašil, da
               se ne bo komu glava zataknila pri prikimavanju. In kaj so bile te besede? Te besede
               pa so vredne, da se ohranijo za zgodovino. To je bila reakcija na opozorilo, da
               tisti, ki je kalkuliral v času slovenske samostojnosti, pa res ne more biti po nobeni
               pravni ali pa človeški etiki upravičen do kakršnekoli odškodnine iz tega naslova. Kje
               pa, kje na svetu pa ste še videli to?! Veste, kakšna je bila reakcija tega poslanca
               iz vrst tranzicijske levice? Ta poslanec pa je reagiral in rekel: "Tisto, kar se mi
               zdi v vaši argumentaciji sporno, je, da zmeraj govorite, da so ti ljudje špekulirali.
               Pa kaj je sporno, če ljudje razmišljajo o svojih koristih? Zakaj ljudje ne smejo
               razmišljati o svojih koristih, zakaj se ne smejo odločati, da bodo tujci namesto
               državljani? Ali je to kaj nezakonitega? Ti očitki, da je nekdo razmišljal o svojih
               koristih, gospod Grims, to je nekaj, bom rekel, hudo sprevrženega. Vsi ljudje morajo
               nekako skrbeti za svoje dobro. In to jim zdaj očitate, da zato, ker so razmišljali
               drugače, kot se jim je na koncu izšlo, ne morejo sedaj nekaj dobiti. Tega jaz ne
               razumem." To, gospe in gospodje je citat, ki ga lahko preberete v megnetogramu
               Ustavne komisije na spletni strani. Ali se potem še kdo čudi pri taki vrednostni
               dezorientaciji, da pridemo do takega položaja, da je trpljenje v koncentracijskem
               taborišču vredno 1.000 evrov, smrt mladoletnika zločinsko umorjenega 800 evrov, smrt
               padlega v vojni za Slovenijo 3.200 evrov in odškodnina za tistega, ki je kalkuliral s
               slovensko samostojnostjo in javno žalil vse državljanke in državljane te države,
               vključno z novimi državljani, tisti je pa vreden 55.000 evrov. Še enkrat povem, ko je
               ta gospod to govoril, vsi iz vrst tranzicijske levice, ki so bili zraven, so tako
               hiteli prikimavati, da jih je bilo gledati prav, moram reči, z medicinskega vidika,
               zanimivo.</p>
            </sp>
            <sp xml:id="SDZ5-Redna-05-2009-05-15.sp166">

               <speaker>PREDSEDNIK DR. PAVEL GANTAR:</speaker>

               <p>Pazite na besede, gospod Grims.</p>
            </sp>
            <sp xml:id="SDZ5-Redna-05-2009-05-15.sp167">

               <speaker>MAG. BRANKO GRIMS:</speaker>

               <p>Saj pazim, saj sem uporabil izraz "medicinski".</p>
            </sp>
            <sp xml:id="SDZ5-Redna-05-2009-05-15.sp168">

               <speaker>PREDSEDNIK DR. PAVEL GANTAR:</speaker>

               <p>Pazite na besede, gospod Grims, če ne vam bom vzel besedo.</p>
            </sp>
            <sp xml:id="SDZ5-Redna-05-2009-05-15.sp169">

               <speaker>MAG. BRANKO GRIMS:</speaker>

               <p>Saj ni problem, saj jaz razumem, da ob takih dejstvih, kot so danes tukaj
               predstavljena, da bi najrajši videli, da te razprave ne bi bilo...</p>
            </sp>
            <sp xml:id="SDZ5-Redna-05-2009-05-15.sp170">

               <speaker>PREDSEDNIK DR. PAVEL GANTAR:</speaker>

               <p>Gospod Grims, lahko polemizirate s kolegi, ki so tu, in tudi s tistimi, ki jih ni,
               pazite pa na to, da ne izrekate ne individualnih, ne skupinskih žalitev skupinam ali
               posameznikom. To počenjate sistematično že kar nekaj časa. In sedaj vas opozarjam -
               imate še 2 minute 24 sekund - da v teh dveh minutah in pol tega ne počenjate več.
            </p>
            </sp>
            <sp xml:id="SDZ5-Redna-05-2009-05-15.sp171">

               <speaker>PREDSEDNIK DR. PAVEL GANTAR:</speaker>

               <p>Gospod predsednik, za konec bom samo rekel, da ko gre za neznanje in nestrokovnost,
               je odraz tega neznanja in nestrokovnosti tudi, če se seje vodijo v nasprotju s
               Poslovnikom ali se omejuje razprava v nasprotju s Poslovnikom.</p>
               <p>En tak primer, ko ne gre za te teme, ampak za tiste ključne, ko gre vendar za razvoj
               Slovenije, bo čez nekaj dni, ko bomo razpravljali v splošni razpravi o predlogih
               ukrepov, predlogih zakonov, dobro pripravljenih s strani opozicije, s katerimi bi
               omilili učinke sedanje gospodarske krize. Vi ste na Kolegiju protipravno, proti
               Poslovniku sprejeli, da se to omeji. Tako kot poskušate vedno znova omejiti vsako
               razpravo, ki razgalja tisto, kar je v resnici ključni problem Slovenije, ključni
               problem, ki ga bo, upam, ta komisija vendarle predstavila javnosti v polni dimenziji,
               kajti noben problem v Sloveniji, z vso odgovornostjo trdim, ni večji od tega
               problema, pa če se odraža v drastičnem povečanju števila tako imenovanih izbrisanih
               iz 18.305 na iznenada kar 25.671, pa če se odraža v tem, da celotna Vlada in
               koalicija trdi, da izdajanje odločb sploh nima nič skupnega z roki, z možnostjo za
               tožbe, z odškodninami, z ničemer, in jih potem na laž postavi celo sodišče samo s
               svojo odločbo, ki sem jo danes večkrat citiral, ker zapiše, da točno ta odločba
               sproži na novo potek vseh zastaralnih rokov in daje osnovo za vlaganje dodatnih tožb.
               V katerikoli obliki se torej ta največji problem za Slovenijo kaže ima eno samo ime:
               neznanje in nestrokovnost vladajoče koalicije.</p>
            </sp>
            <sp xml:id="SDZ5-Redna-05-2009-05-15.sp172">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Vsi prijavljeni razpravljavci, ki ste to želeli, ste dobili besedo. Ker
               čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati. Želi. Prosim za
               prijavo za dodatno razpravo. Prijavilo se je pet razpravljalcev, vsak dobi pet minut
               časa za razpravo. Prosim, mag. Branko Grims.</p>
            </sp>
            <sp xml:id="SDZ5-Redna-05-2009-05-15.sp173">

               <speaker>MAG. BRANKO GRIMS:</speaker>

               <p>Hvala. Ob koncu bi ponovno samo opozoril na ta nov element, ki je bil danes
               predstavljen in ki stvari postavlja v pravo luč. Tudi obseg in javni interes
               preiskave, ki jo uveljavljamo s to preiskovalno komisijo. Gre za vmesno sodbo v imenu
               ljudstva z dne 3. november 2008, v kateri je v izreku sodišče razsodilo, da je podana
               pravna podlaga, torej temelj tožbenega zahtevka tožeče stranke, enega od tako
               imenovanih izbrisanih, zoper Republiko Slovenijo zaradi plačila odškodnine. To je v
               izreku. V obrazložitvi pa te stvari šele natančno sodišče dodela. Pove, da je sodišče
               posebej presojalo elemente odškodninske odgovornosti države torej nastanek škode.
               Škoda je bila povzročena v zvezi z opravljanjem pristojnosti državnega organa in
               protipravno ravnanje organa, ki je dejavnost opravljal. In, kar je bistveno, po oceni
               sodišča je zaradi protipravnega ravnanja toženke, torej države, nastala škoda, katere
               višine, še ni določeno, in jo bo sodišče presojalo v nadaljevanju. To je ključno, ker
               postavlja na laž vse, kar je bilo v zvezi s tako imenovanimi izbrisanimi in njihovim
               številom povedano v preteklosti iz vrst vladajoče koalicije. Še več. Ključno, kjer se
               je vedno znova zapletalo glede tega, kdaj začnejo teči zastaralni roki, iz česar pa
               potem sledi vse: možnost pritožbe, možnost uveljavljanja odškodnine, vse, kar je
               povezano z ravnanjem same države in seveda vsi postopki, ki jih lahko sproži kdo od
               tako imenovanih izbrisanih po pridobitvi odločbe, na osnovi tiste razvpite odločbe
               Ustavnega sodišča. Namreč ves čas je, celo ob interpelaciji, kot sem povedal za gospo
               ministrico, za gospoda predsednik Vlade, lahko navedem ključne ljudi koalicije tudi
               iz vrst poslank in poslancev, ampak najbrž že predsednik Vlade in ministrica
               zadoščata, so zatrjevali še v času interpelacije, da izdajanje teh začasnih odločb,
               torej tudi posredno število tako imenovanih izbrisanih, sploh nima nobene zveze z
               odškodninami. To je izrecen citat. In ko smo opozarjali, da še kako ima zvezo, ker
               lahko ustvari novo pravno dejstvo, to novo pravno dejstvo pa na novo sproži potek
               rokov, smo napovedali pet let, da je to ključni problem. Pet let smo bili ne samo
               podučevani, da nimamo pojma, ampak še ozmerjani, ker smo na to opozarjali. In
               ponujali smo tudi rešitve, konkretno ustavni zakon, s katerim bi se tej pasti lahko
               izognili. In potem je sodišče odločilo, da rok za zastaranje tožbenih zahtevkov tako
               imenovanih izbrisanih začne teči z dnem, ko je izdana odločba o stalnem prebivanju za
               nazaj. Ker sodišče šteje, da se je šele s tem zaključilo tisto stanje, na katerega
               spornost je opozorilo s svojo odločbo Ustavno sodišče. To je tudi pravno logično. Saj
               tukaj ni nobenih posebnih novih elementov, ki bi bistveno odstopali od podobnih
               presoj v preteklosti. Ampak zakaj, zakaj je bilo treba s strani vladajoče koalicije
               pet let trditi, da ne bo nobenih novih zahtevkov, nobenih novih tožb, da te odločbe
               ne bodo nikoli mogle pomeniti nobene osnove za kakršne koli dodatne tožbe, da je že
               zdavnaj zastarano. Veste, kolikokrat je bil ta izraz uporabljen? Da to predvsem, kar
               je najbolj za mene sporno, pravno sploh nima nobene zveze. Sodišče je ugotovilo, da
               zvezo ima. Ni važno, kakšen bo konec te zgodbe. Saj še ni bila niti v tem primeru
               izrečena konkretna odškodnina, sodba, odškodnina še ni pravnomočna. Ampak dejstvo je,
               da to še kako ima zvezo. In opozarjati v nebo vpijoče na nestrokovnost in neznanje,
               ki ima lahko, ko gre za vodenje države, izjemno velike hude posledice, uničujoče
               posledice za blaginjo ljudi, za državo kot celo, za razvoj in za prihodnje rodove. To
               sedanja Vlada .../Izključen mikrofon./....</p>
            </sp>
            <sp xml:id="SDZ5-Redna-05-2009-05-15.sp174">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franco Juri. Prosim.</p>
            </sp>
            <sp xml:id="SDZ5-Redna-05-2009-05-15.sp175">

               <speaker>FRANCO JURI:</speaker>

               <p>Hvala, predsednik. Spoštovani kolegi opozicije! Sem ostal v tej dvorani, ker sem
               želel slišati do konca to razpravo. Mene tema zanima, vsekakor. Ampak zelo razumem
               tudi ostale kolege, ki so dvorano zapustili, kajti sem opazil, da v vaših razlagah se
               nekaj ur ponavljate. Ponavljate in ponavljate. Torej iz zanimive debate ste uspeli
               narediti skrajno nezanimivo razpravo, in je bilo dejansko mučno ostati do konca.
               Ampak to je bila neka zaveza, ki sem jo dal na samem začetku, poslušati znova in
               znova isto stvar. Ne. Nekaj pa je bilo zanimivega. Vaša protislovja. Gospod Grims, vi
               ste govorili o 50.000 evrov odškodnine in ste primerjali to vsoto s tistimi nizkimi
               vsotami, ki pač gredo žrtvam tega ali tistega nasilja. Zdaj na koncu ste rekli: "Saj
               ni še pravnomočna, saj ni še nobenega izplačanega, ampak to dokazuje samo nek trend
               in to." Veste kaj, to je špekulacija. To je špekulacija z neobstoječimi dejstvi.
               Dejstvo je, da je, prvič, odločba nepravnomočna, drugič, ni nobenih 50.000 evrov
               izplačanih. Pa dajmo to povedati javnosti, da ni nobenega bankrota, da ne grozi
               nobena katastrofa našemu finančnemu sistemu iz tega naslova. In zato sem se prej,
               gospod Petan, navezal primerjalno s katastrofalnimi napovedmi v zvezi s španskim
               kompromisom. Pustimo zdaj podrobnosti in ozadja tistega kompromisa. Mislim, si
               dovolim reči, da ga poznam bistveno bolje kot vi, ker takrat sem bil v sami zadevi
               vključen kot diplomat. In točno vem, kaj smo zares plačali - nič, prav nič. Nismo
               spremenili enega mednarodnopravno veljavnega akta, ene mednarodne pogodbe, ničesar
               nismo spremenili. Spremenili smo ustavo, ki bi jo morali itak spremeniti za vstop v
               Evropsko unijo, kot vse članice kandidatke.</p>
               <p>Če gledamo na ta katastrofizem, ki je značilen za vašo stranko, takrat ko ste v
               opoziciji, jasno, ko ste imeli Vlado, teh negativnih napovedi ni bilo. Ko pripisujete
               drugim domnevne krivice, ste zelo katastrofični. In tu se ujamete sami v past, ker
               potem tega ne morete dokazati. Tudi danes niste tega dokazali. Na koncu ste sami
               demantirali vse tisto, kar ure in ure govorite. In zato je bilo zanimivo ostati do
               konca, ostati tukaj in vas poslušati. Meni ni žal, da sem še tu in da vam to
               povem.</p>
               <p>Amnesty International, kot sem rekel, je ugledna organizacija, jaz plačujem redno
               članarino vsak mesec in bi svetoval vsem, da se včlanijo v Amnesty International.
               Vendar ni edina organizacija, ki je opozorila na te krivice. Veste, da so bili tu
               predstavniki Sveta Evrope, o tem so spregovorili tudi v Komisiji za človekove pravice
               OZN in tako dalje. Veliko dejavnikov, ki so se zelo natančno informirali o zadevi in
               so ugotovili dejansko, da gre za nekaj, kar je treba na praven in ustaven način tudi
               rešiti.</p>
               <p>Danes je bila prodana še neka stalna dezinformacija - da so bili ti ljudje obveščeni
               o tem, da lahko dobijo državljanstvo in tako dalje. Veste, ne gre za državljanstvo,
               gre za to, da jim je bila vzeta osnovna pravica bivanja. Oni so izgubili status
               rezidentov v Sloveniji in s tem tudi pravice, ki gredo tujcem. Oni niso bili niti
               tujci, jih ni bilo več naenkrat, so izginili, so bili tolerirani, ker si jih nismo
               upali izgnati iz te države, seveda ne, to bi bil velik škandal. Ampak so bili
               neobstoječi tujci in niti tujci, brez statusa. To je bil ključni problem. In ni res,
               da so bili vsi obveščeni. Moja mati ni bila obveščena. Jaz sem se šel pozanimat in
               sem uredil papirje zanjo. Če ne, bi .../Opozorilni znak za konec razprave./...
               postala... izbrisana.</p>
            </sp>
            <sp xml:id="SDZ5-Redna-05-2009-05-15.sp176">

               <speaker>PREDSEDNIK DR. PAVEL GANTAR:</speaker>

               <p>Ni replike.</p>
               <p>Hvala lepa.</p>
               <p>Besedo ima Zvonko Černač, prosim.</p>
            </sp>
            <sp xml:id="SDZ5-Redna-05-2009-05-15.sp177">

               <speaker>ZVONKO ČERNAČ:</speaker>

               <p>Spoštovani!</p>
               <p>Glede te dileme - pravnomočnost, nepravnomočnost in škodljivih posledic, ki iz tega
               izvirajo in bodo nastale - naj odgovor ponazorim z eno izjavo predsednika Državnega
               zbora gospoda Gantarja, ki jo je dal, ko je bil še minister za okolje in prostor, ko
               je dejal: "Kot minister nisem odgovoren samo za storitve, ampak tudi za opustitve.
               Opustitve tistega, kar sem kot minister dolžan storiti, da preprečim takšne ali
               drugačne škodljive posledice." In tukaj gre za nekaj podobnega. Ministrica za
               notranje zadeve in Vlada sta odgovorna v skladu s prisego, ki so jo dali v Državnem
               zboru, ne samo za tisto, kar počnejo, ampak tudi za tisto, česar ne naredijo, pa bi
               bili dolžni to storiti. In tukaj gre za to vprašanje. Nobenega razloga ni za to, da
               se ne stori to, da do škodljivih posledic ne bo prišlo. Tudi če eventualno ta
               trenutek še niso nastale. Toliko glede tega.</p>
               <p>Drugo vprašanje, ki je bilo danes izpostavljeno, glede prenosa iz enega v drugi
               register. Takrat je nastala nova država. Nova država je nastala in popolnoma normalno
               je, da tisti, ki si v relativno dolgem obdobju tega statusa, v skladu s to novo
               zakonodajo te države, niso uredili, kljub temu da so vedeli, da si ga morajo urediti,
               so bili iz enega registra preneseni v drug register. Tokrat v register tujcev. In ta
               zadeva je bila izvedena v skladu z ustavno listino, na podlagi veljavne zakonodaje,
               tako da so bili ljudje obveščani preko sredstev javnega obveščanja in tudi
               individualno. Vsak, ki je želel, si je status lahko uredil. Nekateri si ga, žal, niso
               želeli urediti, ker so zbežali v druge republike oziroma države skupaj s svojimi
               partnerji ali na kakršenkoli drugačen način oziroma niso želeli sprejeti
               državljanstva nove države, ker so računali, da to ni tako resna zadeva in da se
               nikoli ne bo ta država v polnosti rodila, zakaj bi torej riskirali nekaj, kar ni bilo
               nujno potrebno. Bili so tudi primeri na meji tega, ki pa so bili naknadno urejeni. V
               vsakem takem primeru, kot se je zgodil pri nas, ko smo dobili novo državo, je
               popolnoma normalno, da se zgodijo tudi primeri, ki jih ni mogoče v popolnosti in v
               celoti prikriti z nobeno formalno določbo in z nobeno še tako stoprocentno
               aktivnostjo. In vsi ti primeri so se urejali in uredili. In tudi ti, o katerih se
               sedaj izdajajo odločbe, in ti, ki jim je odločbe izdajal prejšnji minister Bohinc, so
               primeri, ki so bili naknadno v relativno kratkem obdobju urejeni. In v primeru
               konkretne sodbe, gre za primer gospe, ki je imela status po šestih mesecih po 26. 2.
               1992 urejen. In kljub temu je upravičena do odškodnine, ker je država sama aprila
               2004 ugotovila, da je naredila nekaj narobe. In o tem govorimo. Mislim, da je to
               velik problem, in da je napaka, da se rešuje na tak način, kot se rešuje. Vendar,
               žal, vi ne želite tega problema urediti na ta način, da bi bil urejen enkrat za
               vselej, tako kot sem povedal prej, da bi se eventualni primeri, ki so bili krivično
               narejeni, popravili, onemogočile špekulacije in enkrat za zmeraj zaprlo to vprašanje.
               Ne bo se zaprlo. Žal se ne bo, ker se ponavljamo. Jaz sem tukaj pogledal magnetogram,
               ko je bil interpeliran takratni minister Bohinc, in ugotovil, da sedanja ministrica
               ni prav popolnoma nič izvirna, ker je ugotovila isto, kar je ugotovil v odgovoru na
               interpelacijo 30. marca 2004 v Državnem zboru bivši minister Bohinc, ko je rekel:
               "Interpelacija ministru zato, ker spoštuje pravni ustavni red, je brez primere v
               evropski demokratični tradiciji," in tako naprej. Evo, vidimo, ni bila ministrica
               prva, ki je bila interpelirana. Pred njo je bil že nekdo, ki "kobajagi" spoštuje
               ustavni pravni red. Ne gre za to. Vsi spoštujemo ustavni pravni red, vsi, vendar ga
               moramo spoštovati na tak način, da ga spoštujemo v popolnosti. In če ustavni pravni
               red govori, da je mogoče odločbe izdajati na podlagi zakona, je treba tako ravnati.
               Ni dopustno ravnati v nasprotju z ustavo in z ustavnim pravnim redom. In
               ..../Opozorilni znak za konec razprave./ primer napačnega ravnanja se je zgodil pred
               nekaj dnevi ravno v Državnem zboru, ko ste preprečili referendum, ki ga določa ustava
               na enak način, kot to preiskovalno komisijo. Tretjina poslancev je to zahtevala.
               Referendum bi moral biti, enako kot.../Izključen mikrofon./</p>
            </sp>
            <sp xml:id="SDZ5-Redna-05-2009-05-15.sp178">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Rudolf Petan.</p>
            </sp>
            <sp xml:id="SDZ5-Redna-05-2009-05-15.sp179">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani! Ta problem izbrisanih se vleče dobrih
               10 let. Do leta 1998 o izbrisanih nismo govorili, ampak smo govorili samo o evidenci.
               Leta 1998 pa je nastal pojem izbrisanih s strani helsinškega monitoringa. Mislim, da
               je to, ali je to ugledna inštitucija, oseba enega? Ne vem. Ampak ta beseda Helsinki
               me spominja še na neko laž iz lanskega leta. Ne vem. Pač gledam tiste, ki so tu
               ...</p>
            </sp>
            <sp xml:id="SDZ5-Redna-05-2009-05-15.sp180">

               <speaker>PREDSEDNIK DR. PAVEL GANTAR:</speaker>

               <p>... Prosim za mir v dvorani! Poslanec ima svobodo govoriti.</p>
            </sp>
            <sp xml:id="SDZ5-Redna-05-2009-05-15.sp181">

               <speaker>RUDOLF PETAN:</speaker>

               <p>Se opravičujem kolegom, če jih pogledam. Ni to nič mišljeno, da na njih mislim, ampak
               rad gledam ljudi, s katerimi kontaktiram. Ti "Helsinki" so čudno povezani. Takrat je
               ta helsinški monitor nekako prišel z idejo o izbrisanih. Prej tega ni bilo. Zanimivo.
               Ker izbrisanih tudi ni bilo. Zato se tudi ta pojem ni mogel formirati prej. Ime je
               izmišljeno. Da še enkrat potrdim. Vlada je leta 1990 obvestila občine, ki so morale
               naprej obvestiti vse tiste, ki se jih tiče. "Obveščamo vas, da se vaši starši doslej
               niso sporazumeli o vašem republiškem državljanstvu, čeprav bi bili po zakonu to
               dolžni storiti do takrat in takrat in bo država vas avtomatsko vpisala v
               državljanstvo. Če se pa z vpisom tega državljanstva ne strinjate, se v štirinajstih
               dneh po prejemu tega obvestila osebno zglasite in povejte, da ne želite." Zdaj vas pa
               vprašam: Kako ni mogoče, da kdo ni prišel v ta spisek? Država je rekla, "bomo vas
               vpisali, če ne želite, pa pridite." Gre za določeno kategorijo.</p>
               <p>In zdaj bom pa odgovoril gospod Jurij vam, kako se je zgodilo, da mogoče vaša mama
               tega ni dobila. To je možno. Ker tak primer sem tudi sam reševal na takratni občini.
               Občanka, ki je bila približno mojih let, ampak je bila rojena v eni drugih republik
               takratne Jugoslavije. Ona je bila prepričana, ker ima že toliko let, da bom
               avtomatsko padla v državljanstvo Republike Slovenije. Na kraj pameti ji ni prišlo. Ko
               se je zglasila na sekretariatu za notranje zadeve, so ji pa povedali. Ja kaj pa zdaj?
               Potem je prišla k meni tudi in je to povedala. Zelo hitro se je zadeva uredila. Ampak
               to so bili posamezni primeri. V občini z dvaindvajset tisoč prebivalci je bil en
               takšen primer, to se pravi v Sloveniji jih je pa potem lahko sto. To se je zgodilo,
               ampak to je bilo rešeno, to ni bil noben problem, to niso izbrisani.</p>
               <p>V SDS smo začeli opozarjati, da je igranje s tako imenovanimi izbrisanimi nevarno,
               bili smo okaraktizirani, smešilo se nas je, ampak zadeva je bila takšna. Danes, ko se
               pogovarjamo že o odškodninah, ki sicer še niso pravnomočne, ampak stvar je nakazana,
               v katero smer gre, tu dileme več ni. Ko smo začeli opozarjati na odškodnine, ste se
               nam zopet smejali, češ da, ne vem, zganjamo demagogijo in kaj vse. Ob interpelaciji,
               še nedavno tega, je bilo rečeno, da nadomestne odločbe nimajo nobene zveze z
               odškodninami. To ni res. Danes se je pokazalo, da bo to podlaga za odškodnine. Tako
               tudi danes govorimo, da je ta stvar katastrofična za slovensko državo, pa se nam tudi
               smejite. Jaz samo upam in si srčno želim, da se pa tukaj res motim. Če pa pride do
               tega, potem smo vsi v istem čolnu. Dobro, vprašanje je, mogoče eni malo manj, drugi
               malo bolj. Ker tisti, ki opozarjamo bomo verjetno bolj nastradali. To je kolega Grims
               prej opozoril, kako je z odškodninami za nekatere kategorije, tisti, ki je umrl
               nasilne smrti, so dobili osemsto evrov ali je bil vreden osemsto evrov, ti tako
               imenovani izbrisani pa nekaj deset tisoč evrov. Upam in bi si želel, da se tukaj
               motim.</p>
               <p>To kaže primer teh sodb iz Ptuja in pa iz Maribora, ki natančno kažejo smer, kam bo
               šlo. Zato ne jemati neresno naših opozoril. Dogovoriti se je treba za to zadevo do
               konca in ne jemati z levo roko z aroganco, da ne rečem še kaj drugega. Če se bomo
               pogovarjali o odškodninah, ki bodo imele red velikosti milijarde, to več ne bo šala
               za Slovenijo .../Opozorilni znak za konec razprave./... In do tega bo prišlo, v to
               smer bo šlo, če ne bomo nekaj ukrenili. Zato moramo ukreniti skupaj in tudi ta naša
               razprava je v temu smislu, da mi nekaj naredimo skupaj da se ne gledamo z leve na
               desno, ampak da naredimo skupaj za Slovenijo... /Izključitev mikrofona./...</p>
            </sp>
            <sp xml:id="SDZ5-Redna-05-2009-05-15.sp182">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Proceduralno, prosim gospod Grims.</p>
            </sp>
            <sp xml:id="SDZ5-Redna-05-2009-05-15.sp183">

               <speaker>MAG. BRANKO GRIMS:</speaker>

               <p>Hvala, gospod predsednik. Glejte, če greva zdaj oba gledat v Poslovnik, se bova lahko
               prepričala, da dokler traja razprava, ima po Poslovniku vsak pravico do replike, tudi
               če je že potekel tisti dodatni čas. S tega vidika lahko samo obžalujem vaše ravnanje
               in postavim pod vprašaj tudi tisto, ko ste rekli o svobodi poslancev. Če pa že meni
               niste dovolili besede, bi pa vsaj vi lahko opozoril kolega poslanca na pomen
               precedenčnih sodb v pravnem redu. Zlasti takrat, ko gre za neko načelno...</p>
            </sp>
            <sp xml:id="SDZ5-Redna-05-2009-05-15.sp184">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Grims.</p>
            </sp>
            <sp xml:id="SDZ5-Redna-05-2009-05-15.sp185">

               <speaker>MAG. BRANKO GRIMS:</speaker>

               <p>... o čemer sem namreč v resnici jaz govoril, ko sem opozarjal...</p>
            </sp>
            <sp xml:id="SDZ5-Redna-05-2009-05-15.sp186">

               <speaker>PREDSEDNIK DR. PAVEL GANTAR:</speaker>

               <p>... to je kršenje proceduralnega postopka. Vzel sem vam besedo, ker ste kršil postopkovno
               vprašanje. Besedo ima gospod Jože Tanko. Prosim. Proceduralno, gospod Tanko.</p>
            </sp>
            <sp xml:id="SDZ5-Redna-05-2009-05-15.sp187">

               <speaker>JOŽE TANKO:</speaker>

               <p>Hvala lepa. Poglejte, mi smo še vedno v fazi razprave, spoštovani predsednik
               Državnega zbora. Mi smo sicer čas, ki je bil za razpravo določen, izkoristili. Ker je
               čas za razpravo ostal, ste vi čas za razpravo ponovno delili. In iz te dodatne
               delitve časa izvirajo po Poslovniku prav vse pravice poslancev, tudi pravica do
               replike. In dejansko ste v tem postopku kršili pravico kolegu Grimsu in mu niste
               dali, da bi pravočasno repliciral na netočne, ali pa nepravilne, ali pa napačne
               navedbe kolega poslanca. V tem primeru je šlo za kršitev Poslovnika s strani
               predsedujočega. Hvala lepa.</p>
            </sp>
            <sp xml:id="SDZ5-Redna-05-2009-05-15.sp188">

               <speaker>PREDSEDNIK DR. PAVEL GANTAR:</speaker>

               <p>Pravica do replike je vsakemu poslancu dana takrat, ko za poslansko skupino obstaja
               skupen čas razprave. Ta skupni čas razprave se je zaključil. Vsak od poslancev, ki je
               želel, je dobil v tem primeru svojih pet minut. Zato nikoli do sedaj, ne v tem
               mandatu, ne v prejšnjem mandatu v razdelitvi časa ni bilo replike in je tudi danes ne
               bo. Besedo ima gospod Jože Tanko. Prosim.</p>
            </sp>
            <sp xml:id="SDZ5-Redna-05-2009-05-15.sp189">

               <speaker>JOŽE TANKO:</speaker>

               <p>Hvala lepa za besedo. Najprej bi rad opozoril, da lahko Vlada v skladu s Poslovnikom
               najavi čas k vsem točkam dnevnega reda seje Državnega zbora tudi takrat, kadar ni
               predlagatelj. In moram reči, da nisem navdušen, nisem zadovoljen, ker Vlada pri tej
               tako pomembni točki svojega časa ni najavila. Istočasno pa je gospa ministrica našla
               veliko časa, da je razprave poslancev v Državnem zboru komentirala v medijih. Se
               pravi, Vlada se v tem primeru ne želi soočiti s poslanci Državnega zbora,
               komunicirati in voditi korektno razpravo, ampak dela to posredno, preko medijev.
               Moram reči, da me tak pristop zelo žalosti.</p>
               <p>Druga stvar, kar zadeva današnje točke dnevnega reda. Moram reči, da je Vlada pri
               prejšnji točki imela za razpravo uro in pol časa. To je bil predsednik Vlade, ki je
               istočasno tudi predsednik Strokovnega sveta za energetiko, se pravi, za področje, ki
               smo ga obravnavali prej. In kljub temu, da je, kot sem kasneje ugotovil, tu ves čas
               hodil med poslanci Državnega zbora, se ni niti enkrat prijavil k razpravi, da bi
               odgovoril na navedbe poslancev, repliciral ali karkoli. Tisto, kar je kolega Grims
               govoril glede strokovnosti, hudo drži. Ni poguma za komunikacijo s poslanci Državnega
               zbora.</p>
               <p>In za zaključek, spoštovani predsednik, bi rad povedal, kaj je namen odreditve
               parlamentarne preiskave. Namen je, da se ugotovi, po čigavem naročilu in po kakšni
               metodologiji sta bili izvedeni štetji tako imenovanih izbrisanih v letih 2003 in 2009
               in zakaj je prišlo do bistvenih razlik v štetju oseb. Drugič, ugotoviti, ali je bil
               uradno objavljen izid štetja tako imenovanih izbrisanih leta 2003 prirejen političnim
               potrebam takratne oblasti ali pa je bil prirejen uradno objavljen izid štetja tako
               imenovanih izbrisanih leta 2009 oziroma ali pa sta bila, odvisno od vsakokratnih
               političnih interesov nosilcev javnih funkcij, potvorjena oba izida. Tretjič,
               ugotoviti odgovornost nosilcev javnih funkcij za grobo zavajanje Državnega zbora
               Republike Slovenije in javnosti v zvezi s številom tako imenovanih izbrisanih in s
               tem številom neposredno povezano vsoto stroškov izdaje odločb, potencialnih sodnih
               stroškov in stroškov odškodnin tako imenovanim izbrisanim ter s tem povezanim očitnim
               ogrožanjem sistema javnih financ. Četrtič, ugotoviti, kakšni interesi in
               klientelistične povezave so v ozadju aktualnega ravnanja nosilcev javnih funkcij, ki
               so odgovorni za izdajanje odločb tako imenovanim izbrisanim na način, ki bo dodatno
               bistveno obremenil delo sodišč in povečal sodne zaostanke ter omogočil bogatenje
               odvetnikov na račun davkoplačevalcev, hkrati pa ustvarjal očitno neenakost pred
               zakonom.</p>
               <p>Petič. Ugotoviti stopnjo vpletenosti posameznih nosilcev javnih funkcij s političnim
               vplivom na izbor metodologije štetja tako imenovanih izbrisanih ter političnim
               vplivom na izbiro načina uresničevanja 8. točke odločbe Ustavnega sodišča številka
               U-I-246/02-28.</p>
               <p>In šestič. Ugotoviti stopnjo odgovornosti nosilcev javnih funkcij z očitno zlorabo
               ministrstva v politične namene v času od začetka leta 2003 do jeseni 2004 ter v
               obdobju od 22. novembra 2008 dalje.</p>
               <p>To je namen odreditve parlamentarne preiskave.</p>
               <p>Zdaj sem tudi nekoliko prizadet, spoštovani predsednik Državnega zbora, da se mi
               nasmihate, ko sem bral namen parlamentarne preiskave.</p>
            </sp>
            <sp xml:id="SDZ5-Redna-05-2009-05-15.sp190">

               <speaker>PREDSEDNIK DR. PAVEL GANTAR:</speaker>

               <p>Nekaj minut pozneje bom tudi jaz bral to. Samo to.</p>
            </sp>
            <sp xml:id="SDZ5-Redna-05-2009-05-15.sp191">

               <speaker>JOŽE TANKO:</speaker>

               <p>Namen parlamentarne preiskave. To je pač naša pravica, dolžnost poslancev, glede na
               to, da o tem namenu danes ni nihče govoril. Kolegi poslanci so govorili o Mercatorju,
               o Luki Koper, o Intereuropi ne pa o namenu parlamentarne preiskave, zato sem smatral
               za potrebno, za dolžnost, da ponovim, o čem pravzaprav odločamo in kaj je namen tega.
               Jaz mislim, da bi tudi predsedujoči, ki ste vodili današnjo sejo Državnega zbora,
               morali omejiti vse izpade poslancev, ki so govorili o vsem mogočem, samo o namenu
               parlamentarne preiskave ne in o tem, kar želimo doseči.</p>
               <p>Hvala lepa.</p>
            </sp>
            <sp xml:id="SDZ5-Redna-05-2009-05-15.sp192">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Nasmehnil sem se, ker bom to isto v odredbi seveda, sekundo pozneje prebral tudi
               sam.</p>
               <p>Zaključujem razpravo.</p>
               <p>Na podlagi drugega odstavka 4. člena Poslovnika Državnega zbora o parlamentarni
               preiskavi Državni zbor o odreditvi parlamentarne preiskave ne glasuje, zato
               ugotavljam, da je Državni zbor odredil parlamentarno preiskavo za ugotovitev
               politične odgovornosti nosilcev javnih funkcij, ki so bili odgovorni za pripravo in
               izvedbo štetja tako imenovanih izbrisanih v letih 2003 in 2009, pri čemer obstoji
               sum, da so bili uradno objavljeni izidi prirejeni političnim potrebam nekaterih
               nosilcev javnih funkcij, ugotovitev politične odgovornosti nosilcev javnih funkcij
               zaradi domnevno neustreznega izvrševanja 8. točke odločbe Ustavnega sodišča
               U-I-246/02-28, to je ZIODLUS 246/02, Uradni list Republike Slovenije, številka 135/3,
               v času od začetka leta 2003 do oktobra leta 2004 in v obdobju od 22. novembra 2008
               dalje zaradi suma vpletenosti nosilcev javnih pooblastil s političnim vplivom na
               izbor metodologije štetja tako imenovanih izbrisanih ter političnih vplivov na izbiro
               načina uresničevanja 8. točke odločbe Ustavnega sodišča številka U-I 246/02-28, to je
               ZIODLUS 246/02, Uradni list Republike Slovenije, številka 135/3, v navedenem času
               preiskav suma o domnevnem klientelizmu oziroma domnevnem koruptivnem ravnanju
               nekaterih nosilcev javnih funkcij, ki so domnevno povezani z nekaterimi odvetniškimi
               pisarnami zaradi suma ogrožanja sistema javnih financ v zvezi z domnevnim neustreznim
               izvrševanjem 8. točke odločbe Ustavnega sodišča številka U-I 246/02-28, to je ZIO
               DLUS 246/02, Uradni list Republike Slovenije številka 135/3 in preiskavo suma
               domnevne zlorabe Ministrstva za notranje zadeve Republike Slovenije s strani
               nekaterih nosilcev javnih funkcij v politične namene v času od začetka leta 2003 do
               oktobra leta 2004 ter v obdobju od 22. novembra 2008 dalje.</p>
               <p>Namen parlamentarne preiskave je naslednji. Prvič, ugotoviti po čigavem naročilu in
               po kakšni metodologiji sta bili izvedeni štetji tako imenovanih izbrisanih v letu
               2003 in 2009 in zakaj je prišlo do bistvenih razlik v številu oseb. Drugič,
               ugotoviti, ali je bil uradno objavljen izid štetja tako imenovanih izbrisanih leta
               2003 prirejen političnim potrebam takratne oblasti ali pa je bil prirejen uradno
               objavljen izid štetja tako imenovanih izbrisanih leta 2009 oziroma ali sta bila
               odvisna od vsakokratnih političnih interesov nosilcev javnih funkcij prirejena oba
               izida. Tretjič, ugotoviti odgovornost nosilcev javnih funkcij za grobo zavajanje
               Državnega zbora Republike Slovenije in javnosti v zvezi s številom tako imenovanih
               izbrisanih in s tem številom neposredno povezano vsoto stroškov izdaje odločb,
               potencialnih sodnih stroškov in stroškov odškodnin tako imenovanim izbrisanim in s
               tem povezanim očitnim ogrožanjem sistema javnih financ. Četrtič, ugotoviti kakšni
               interesi in klientelistične povezave so v ozadju aktualnega ravnanja nosilcev javnih
               funkcij, ki so domnevno povezani z nekaterimi odvetniškimi pisarnami zaradi suma
               ogrožanja sistema javnih financ v zvezi z domnevno neustreznim izvrševanjem 8. točke
               Ustavnega sodišča št. U-I 246/2-28, to je odločba ZIODLUS 246/02, Uradni list RS št.
               135/3, in so odgovorni za izdajanje odločb tako imenovanim izbrisanim na način, ki bo
               dodatno bistveno spremenil delo sodišč in povečal sodne zaostanke ter omogočil
               bogatenje odvetnikov na račun davkoplačevalcev, hkrati pa ustvarja očitno neenakost
               pred zakonom.</p>
               <p>Petič, ugotoviti stopnjo vpletenosti posameznih nosilcev javnih funkcij s političnim
               vplivom na izbor metodologije štetja tako imenovanih izbrisanih ter političnim
               vplivom na izbiro načina uresničevanje 8. točke odločbe Ustavnega sodišča številka
               U-I 246/2-28, to je ZIODLUS 246/02 Uradni list RS, št. 135/3.</p>
               <p>Šestič, ugotoviti stopnjo odgovornosti nosilcev javnih funkcij za očitno zlorabo
               ministrstva v politične namene v času od začetka leta 2003 do jeseni 2004 ter v
               obdobju od 22. novembra 2008 dalje.</p>
               <p>Obseg parlamentarne preiskave je ugotavljanje načina izvedenih štetij tako imenovanih
               izbrisanih v letih 2003 in 2009 in zakaj je prišlo do bistvenih razlik pri številu
               primerov.</p>
               <p>Drugič, ugotavljanje ali je bil uradni objavljen izid štetja tako imenovanih
               izbrisanih leta 2003 prirejen političnim potrebam takratne oblasti, ali pa je bil
               politično aktualni oblasti prirejen uradno objavljen izid štetja tako imenovanih
               izbrisanih leta 2009 oziroma ali sta bila odvisna od vsakokratnih političnih
               interesov nosilcev javnih funkcij prirejena oba izida.</p>
               <p>Tretjič, ugotavljanje odgovornosti nosilcev javnih funkcij zaradi grobega zavajanja
               javnosti v zvezi s številom tako imenovanih izbrisanih in s tem številom neposredno
               povezano vsoto stroškov izdaje odločb, potencialnih sodnih stroškov in stroškov
               odškodnin tako imenovanim izbrisanim ter s tem povezanim očitnim ogrožanjem sistema
               javnih financ.</p>
               <p>Četrtič, ugotavljanje interesov in suma klientalističnih povezav, ki so v ozadju
               aktualnega ravnanja nosilcev javnih funkcij, ki so domnevno povezani z nekaterimi
               odvetniškimi pisarnami zaradi suma ogrožanja sistema javnih financ v zvezi z domnevno
               neustreznim izločevanjem 8. točke odločbe Ustavnega sodišča, številka U-I 246/02-28.
               To je odločba ZIODLUS246/02, Uradni list Republike Slovenije, številka 135/3, in so
               odgovorni za izdajanje odločb tako imenovanih izbrisanim na način, ki bo dodatno
               bistveno obremenil delo sodišč in povečal sodne zaostanke ter omogočil bogatenje
               odvetnikov na račun davkoplačevalcev, hkrati pa očitno ustvarja neenakost pred
               zakonom.</p>
               <p>Petič, ugotoviti stopnjo vpletenosti posameznih nosilcev javnih funkcij s političnim
               vplivom na izbor metodologije štetja tako imenovanih izbrisanih ter političnim
               vplivom na izbiro načina uresničevanja 8. točke odločbe Ustavnega sodišča številka
               U-I246/02-28. To je odločba ZIODLUS246/02, Uradni list Republike Slovenije,
               135/3.</p>
               <p>Šestič, ugotavljanje stopnje odgovornosti nosilcev javnih funkcij za očitno zlorabo
               ministrstva v politične namene v obdobju od začetka 2003 do jeseni 2004 ter v obdobju
               od 22. novembra 2008 dalje.</p>
               <p>Parlamentarna komisija je s tem odrejena. Mandatno-volilno komisijo Državnega zbora s
               tem v zvezi prosim, da pripravi predlog sklepa, o sestavi in imenovanju preiskovalne
               komisije v skladu z vsebino odrejene parlamentarne preiskave in ga posreduje v
               odločitev Državnemu zboru. S tem zaključujem to točko dnevnega reda. Zaključujem tudi
               5. sejo Državnega zbora. Hvala lepa in lep pozdrav. Lahko noč!</p>
               <p>(Seja je bila končana 15. maja 2009 ob 20.40.)</p>
            </sp>
         </div>
      </body>
   </text>
</TEI>
