<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-40-2011-02-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|4E75FCEA3DCCC43FC12579AD00513556</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=4E75FCEA3DCCC43FC12579AD00513556</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-40-2011-02-17.DZ" n="40">
               <name>Izredna</name>
               <date when="2011-02-17"/>
            </setting>
         </settingDesc>
         <particDesc>
            <listOrg>
               <org xml:id="Izredna-40-2011-02-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">40. izredna seja</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsedniki
            France Cukjati, mag. Vasja Klavora in Miran Potrč.</stage>
            <stage type="time">Seja se je začela ob 15.02.</stage>


            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Spoštovane kolegice in kolegi poslanke in poslanci, gospe in gospodje!</p>
               <p>Začenjam 40. izredno sejo Državnega zbora, ki jo je predsednik Državnega zbora
               sklical na podlagi drugega odstavka 58. člena ter drugega odstavka 60. člena
               Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: Janja Klasinc, dr. Andreja Črnak Meglič, dr. Pavel Gantar do 18. ure, Janez
               Janša, Joško Godec, Milan Györek, Zmago Jelinčič Plemeniti, Miroslav Klun, Marijan
               Križman, mag. Andrej Vizjak, Roberto Battelli, dr. László Göncz, Marjan Pojbič, Franc
               Pukšič in Franc Bogovič.</p>
               <p>Na sejo sem vabil predstavnika Študentske organizacije Slovenije k 1. točki dnevnega
               reda, ki ju pozdravljam, in predstavnika Vlade k obema točkama dnevnega reda. Vse
               prisotne lepo pozdravljam.</p>
               <p>Obveščen sem, da niso bili vloženi predlogi za umik posamezne točke dnevnega reda
               ali za razširitev točke dnevnega reda, zato lahko o predlaganem dnevnem redu
               glasujemo. V zvezi z dnevnim redom, gospod Tanko? Če lahko kasneje, v zvezi z dnevnim
               redom najprej glasujemo.</p>
               <p>Kdo je za to, da se sprejme dnevni red, naj glasuje. Navzočih je 53 poslank in
               poslancev, za je glasovalo 52, proti 1.</p>
               <p><stage>(Za je glasovalo 52.)</stage> <stage>(Proti 1.)</stage></p>
               <p>Dnevni red 40. seje Državnega zbora je sprejet.</p>
               <p>Gospod Tanko me opozarja, da je v zvezi s časom najave obravnav na tej seji
               Državnega zbora poslal predsedniku dr. Gantarju pismo, v katerem predlaga, zahteva,
               opozarja, da Poslanski skupini SDS ni dan poseben čas za razpravo o 2. točki dnevnega
               reda. Jaz bi rad pojasnil, da je predlagatelj 1. točke dnevnega reda, ki govori o
               sprejemu odloka o razpisu referenduma v zvezi z Zakonom o malem delu, Odbor za delo,
               družino, socialne zadeve in invalide, ki ima tudi ustrezen čas za predstavitev. Poleg
               tega smo se tokrat pri predsedniku Državnega zbora posebej dogovorili, ker so
               predlagatelji tudi izven kroga Državnega zbora, da damo predlagateljem referenduma,
               torej Študentski organizaciji Slovenije, možnost za 10-minutni nastop. Kar zadeva
               referendum, povezan z Zakonom o arhivskih gradivih, skrajšano povedano, pa je
               predlagatelj sklepa, da naj se vloži zahteva, da o eventualnih ustavnih posledicah
               referenduma v zvezi s tem zakonom odloča Ustavno sodišče, Odbor za kulturo, šolstvo,
               šport in mladino, predlagal, da se mu dodeli petminutni čas za uvodno razpravo. Vsi
               vi veste, da imajo pravico do uvodnih razprav predlagatelji odločitev Državnega
               zbora, tokrat pa smo tudi predlagateljem zahteve za referendum v zvezi z arhivskimi
               gradivi, to je skupini poslancev s prvopodpisanim gospodom Tankom, dali možnost
               uvodne obrazložitve. Mislimo, da ni nobenega razloga, gospod Tanko, da bi poleg tega,
               da je sklenjeno, da dajemo uvodne besede tudi predlagateljem referenduma, čeprav ti
               niso predlagatelji odloka ali sklepa, kar je prvič, odkar odločamo na ta način o
               odlokih, posebej odločali in dajali čas še za razpravo, kot se določa pri drugih
               aktih, in prosim, bodite ljubeznivi in sprejmite to na znanje.</p>
               <p>Izvolite, imate besedo.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo, spoštovani podpredsednik.</p>
               <p>Mi smo 11. februarja vložili zahtevo za razpis referenduma. S takšno zahtevo je bila
               sklicana tudi seja delovnega telesa, to se pravi Odbora za kulturo, šolstvo, šport in
               mladino, in tam smo posebej dobili tudi povabilo, da nastopimo na tej seji kot
               predlagatelji točke. Celo sejo Odbora za kulturo, šolstvo, šport in mladino smo bili
               predlagatelji, to se pravi cel tisti 16. februar, ko je ta točka tekla na dnevnem
               redu. Po koncu seje pa se nam je ta status kar naenkrat spremenil in nismo več
               predlagatelji točke, ampak ste zapisali: vlagatelji točke, vlagatelji zahteve. Nam se
               v tem postopku status ni spremenil popolnoma nič. Tudi naslov točke, s katero ste
               sklicali oziroma razpisali današnjo 2. točko, je popolnoma enak, kot je napisan v
               naših zahtevi. In nedopustno je, da ne glede na interes predlagatelja zahteve za
               referendum, to je 33 poslancev opozicije, to stališče zagovarja nekdo, ki je izrecno
               nasproten tej zahtevi. In najbrž vam je povsem jasno, da naših interesov v razpravi
               ne more zagovarjati tovarišica Potrata, ki se tako aktivno trudi, da bi zaščitila
               interese nekdanjih funkcionarjev tajne policije bivšega režima, politične policije
               bivšega režima. In zato predlagamo oziroma zahtevamo, da nam v okviru časa za
               razpravo dodelite 30 minut časa za razpravo in za argumentacijo naših zahtev v okviru
               razprave in odgovorov na tisto, kar bodo poslanci povedali, ali pa, da ustrezno
               razdelite čas, ki ste ga dodelili gospe Potrati. Mislim, da je naša zahteva legitimna
               in nedopustno je, da brez navedbe poslovniške določbe ne dovolite in ne dopustite, da
               bi predlagatelji točke dnevnega reda, ki je točno takšna, kot smo mi napisali, ne
               dobimo besede v okviru razprave pri zagovoru točke. Skratka, predlagam, da Državni
               zbor odloči o naši legitimni zahtevi in da nam dodeli čas. In ko smo že pri tem,
               mislim, da v tej konkretni zadevi delovnemu telesu ne more pripadati čas za razpravo,
               zato, ker ni predlagatelj točke, lahko pa v okviru poročila pripravi poročilo k
               drugim točkam dnevnega reda. In žal, spoštovani predsednik, preden odloča Državni
               zbor, bi rad, da nam izrecno citirate, na osnovi katere določbe poslovnika nam niste
               dodelili in ne omogočili časa za razpravo v okviru 2. točke kot predlagateljem točke
               dnevnega reda.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Tanko. Najprej, trdno sem prepričan, da tudi če bi imeli karkoli
               prav, razprava o času ni vsebina določanja dnevnega reda Državnega zbora, če potem
               spada k drugi obravnavi.</p>
               <p>Kar pa zadeva 2. točko dnevnega reda, kar zadeva vašo vsebinsko razpravo –
               ničkolikokrat je bilo že pojasnjeno, da imajo predloge za uvodno besedo, da imajo
               pravico do uvodne besede in sodelovanja v razpravi predlagatelji posameznega akta.
               Ničkolikokrat je bilo že povedano, da so predlagatelji akta v tem primeru tisti, ki
               predlagajo sprejem akta, o katerem bo odločal Državni zbor. Povedal sem, da bo, kar
               zadeva malo delo, to Odbor za delo, družino, socialne zadeve in invalide, ki predlaga
               odlok o razpisu referenduma in drugega predloga ni, razen vašega amandmaja glede
               datuma razpisa referenduma, in drugo, da je to matično delovno telo Odbor za kulturo,
               šolstvo, šport in mladino, ki pa ne predlaga odloka za razpis referenduma, ampak
               predlaga poseben sklep, da zahteva presojo Ustavnega sodišča. V enem in v drugem
               primeru Slovenska demokratska stranka ni predlagatelj akta in zato doslej v primerih
               razpisa referenduma nikoli, celo uvodoma, ni dobila deset minut časa, ki ga tokrat
               dobiva.</p>
               <p>In še nekaj bi rad povedal. Gospod Tanko, sprašujete, kako ste od predlagatelja
               dnevnega reda postali zainteresirana stranka. Od dneva spremenjene odločitve na
               matičnem delovnem telesu. Mi na sejo Državnega zbora, in to vam je včeraj povedal
               tudi predsednik, ne moremo dati drugega kot predlog, ki je upravičeno zahtevan. To je
               zahteva za razpis referenduma. In dokler je bila ta zahteva živa in ni bilo odločitve
               o tem, da se odločanje odloži, dokler ne odloči Ustavno sodišče, tako dolgo je bila
               to točka dnevnega reda. Zdaj je pa ne bomo šli posebej spreminjat. Tako, da stvari so
               res jasne in gospod Tanko, bodite prijazni in korektni in ne zahtevajte stvari, ki
               jih po poslovniku ni mogoče dati.</p>
               <p>Kar zadeva pa poslovnik, preberite si določbo, ki govori o tem, kdo ima pravico in
               kako se odloča o posameznih aktih. Določba poslovnika jasno pravi, da pri posameznih
               aktih za dodatno obrazložitev najprej dobi pravico predlagatelj akta. Jaz sem
               razložil, kdo predlagatelj akta je. Potem Vlada, potem predstavniki matičnega
               delovnega telesa, poslanskih skupin in poslanke in poslanci, in to je določba, ki jo
               vi dobro poznate, in na to se je mogoče tudi sklicevati.</p>
               <p>Hvala lepa. Predlagam, da zaključimo to razpravo, gospod Tanko, ker si nimamo kaj
               novega povedati. Enkrat vam še dam besedo, potem pa res, ne moremo razpravljati, na
               glasovanje pa ni mogoče dati predloga, glede katerega ni nobene podlage, da bi o njem
               Državni zbor odločal.</p>
               <p>Gospod Tanko, izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa spoštovani predsednik.</p>
               <p>Mi ne govorimo o 1. točki dnevnega reda. Naša zahteva se nanaša izključno na 2.
               točko dnevnega reda, to je na tisto, kar smo predlagali, se pravi, nanaša se na našo
               zahtevo za razpis zakonodajnega referenduma o Zakonu o spremembah in dopolnitvah
               Zakona o varstvu dokumentarnega in arhivskega gradiva ter arhivih. Samo na to točko
               dnevnega reda se nanaša naša zahteva. In rad bi vas opozoril, da kdorkoli uporablja
               Poslovnik Državnega zbora, naj bo uporabljen tako, kot je napisan. Ne more vodstvo
               Državnega zbora, kdorkoli je že to, kdorkoli ga predstavlja, imeti pri nekaterih
               postopkih, istih postopkih, različna pravila. V tem primeru ste konkretno dejali, da
               ste nam tokrat pa izjemoma dopustili neko pravico do uvodne obrazložitve. Pravil v
               Državnem zboru ni. V Državnem zboru pravil ni in si jih razlaga tisti, ki vodi ta
               Državni zbor, tako, kot njemu najbolj odgovarjajo. Ta <q>"izjemoma"</q>, ne vem, zakaj ste
               ga dopustili v tem primeru. Zaradi koga? Mi smo predlagali tudi odlok k 2. točki
               dnevnega reda in v okviru naše zahteve je delček tistega, kar je procesno obravnaval
               in odločil Odbor za kulturo, šolstvo, šport in mladino – da se našo zadevo pošlje v
               presojo Ustavnemu sodišču, nič drugega. Odbor za kulturo, šolstvo, šport in mladino
               ne predlaga točke dnevnega reda zato, ker je razpisana z našim imenom, ker je
               razpisana z našo zahtevo, in ne s temo, ki jo je sprejel Odbor za kulturo, šolstvo,
               šport in mladino. To se pravi, da je tisto, kar je sprejel odbor, procesni del
               znotraj naše zahteve. In mi v tem primeru, gospod predsednik, nastopamo kot
               predlagatelji točke. Odbor za kulturo, šolstvo, šport in mladino ima lahko delovno
               poročilo ob obravnavi točke dnevnega reda in nič drugega.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Ali lahko zaključite, prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>In nihče nam ne more, spoštovani podpredsednik, od obravnave do obravnave spremeniti
               statusa v postopku; ali smo priča ali smo obdolženec, in to celoten postopek, do
               zaključka postopka. Če boste sprožili nov postopek, boste lahko to zgodbo obrnili.
               Ampak v tem konkretnem primeru pa nastopamo vedno v isti vlogi, kot vlagatelji, kot
               predlagatelji zahteve. In tu se v tem delu ne more pojaviti nihče drug. Lahko
               predlaga dopolnilni sklep, lahko predlaga sklep, karkoli, vendar smo v tem primeru mi
               predlagatelji točke. In predlagam, da daste na dnevni red glasovanje o tem, da se nam
               kot predlagateljem v okviru razprave določi 30 minut za razpravo pri tej konkretni
               točki. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Tanko, me veseli, da soglašava, da to spada k 2. točki, zato se čudim, zakaj
               predno preidemo na 1. točko, vi o tem trikrat, štirikrat govorite, in to vedno isto.</p>
               <p>In drugič, lepo vas prosim, dajte si pogledati vse postopke, ki smo jih doslej imeli
               v zvezi z referendumskimi predlogi in odločitvami, in bilo jih je kar nekaj. Vi ste
               tudi v kar nekaterih že ugovarjali in vedno je bila sprejeta odločitev takšna, kot je
               sprejeta danes, da je predlagatelj tisti, ki predlaga sprejem določenega akta. Najbrž
               napačno, ampak zaradi vseh pripomb, ki so bile doslej dane, da predlagatelj sploh ne
               more predstaviti svojih stališč, smo vam tokrat predlagali 10 minut za obrazložitev.
               In, prosim, to lahko štejete kot napako, vendar pravica vam je dana in ta pravica je
               več kot tisto, kar je v kateremkoli postopku doslej bilo. Zgleda, da narobe, ker ste
               s tem nezadovoljni in hočete še več. Ne mi zamerit.</p>
               <p>Zaključujem razpravo o tem vprašanju in prehajamo na<gap n="..."/> <stage>/ oglašanje iz dvorane/</stage> Ne,
               ni več, ker ste že vse pojasnili.</p>
               <p>Prehajamo na <title>1. TOČKO DNEVNEGA REDA – ZAHTEVA ZA RAZPIS ZAKONODAJNEGA
                  REFERENDUMA O ZAKONU O MALEM DELU.</title>
               </p>
               <p>Študentska organizacija Slovenije je 11. februarja 2011 Državnemu zboru predložila
               zahtevo za razpis zakonodajnega referenduma o Zakonu o malem delu.</p>
               <p>Za dopolnilno obrazložitev zahteve dajem besedo predstavniku vlagatelja, gospodu
               Marku Funklu.</p>
               <p>Izvolite za govornico, 10 minut imate časa za predstavitev.</p>
            </sp>
            <sp who="SDZ5:FunklMarko">

               <speaker>MARKO FUNKL:</speaker>

               <p>Hvala za besedo. Spoštovani gospod podpredsednik, gospodje poslanci in gospe poslanke
               Državnega zbora ter ostali prisotni!</p>
               <p>Verjetno bom krajši od 10 minut, bi pa želel na kratko predstaviti ključne temelje,
               zakaj smo vložili zahtevo za naknadni zakonodajni referendum. Namreč, to nam
               dovoljuje 90. člen Ustave Republike Slovenije ter Zakon o referendumu in ljudski
               iniciativi. Ta govori o tem, da se na zahtevo 40 tisoč volivcev Republike Slovenije
               razpiše naknadni zakonodajni referendum. Mi smo skupaj z Zvezo svobodnih sindikatov
               Slovenije, s študentskimi organizacijami ter z Gibanjem za dostojno delo in socialno
               družbo zbrali več kot potrebnih 40 tisoč podpisov. Zakonodajno-pravna služba je vse
               podpise preštela in ugotovila, da so vsi pogoji za razpis naknadnega zakonodajnega
               referenduma izpolnjeni. Sam bi dodal, da mi je zelo žal, da smo morali priti tako
               daleč, da imamo danes referendum. Strinjamo se s tem, da je treba v tej državi
               narediti nekatere spremembe in da je treba urediti študentsko delo, da je treba
               urediti pogoje za zaposlovanje mladih, da je treba, če upokojenci potrebujejo dodatno
               obliko dela, tudi njim zagotoviti občasno in začasno obliko dela za upokojence,
               vendar ne na način, kot to prinaša Zakon o malem delu. Z zakonom o malem delu je
               verjetno predlagatelj kršil tudi normativni ukrep, ki ga je Državni zbor sprejel.
               Namreč, če smem prebrati, gre za Resolucijo o normativni dejavnosti: <q>"Presoje
               posledic predpisov morajo upoštevati alternativne možnosti pravnega urejanja. Cilj
               presoje posledic predpisov je pregled vseh vidikov problema in izbira najboljše
               možnosti za rešitev. Posamezne možnosti se primerjajo z merili uspešnosti,
               učinkovitosti in konsistentnosti. Proučitev alternativnih možnosti za rešitev
               problema vključuje presojo nujnosti reševanja problema z reguliranjem, možnosti delne
               regulacije in delnega reševanja z drugimi načini. Rezultati presoje smotrnosti
               posameznih možnosti za reševanje problema se predstavijo kot del ocene posledic
               predpisov tako subjektom odločanja kot zainteresiranim javnostim z namenom doseganja
               ustrezne odločitve in njene čim širše sprejetosti."</q> Take ocene nismo prejeli, ni
               narejenih nikakršnih študij, kakšne posledice bo Zakon o malem delu imel za širšo
               družbo, ki zadeva kar precej interesnih skupin, od mladih, študentov, dijakov, tujih
               delavcev, brezposelnih ter upokojencev, tako da se žal s potjo, kakršno je zakon
               doživel, ne moremo strinjati.</p>
               <p>Obenem bi želel samo na kratko povedati, da se tudi ne moremo strinjati, da mladi
               nismo želeli sodelovati v razpravi pri zakonu. Pogovori o zakonu so potekali nekako
               na način, kot če bi nekdo prišel k vam domov, vam rekel: <q>"Poglejte iz vaše stavbe se
               boste izselili, na dvorišču vam bomo postavili šotor, lahko se pogovarjamo o vsej
               opremi, ki jo šotor ima, lahko se pogovarjamo o vseh nadstandardih tega šotora, ne
               bomo se pa pogovarjali o tem, da ostanete v svojem stanovanju."</q> Na takšen način je
               potekal dialog o Zakonu o malem delu. Sami vemo, da je študentsko delo preseglo svoje
               okvire in ga je treba urediti. Menim, da smo sposobni v tej državi pripraviti veliko
               boljše rešitve, kot je predlagana rešitev zakona o malem delu.</p>
               <p>Ob tem, da so vse proceduralne zadeve pripravljene za to, da se razpiše referendum,
               bi želel še enkrat opozoriti vse tukaj prisotne poslance na 33. člen Zakona o
               referendumu in ljudski iniciativi, ki se glasi: <q>"Od dneva razpisa referenduma do
               dneva glasovanja ne sme preteči manj kot 30 dni in ne več kakor leto dni. Določitev
               dneva glasovanja, do katerega preteče več kot 45 dni od dneva razpisa referenduma,
               sprejme Državni zbor z dvotretjinsko večino navzočih poslancev."</q> Želim poudariti, da
               imate možnost prestaviti referendum za nekaj tednov, kar pomeni, da v hipotetični
               možnosti, da Ustavno sodišče dovoli referendum o pokojninski in invalidski
               zakonodaji, odločamo o obeh stvareh na isti dan in hkrati privarčujemo nekaj čez 4
               milijone evrov. Odločitev, zakaj uvesti malo delo, je bila tudi odločitev oziroma
               naročilo OECD, da je treba ta trg urediti. Članarina oziroma pristopni stroški k
               organizaciji OECD pa presega več kot 4 milijone evrov med leti 2008 in 2010. Tukaj
               apeliramo na vas, da daste to možnost, da dejansko naredimo en dan odločanja o obeh
               referendumih, če do tega odločanja o obeh referendumih pride. Tako, da to bi bilo z
               moje strani vse.</p>
               <p>Če zaključim samo s tem, gospod Svetlik je večkrat dejal, da mladi nimamo poguma in
               da težko sprejemamo novosti in da želimo ostati na statusu quo, to ni res. Če ima ta
               vlada ali kakršnakoli druga vlada v prihodnosti pogum, naj prisluhne mladim in naj
               skupaj z mladimi pripravi ustrezne rešitve. V Sloveniji imamo dve delovni telesi:
               Svet Vlade RS za študentska vprašanja in Svet Vlade RS za mladino, ki sta zgolj in
               samo posvetovalne narave, ker se pač tam nikoli ne sprejema nikakršnih okvirov, ki bi
               nato tudi držali. Vedno se seznanja s tem, kaj pripravi Vlada, in to na koncu drži,
               ne glede na to, ali se ti dve posvetovalni telesi strinjata s samim predlogom.</p>
               <p>Verjamem, da boste znali najti pravo pot in omogočili najboljše možno odločanje na
               referendumu. Najlepša hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Marko Funkl.</p>
               <p>Ker ste povabljeni kot gost k tej točki dnevnega, reda, imate pravico ostati v
               dvorani, nimate pa več besede, ker niste predlagatelj odločitve, ki jo bomo
               sprejemali. V zvezi s to zahtevo je namreč Odbor za delo, družino, socialne zadeve in
               invalide pripravil Predlog odloka o razpisu zakonodajnega referenduma o Zakonu o
               malem delu in ga v obravnavo predložil Državnemu zboru.</p>
               <p>Besedo dajem predlagatelju akta, podpredsedniku odbora, gospodu Ljubu Germiču, za
               dopolnilno obrazložitev predloga odloka.</p>
               <p>Izvolite, gospod Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa, gospod podpredsednik. Spoštovani gospod minister, predlagatelji, kolegice
               in kolegi!</p>
               <p>Odbor za delo, družino, socialne zadeve in invalide je na 24. nujni seji 16. 2.
               2011, kot matično delovno telo obravnaval zahtevo več kot 40 tisoč volivcev za razpis
               zakonodajnega referenduma o Zakonu o malem delu, ter na podlagi 169.a in 171. člen
               Poslovnika Državnega zbora sprejel Predlog odloka o razpisu zakonodajnega referenduma
               o Zakonu o malem delu, ki ga predlagamo v obravnavo in sprejetje Državnemu zboru
               Republike Slovenije.</p>
               <p>Dovolite mi kratko obrazložitev. Več kot 40 tisoč volivcev je dne 11. 2. 2011
               Državnemu zboru predložilo zahtevo za razpis zakonodajnega referenduma o Zakonu o
               malem delu, ki ga je Državni zbor sprejel 16. novembra 2010. Na podlagi prvega
               odstavka 22. člena Zakona o referendumu in ljudski iniciativi Državni zbor razpiše
               referendum v sedmih dneh po vložitvi zahteve za razpis referenduma. V skladu s prvim
               odstavkom 30. člena Zakona o referendumu in ljudski iniciativi akt o razpisu
               referenduma določa vrsto referenduma, akt, o katerem se določa na referendumu,
               besedilo vprašanja, ki se daje na referendum, dan razpisa referenduma in dan
               glasovanja na referendumu. Na tej podlagi se referendumsko vprašanje glasi: <q>"Ali ste
               za to, da se uveljavi Zakon o malem delu, ki ga je sprejel Državni zbor na seji dne
               16. novembra 2010?"</q> V skladu s 33. členom Zakona o referendumu in ljudski iniciativi
               od dneva razpisa, to je 1. marec 2011, s katerim začnejo teči roki za opravila, ki so
               potrebna za izvedbo referenduma, do dneva glasovanja ne sme preteči manj kakor 30 dni
               in ne več kakor leto dni. Določitev dneva glasovanja, do katerega preteče več kot 45
               dni od dneva razpisa referenduma, sprejme Državni zbor z dvotretjinsko večino
               navzočih poslancev.</p>
               <p>Glede na navedeno lahko Državni zbor z navadno večino, to je z večino navzočih,
               določi za dan glasovanja dan v razdobju najmanj 30 in največ 45 dni od dneva razpisa
               referenduma. Na tej podlagi se za dan glasovanja o odloku določi nedelja, 10. april
               2011. Ker mora biti akt o razpisu referenduma, v skladu z drugim odstavkom 30. člena
               Zakona o referendumu in ljudski iniciativi, objavljen v Uradnem listu Republike
               Slovenije, se v odloku določa, da začne veljati naslednji dan po objavi v Uradnem
               listu Republike Slovenije. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo dajem predstavniku Vlade dr. Ivanu Svetliku, ministru za delo, družino in
               socialne zadeve, za uvodno predstavitev mnenja.</p>
               <p>Izvolite, gospod minister.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Hvala lepa, gospod podpredsednik. Poslanke, poslanci in gostje!</p>
               <p>Referendum o malem delu torej bo, spoštovati je treba voljo podpisnikov. Žal tudi mi
               ugotavljamo, da je ta referendum nepotreben iz vrste razlogov. Ker smo bili v
               dialogu, ker smo ponujali odprt dialog, pa vendar do tega ni prišlo in alternativnih
               rešitev, ki smo jih zapisali v ta zakon ni bilo ne v času tega dialoga, ne danes. Je
               pa seveda povzročil ta dialog in poskusi, da bi zbližali stališča, da je zakon bil
               sprejet vsaj pol leta kasneje, kot bi sicer lahko bil. Zdi se nam, da je nepotreben
               tudi zato, ker zakon ponuja dobre rešitve za vse, ki jim omogoča malo delo, to je za
               dijake, študente, brezposelne, upokojence, in ker nikomur v tej družbi ne škodi,
               nikomur nič ne odvzema. Ne nazadnje tudi zato, ker zahteva referendum precejšnja
               finančna sredstva in nekoliko nerodno je, da zdaj predlagatelji referenduma
               predlagajo, kako bi prihranili kljub temu, da referendum zahtevajo. Ker referendum
               bo, je dobro, da je izveden čim prej, predvsem iz dveh razlogov: zato, ker zakon, za
               katerega verjamemo, da bodo volivci se zanj odločili, potrebuje dodatne aktivnosti za
               to, da ga bomo lahko spravili v življenje – potrebne so številne priprave za to – in
               seveda tudi zaradi tega, ker ta zakon med drugim bistveno posega v področje
               omejevanja dela na črno in sive ekonomije, kar je zelo aktualna zahteva danes
               številnih v tem prostoru, med drugim tudi Obrtno-podjetniške zbornice Slovenije in
               gospodarstva in ker prinaša nova delovna mesta. To je eden od sistemskih zakonov, ki
               bo lahko pomagal bistveno k temu, da se bo problem zaposlovanja in brezposelnosti
               hitreje in lažje reševal. Zato mislim, da je v našem skupnem interesu, da se to
               vprašanje uveljavitve zakona razreši čim hitreje. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Glede na to, da ne bi bilo dvoma, pa
               samo opozarjam, da pravkar delijo poslankam in poslancem amandma, ki ga je pripravila
               Poslanska skupina Slovenske demokratske stranke in zadeva spremembo datuma izvedbe
               referenduma od 10. aprila 2011 na 8. maj 2011. Toliko, da boste v svojih razpravah
               lahko pozorni tudi na to vprašanje. Vemo pa vsi, da se amandmaji lahko vlagajo do
               konca obravnave o tem odloku. Besedo ima gospod Dejan Levanič, ki bo predstavil
               stališča Poslanske skupine Socialnih demokratov.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa, gospod podpredsednik. Lep pozdrav vsem skupaj!</p>
               <p>Na Odboru za delo, družino, socialne zadeve in invalide je bil sprejet sklep, da bo
               referendum o malem delu 10. aprila. Socialni demokrati ugotavljamo, da so v tem
               trenutku izpolnjeni vsi pogoji, zakonski pogoji za razpis referenduma. Zbranih je
               bilo namreč dovolj podpisov, da stečejo vsi postopki in da do referenduma dejansko
               tudi pride. Ne glede na to, kaj si o vedno bolj pogostih zahtevah za razpis
               referendumov nekateri mislimo, je jasno, da Državni zbor mora spoštovati zakon in v
               določenem roku razpisati vse postopke za začetek volilnih opravil. Če to preračunamo
               v datume, dobimo 1. marec za začetek volilnih opravil in 10. april za izvedbo
               referenduma. Kljub temu, da se je jasno sledilo zakonu za razpis referenduma,
               katerega nismo predlagatelji, ker menimo, da je zakon dober in da z njim vsi
               pridobimo, smo bili takoj deležni očitkov, da ne želimo narediti en referendumski
               dan, kjer bi imeli več referendumov hkrati, ki se šele napovedujejo. Na prvi trenutek
               všečna pobuda, argumentirana z argumentom nižjih stroškov, v ozadju skriva neokusno
               špekulacijo, češ, dajmo narediti skupaj referendum o pokojninski reformi in
               referendum o malem delu, pa še kakšen referendum se bo v prihodnje našel. Vse z enim
               osnovnim ciljem, nabrati čim več tem, zamegliti vsebino teh zakonov, ki bi šli na
               referendum, in prepričati volivce, da glasujejo proti vsemu v luči glasovanja proti
               Vladi. Narediti v Sloveniji čim bolj kaotične razmere in v pravem času prevzeti tudi
               oblast. Zato odgovornosti za posamezne referendume ne morete pripisovati tistim, ki
               jih niso zahtevali. Z zahtevo po posameznem referendumu nastopi tudi določena
               odgovornost, ker, prvič, referendumi stanejo in odgovornost za te stroške sigurno
               nosijo predlagatelji. In drugič, referendum imajo tudi za posledico odločanje o
               izjemno pomembnih vsebinskih temah, kjer pa se ljudi velikokrat na žalost nagovarja
               zgolj s populizmom in ne z argumenti. Socialni demokrati obžalujemo, da se institut
               referenduma uporablja zgolj in samo za politično obračunavanje. Ne samo, da argumenti
               niso več pomembni, prihajamo celo v situacijo, ko bomo zaradi nekih lastnih interesov
               in zaradi bližajočega se leta 2012, ko so parlamentarne volitve, doživeli še veliko
               pobud za razne referendume.</p>
               <p>Datum 10. april, in to ponavljam, je posledica določenih rokov, ki niso in ne morejo
               biti stvar proste presoje. Zavlačevanje in odlašanje konkretno z referendumom o malem
               delu pomeni tudi to, da bi nastopile določene težave z izvajanjem Zakona o malem
               delu, sistemi, ki jih je treba vzpostaviti do začetka veljavnosti zakona, to je 1. 1.
               2012, ne bi bili pripravljeni, s tem pa bi bilo postavljeno pod vprašanje celotno
               izvajanje zakona. Tega se dobro zavedajo predvsem tisti, ki bi želeli premakniti
               referendum v neko nedoločeno prihodnost in kljub morebitni potrditvi zakona na
               referendumu povzročiti težave pri realizaciji zakona. Ta preračunljivost in nagajanje
               na vsaki točki je že preseglo vse meje dobrega okusa. Ni čudno, da je politika na
               tako nizki ravni, saj nobena od namer tukaj v Državnem zboru velikokrat ni iskrena.
               Vse preveč je političnih igric in raznih manipulacij.</p>
               <p>Ne glede na to bomo Socialni demokrati podprli, da se referendum izvede 10. aprila,
               in v luči ureditev nekaterih še tako pomembnih stvari v Sloveniji, za katere v
               preteklosti ni bilo ne volje, ne poguma, skušali prepričati ljudi, da glasujemo za
               Zakon o malem delu. Zakaj? Zakon o uveljavljanju pravic iz javnih sredstev zadosti
               tistemu pogoju, ki so ga študentske organizacije in tudi politika nasploh postavljale
               vso zgodovino, prinaša namreč več štipendij študentom. Cenzus za pridobitev
               štipendije se zvišuje z 300 evrov minimalne plače na 600 evrov povprečne plače, to je
               velik napredek v zgodovini štipendijske politike. Slovenija na tak način stopi korak
               k študentom in zadosti tistemu pogoju, ki je najbolj pomemben. Študent naj torej
               študira, za to pa naj ima izpolnjene pogoje. Zraven tega, in to mora biti javnosti
               jasno dano vedeti, bo še vedno omogočeno delo ob študiju. Študentsko delo se ne
               ukinja, omejeno je na 720 ur letno, samo za primerjavo, 750 ur letno znaša povprečni
               študijski proces. Študenti in dijaki bodo lahko zaslužili 6000 evrov letno, že po
               sedaj veljavnem študentskem delu je okoli 90% vseh, ki so delali, zaslužilo manj, kot
               je sedaj omejeno v Zakonu o malem delu. Študentom, ki bodo delali prek malega dela,
               bo upoštevano pokojninsko, invalidsko in zdravstveno zavarovanje, priznane jim bodo
               delovne izkušnje. Zakaj je to pomembno? Mlad človek, ki zaključi neko izobraževanje,
               stopi pred delodajalca, kljub temu, da je opravljal študentsko delo, torej delal, mu
               te delovne izkušnje niso priznane, delodajalec pa od njega to terja. Sedaj je to
               urejeno v Zakonu o malem delu. Zraven tega bo pri malem delu večji nadzor nad
               morebitnimi zlorabami, zaščitene bodo tudi pravice dijakov in študentov, ki ne bodo
               dobili zasluženega denarja od delodajalcev, to se je namreč dogajalo sedaj, ko so
               študentski servisi imeli nekatere rizične sklade, ki pa so bili v prvi polovici leta
               ali izpraznjeni ali pa teh rizičnih skladov sploh ni bilo, sedaj bo rizični sklad
               ustanovljen znotraj Zavoda Republike Slovenije za zaposlovanje in od tega bodo lahko
               tisti študentje in dijaki, ki neupravičeno ne bodo dobili sredstev od delodajalcev,
               terjali sredstva iz tega sklada. Bistveno več sredstev bo šlo za štipendije in
               dijaške ter študentske domove. Priznati je treba konec koncev, da je največje oziroma
               veliko, da ne bom komu naredil krivice, jabolko spora 30 milijonov evrov, s katerimi
               brez nadzora razpolagajo na račun dijakov in študentov študentske organizacije in
               študentski servisi. Vsa politika do sedaj je želela to področje urediti, a ji ni
               uspelo. Takšen nenadzor nad porabljenimi sredstvi več ne bo mogoč, posredovanje
               malega dela ne bo profitno, kot je danes posredovanje študentskega dela. Študentske
               organizacije bodo imele manj denarja, prav tako študentski servisi, še vedno dovolj
               za nemoteno delovanje, ta denar jim bo zagotovljen, ostala sredstva se bodo razdelila
               na javnem razpisu, na katerem bo moč kandidirati s konkretnimi projekti. Bistveno za
               vse tri skupine, in s tem zaključim, torej študente, brezposelne in upokojence, je,
               da malo delo zanje predstavlja zgolj legalen dodaten vir zaslužka. Pri tem je
               zagotovljena socialna varnost, ker zraven tega dodatnega vira zaslužka vse tri
               skupine ohranjajo svoje pravice, ki izhajajo iz njihovega statusa. Kaj to konkretno
               pomeni: brezposelni z zaslužkom do 200 evrov na mesec prek malega dela ohranijo
               dodatek za brezposelnost, upokojenci obdržijo enake pokojnine. Vse, kar imajo od tega
               zakona, je možnost dodatnega vira zaslužka in neposreden stik z novim delodajalcem, s
               čimer se prej rezultira redna oblika dela kot pa začaran krog brezposelnosti, kot
               slišimo nekatere očitke.</p>
               <p>Želimo si, da bi bil na referendumu zakon potrjen in da z uveljavljanjem socialnih
               pravic za vse tri skupine ohranimo socialno državo. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa Alenka Jeraj bo predstavila stališče Slovenske demokratske stranke.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala. Lep pozdrav!</p>
               <p>V Poslanski skupini SDS bomo odlok o razpisu zakonodajnega referenduma o Zakonu o
               malem delu podprli, seveda bi ga pa radi z našim amandmajem, ki ste ga prejeli,
               izboljšali. Namreč, tudi sami smo v postopku sprejemanja Zakona o malem delu imeli
               kar precej pripomb. Ocenjujemo, da ne bo prinesel rezultatov, kot si jih je
               ministrstvo zamislilo, zato smo mu nasprotovali in upam, da se bo tako zgodilo tudi
               na referendumu.</p>
               <p>Mi smo predlagali, in glede na to, da se nam pač v prihodnje napovedujejo tudi drugi
               referendumi – o ZPIZ-2, tudi zakon o arhivih bo slej ko prej na referendumu, morda
               tudi posvetovalni referendum o TEŠ-6 – ocenjujemo, da bi bilo primerneje, da določimo
               dan, ko bi odločali na več referendumih hkrati.</p>
               <p>Veliko je govorjenja o varčevanju med politiki in se nam velikokrat očita, da
               zapravljamo po nepotrebnem denar. Vlada počne sicer kaj drugega, varčuje pri kavah in
               podobnem, vendar na ta način bomo bolj malo prihranili. Konkretno z več referendumi
               na isti dan bi pa prihranili kar precej in kar konkreten denar. Zato podpiramo
               predlog, ki ga je dala Študentska organizacija Slovenije, ki tudi sama ocenjuje, da
               bi bilo to smotrneje. Zagotovo tudi, če boste vprašali državljanke in državljane,
               bodo rekli podobno. In prav smešni so argumenti, ki nam jih posredujejo koalicijski
               poslanci, da gre za pretežko tematiko, da bi lahko na več referendumih odločali na
               isti dan. Celo nam očitate, da moramo biti odgovorni. Nam se zdi to zelo odgovorno,
               da predlagamo en dan in en mesec kasneje, kot predlagate sami. Tega ne ocenjujemo kot
               odlašanje in zavlačevanje ter postavljanje referenduma nekam v nedoločeno prihodnost,
               saj je to kar precej določena prihodnost, torej 8. maj, in gre samo za en mesec
               kasneje, kot predlagate sami. Predvsem je podcenjujoče do državljank in državljanov,
               da rečete, da ne bodo mogli o tako pomembnih zadevah odločati na isti dan, da je to
               prehuda obremenitev zanje.</p>
               <p>Predvsem me pa zanima oziroma bi želela vedeti, kaj se je zgodilo s koalicijskimi
               poslanci v teh dveh letih. Namreč, v koalicijski sporazum ste zapisali, da boste
               preverili možnost, da se poišče dovolj široko soglasje za spremembo referendumske
               ureditve, med drugim tudi predlog, da so vsi referendumi na isti dan v letu. In potem
               koalicijski poslanci nas sprašujete o iskrenosti. Najbrž bi se morali vprašati, kako
               iskreni ste bili vi pred dvema letoma, kako ste danes, ko ste že pri referendumu o
               RTV zadeve peljali drugače, sedaj jih želite ponovno.</p>
               <p>Predlagam, da razmislite o datumu, ki ga predlagamo, torej 8. maju, ko bo na
               Ustavnem sodišču odločeno tudi o drugih pobudah za referendum in vsi skupaj odidemo v
               nedeljo, 8. maja na referendum in ne vznemirjamo ljudi nekajkrat in potem kot
               argument, ko izgubite na referendumu, razlagate, kako nizka udeležba je bila.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Vito Rožej.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Spoštovani predsedujoči, spoštovani minister, predlagatelji, kolegice in kolegi!</p>
               <p>Pred nami je odlok o razpisu zakonodajnega referenduma, ki je prvi v našem mandatu,
               ki ga zahteva kvalificirano število volivcev, kar je samo po sebi pravzaprav
               zaskrbljujoče, ker smo imeli že toliko predlogov za razpis referenduma, ta je pa
               prvi, pri katerem ima del suverenega ljudstva to pravico in jo je tudi izkoristil, ne
               pa, kot po navadi, 30 poslancev ali pa v enem primeru Državni zbor s svojim sklepom.
               Referendum je naknadni zakonodajni, ker seveda za seboj potegne tudi nekatere
               posledice, da se njegovega razpisa ne da poljubno umeščati na ta ali drugi, bolj ali
               manj referendumski dan, ampak, ker je za uveljavitev zakona nujno, da se pač v
               zapisanem datumu uveljavi in pred tem tudi kakšna druga opravila storijo, je seveda
               nujno, da se o zakonu volivci in volivke izrečejo čim prej. Pri posvetovalnih
               referendumih je seveda možno, da se dogovorimo, kdaj in na kateri dan v letu, enkrat
               ali dvakrat, bi želeli, da se volivke in volivci odpravijo na volišče, pri naknadnih
               zakonodajnih pa pač temu ni tako. Naša zakonodaja je včasih poznala tudi predhodni
               zakonodajni referendum, kjer so imeli volivci in volivke še eno možnost več, da
               uveljavijo svojo voljo mimo posrednikov, torej nas poslank in poslancev. Tudi temu
               zdaj več ni tako. tako, da ob vsakem referendumu se odpre debata o referendumih, zato
               mi ne zamerite, da sem tudi jaz k temu dodal nekaj. Naše delo je sprejemanje zakonov
               in dobro je najbrž, da se ti zakoni, kot je bilo rečeno, čim prej uveljavijo v praksi
               ali se pa pač ne, če je taka volja. Ni naše delo, da taktiziramo zaradi kratkoročnih
               političnih koristi enega mandata, enih volitev, da si skratka mečemo polena pod noge,
               da si ustvarimo čim težje in čim težje rešljive situacije, iz katerih se potem težko
               izkobacamo in postanejo pravi gordijski vozli. In če bi si na isti dan nagrmadili
               veliko nekih dilem, sem prepričan, da jih pač težje rešujemo, če jih moramo reševati
               vse naenkrat. Ne da volivci in volivke niso sposobni razsojati o več stvareh, dejstvo
               pa verjetno bo, da če se bodo lahko odločali o manj stvareh naenkrat, se bodo vsaki
               stvari lahko posvetili temeljiteje, kar je pa seveda za odločitev bolje. Ministrstvo
               trdi, da je zakon dobra sistemska rešitev za vse tri skupine upravičencev. Ena
               skupina teh pravičencev do malega dela je jasno proti. Izpolnila je vse zakonske
               pogoje za to, da se referendum razpiše in referendum bo, kot rečeno, predvidoma 10.
               aprila. Ob debati o tem, kako in kaj je z varčevanjem, se je pojavil tudi očitek, da
               bo ob tem referendumu vladna stran trošila tudi proračunska sredstva oziroma javna
               sredstva za to, da bo prepričevala volivke in volivce v svoj prav. Naše stališče je,
               da bosta obe strani trošili javni denar, ravno tako najbrž da tudi študentska
               organizacija. In prav, če je temu tako, naj seveda bo. Verjamemo, da se bodo tudi na
               tej podlagi lahko volivke in volivci bolje odločili, ker bodo imeli najbrž na voljo
               več informacij in bodo imeli te tudi bolje prezentirane. Prihranki, o katerih se pa
               govori, so pa seveda hipotetični prihranki. Ne vemo, koliko referendumov bo izpolnilo
               vse zakonske pogoje za to, da bodo v resnici razpisani, če sploh kakšen. Lahko, da ne
               bo nobenega. Tako da govoriti o tem 12, 18, 10, kolikor že, je lepa hipoteza, vsak od
               nas zna seštevati številko 4, jo množiti in še kaj z njo početi, ni pa nujno, da se
               bodo te številke v resnici udejanile. V Poslanski skupini Zares - nova politika bomo
               predlog za razpis, kakršen je, podprli. Želimo, da se volivke in volivci čim prej
               odločijo o tem vprašanju, zato se nam zdi 10. april primerna možnost. In, kot rečeno,
               upamo, da naslednji referendumi, ko bodo, če bodo, bodo več ali manj referendumi, ki
               jih bo predlagalo 40 tisoč in več volivcev kot je v tem primeru. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Mislim, da gre za tak dogodek, da ga lahko sporočim. Tina Maze ima zlato kolajno. <stage>/
               aplavz/</stage> Ne mi zameriti, upam, da ne zlorabljam položaj te govornice za tak dogodek,
               ampak res, naše skupne iskrene čestitke. Hvala lepa.</p>
               <p>Gospod Jakob Presečnik bo predstavil stališče Poslanske skupine Slovenske ljudske
               stranke.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovani gospod minister! Jaz nimam kakšne take
               prijetne informacije, ki jo je dal sedajle gospod podpredsednik, ampak kljub temu.</p>
               <p>Naj uvodoma povem, da je predvsem odgovornost Državnega zbora, da sprejema odločitve
               in nismo v Poslanski skupini Slovenske ljudske stranke pristaši inflacije
               referendumov. Zato tudi ne podpisujemo teh zahtev kar za vsako vprašanje, za katero
               nekdo misli, da ni korektno rešeno ali rešeno po njegovem okusu.</p>
               <p>V Poslanski skupini Slovenske ljudske stranke smo zelo konstruktivno pristopili k
               predstavitvam prvih osnutkov zakona o malem delu, saj smo prepričani, da so predvsem
               na področju študentskega dela potrebne korenite spremembe. Trenutna ureditev
               študentskega dela ne služi več svojemu namenu in je potrebna temeljite reforme.
               Vsekakor tudi v smeri preusmeritve zbranih sredstev iz tega naslova v programe,
               namenjene neposredno študentom, štipendije, študentske domove, tudi socialno varnost
               in zavarovanje. Zato smo prizadevanje ministrstva v začetku v SLS načelno podpirali,
               saj smo pričakovali, da se bo zakonski predlog o malem delu skozi obravnavo tudi
               ustrezno popravil in prilagajal socialnim skupinam z iskanjem optimalnih rešitev
               glede na realno stanje v naši državi. Na žalost se je pokazalo, da pomanjkljivosti
               tedaj še v predlogu zakona niso bile odpravljene, rešitve se tudi niso dovolj
               usklajevale.</p>
               <p>V Poslanski skupini Slovenske ljudske stranke smo prepričani, da tako imenovano malo
               delo med delodajalci zaradi višjih obremenitev ne bo tako priljubljeno kot je
               trenutno študentsko delo. Glede na to, da bo neugodna gospodarska situacija verjetno
               trajala še nekaj časa, bodo podjetja še bolj delala na učinkovitosti svojih kadrov,
               kar je vsekakor pravilno.</p>
               <p>Vendar poglejmo, kaj takšna dejstva pomenijo neposredno za študente. Tako
               imenovanega malega dela bo posledično vsekakor manj, kot do sedaj študentskega, zanj
               pa bodo študentom konkurirali tudi brezposelni in upokojenci, ki so zagotovo časovno
               bolj prilagodljivi kot študentje z določenimi obveznostmi. Večinoma se strinjamo z
               navedbami nekaterih, da je naloga študentov študirati, delali pa bodo kasneje. Vendar
               v današnjih časih zadeva ni več tako enostavna, saj starši težko prevzamejo celotno
               finančno breme študenta, ki po možnosti študira še izven svojega kraja stalnega
               bivanja, povsem nase. Določen delež dohodkov, potrebnih za preživetje, si mora
               študent poiskati sam, ali pa bo prisiljen predčasno opustiti študij. Odvzem
               trenutnega socialnega korektiva v obliki sedanje davčne olajšave, ki pripada
               študentom, lahko naredi študij za določene sloje prebivalstva zelo težko dostopen, in
               to nikakor ne sme biti naš cilj.</p>
               <p>Poslanska skupina Slovenske ljudske stranke je tudi od vsega začetka pogojevala
               podporo zakonu o malem delu samo ob vzporedni pripravi reforme štipendijske
               zakonodaje. Navkljub obljubam Ministrstva za delo, družino in socialne zadeve, da bo
               to pripravilo hkrati, pa je zakon o štipendiranju trenutno šele v pripravljalni fazi.
               Na mizi pa imajo študentje kvečjemu obljube. Vendar samo ustrezna štipendijska
               politika lahko omogoči vsem, ki so sposobni in želijo študirati, pravične in
               enakopravne pogoje dostopa do študija, ne glede na status ali oddaljenost od večjih
               visokošolskih centrov. Dokler to ni rešeno, je tako drastičen poseg v omejevanje dela
               študentov neodgovorno dejanje. Toliko o samih dogodkih.</p>
               <p>Še vedno ostaja nešteto neodgovorjenih vprašanj v zvezi s samim izvajanjem zakona in
               njegovimi posledicami. Nekateri strokovnjaki poudarjajo, da v Evropski uniji v
               ospredje prihaja nuja po prožnosti dela ob hkratni visoki stopnji socialne varnosti,
               vendar ravno te malo delo ne zagotavlja. Tu so še številna opozorila, ki jih na tem
               mestu ne bi našteval, pričakujemo pa, da se bo v kampanji zdaj v popolnosti
               razjasnilo tudi, kakšne posledice zakon dejansko nosi, in se bodo volivke in volivci
               lahko tudi odločili.</p>
               <p>Seveda pa istočasno poudarjamo – ponavljam –, da je nujno treba urediti problem
               statusa študentskih servisov in študentskih organizacij, kar je bilo tudi že danes na
               tem mestu nekajkrat poudarjeno. Zahteva za razpis referenduma je ustavno in zakonsko
               korektno vložena, podprli pa bomo tudi amandma glede izvedbe referenduma v poznejšem
               terminu in s tem omogočili izvedbo referendumov za več referendumskih vprašanj, če
               bodo tudi razpisani. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Franc Jurša.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala za besedo, gospod podpredsednik. Pozdrav ministru, prav tako predstavnikom
               oziroma dvema predstavnikoma študentske organizacije! Kolegice in kolegi!</p>
               <p>Državni zbor mora na podlagi določil Ustave, Zakona o referendumu in ljudski
               iniciativi in tudi Poslovnika Državnega zbora, v rokih razpisati referendum, ki, kot
               sicer izredno sredstvo ob vetu, predstavlja demokratičnost zakonodajnega postopka v
               naši državi.</p>
               <p>V poslanski skupini spoštujemo to legitimno in demokratično pravico, ki so se je v
               okviru zakonodajnega postopka pri tem konkretnem zakonu poslužili študentje in
               sindikati. Zato bomo predlagani odlok, ki referendum razpisuje in določa datum
               začetka opravljanja dejanj za njegovo izvedbo in končni datum referendumskega dne,
               podprli.</p>
               <p>Glede na plaz referendumov, ki bodo, kot kaže, po veliki verjetnosti še sledili, bi
               bilo po eni strani res logično in finančno primerneje, da bi določili en skupen
               referendumski dan. Zlasti zato, ker, v luči še vedno hude gospodarske in posledično
               še hujše socialne krize, proračunu in s tem davkoplačevalcem ne bi bilo dobro in
               primerno naložiti še stroškov referenduma. Smotrno pa bi bilo tudi z vidika samih
               volilnih upravičencev, da bi se na volišče odpravili zgolj enkrat v letu.</p>
               <p>Po drugi strani pa je nesmiselno združevati na en referendumski dan več odločanj o
               popolnoma različnih materijah, ki je vsaka po sebi zahtevna, in jim je treba v času
               referendumske kampanje posvetiti pač zadostno mero pozornosti v smislu, da bodo
               volivci in volivke vsebino imeli prepričljivo predstavljeno.</p>
               <p>Obstaja seveda tudi velika nevarnost, da bi odločitev posameznega volivca o enem
               zakonu bila enaka, povzeta za vse zakone, ki bi se skupaj obravnavali na istem
               referendumu. Poleg tega pa je potreben tudi določen čas, da se zagotovijo vse
               potrebne priprave in podlage za izvajanje določenega zakona.</p>
               <p>Če spregovorim še nekaj besed o zakonu samem, čeprav njegova vsebina ni tema
               današnje razprave, pa bi želel osvežiti spomin na naše stališče.</p>
               <p>Poslanci naše poslanske skupine smo zakon podprli, ker smo se strinjali, da rešitve
               zakona sledijo aktualnim razmeram, ki ga povzročajo anomalije študentskega dela,
               potrebam različnih populacij, ki potrebujejo kratkotrajno delo – da bi jim le-to
               zagotovilo izboljšanje dohodkovnega položaja ter stik s trgom dela –, kakor tudi
               prilagajanju potrebam po večji fleksibilnosti najemanja delovne sile v današnjih
               izjemnih in nepredvidljivih razmerah, predvsem v gospodarskem sektorju.Izigravanje in
               zloraba študentskega dela bo v bodoče, vsaj v zakonskih okvirih, onemogočeno.
               Študentsko delo se je iz oblike kratkotrajnega dela – v samih začetkih je bilo to
               zgolj delo med počitnicami – razmahnilo kar v celoletno obliko dela in kot tako
               vsekakor pomeni nelojalno konkurenco aktivni delovni populaciji. Poraja pa se tudi
               vprašanje zahtevnosti in kvalitete študija in ohlapnost pogojev napredovanja v višje
               letnike.</p>
               <p>Delovna aktivnost po upokojitvi prinaša veliko pozitivnega, tako za tiste
               upokojence, ki želijo še naprej ostati delovno aktivni v skladu z njihovimi
               zmožnostmi, bodisi za tiste upokojence, ki se morajo zaradi nizke pokojnine dejansko
               obrniti in si poiskati dodaten vir dohodkov, da zmorejo poplačati življenjske stroške
               ali pa si izboljšati ekonomski standard zaradi želje po dodatnih aktivnostih, ki jih
               veselijo, pa si jih sicer zelo težko privoščijo. Seveda bo možnost občasnega dela
               upokojencev dobrodošla tudi za delodajalce, saj bodo s tem dobili priložnost
               koristiti dolgoletne izkušenje svojih nekdanjih sodelavcev, ki bodo svoje znanje
               lahko prenesli tudi na mlajše rodove delavcev.</p>
               <p>Da je malo delo obdavčeno tako, kot je po tem zakonu, je popolnoma logično, saj se
               iz teh virov pridobijo tudi nekatere pravice, hkrati pa so zbrana sredstva namenjena
               uresničevanju projektov vseh treh skupin upravičencev do malega dela. Z obstoječo
               ureditvijo študentskega dela in porazdelitve koncesijskih dajatev se je izrodila tudi
               namembnost porabe dobljenih sredstev iz tega naslova, kot je, recimo, plasiranje
               sredstev v vprašljive projekte namesto v zagotavljanje študentskih postelj in
               štipendij.</p>
               <p>Res je, da smo bili v poslanski skupini skeptični do vključevanja brezposelnih v to
               obliko dela, in sicer zaradi bojazni, da bo malo delo postalo nadomestilo za klasične
               oblike delovnih razmerij, predvsem za brezposelne kot tiste skupine ljudi, ki bi
               sicer morale biti polno delovno aktivne in za katere je že tako pomembno, da so
               primerno plačani in ustrezno zavarovani, predvsem pa, da bo tudi njihova starost
               nekoč socialno in ekonomsko varna. Kljub temu smo pristali na podporo zakonu, saj na
               nek način vpeljuje varovalke, da bo mogoče vsaj zelo pozorno spremljati in
               obravnavati učinke malega dela na problematiko zaposlovanja, posebej še s poudarkom
               na evalvaciji učinkov malega dela za brezposelno populacijo. S tem bo, po naši oceni,
               tudi dana možnost pravočasnega ukrepanja, da se preprečijo resne posledice
               prekomernega izkoriščanja te začasne in občasne oblike zaposlitve in tudi
               izkrivljanja podobe trga delovne sile, ter, nenazadnje, neugodnega vpliva na stanje v
               državnih socialnih blagajnah. Sicer pa je pozitivno tudi to, da se povečuje nadzor
               nad ponudniki in odjemalci malega dela, saj bodo vsi vključeni v enoten informacijski
               sistem, kot dodatna inšpekcijska služba pa bo aktiviran tudi Durs.</p>
               <p>Ta zakon pomeni tudi pozitiven prispevek k odpravljanju sive ekonomije in dela na
               črno. To področje – študentsko delo ter kršitve iz naslova delovnih razmerij v smislu
               neplačevanja prispevkov, plačevanja dela plače na roko, kršenje določil v zvezi z
               nadurnim delom in tako dalje –, je po naši oceni tisto sivo polje, ki odnaša velik
               del prispevkov v socialno, zdravstveno in pokojninsko blagajno.</p>
               <p>Zato ponovno opozarjam, da so to področja, ki morajo biti podvržena ustreznemu
               inšpekcijskemu nadzoru, ki ga kaže zato kvalitetno in kvantitativno izboljšati.</p>
               <p>Na koncu naj povem, da bomo podprli odlok.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Bogdan
               Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala za besedo, gospod predsedujoči. Kolegice in kolegi, gospod minister,
               predstavniki študentov!</p>
               <p>Na današnji izredni seji obravnavamo Predlog odloka o razpisu zakonodajnega
               referenduma o Zakonu o malem delu. Jaz tudi verjamem in sem prepričan v del besed, ki
               jih je izrekel spoštovani gospod minister ob predstavitvi zakona, da ima ta zakon
               tudi nekaj dobrih vsebin, kot na primer, dobrodošle spremembe za formaliziranje
               pridobljenih izkušenj in pa nadgradnjo socialnih pravic v primerjavi z obstoječim
               študentskim delom. Z vami se v tem delu strinjam. Seveda pa to ni dovolj. Ne moremo
               zato, ker imamo en delček rešitev, vzeti celoto kot dobro. Jaz sem prepričan, da bi
               ob mogoče nekoliko daljši razpravi, ob malo bolj razumnih pogovorih med socialnimi
               partnerji in med prizadetimi na eni strani in pripravljavci zakona na drugi strani,
               danes ne govorili o odloku o razpisu referenduma, temveč bi mogoče danes govorili o
               sprejemljivem zakonu o malem delu. Žal temu ni tako. In še, zakaj moramo govoriti o
               predlogu odloka o razpisu referenduma? V tej državi na veliko žalost, kljub temu, da
               imamo tri veje oblasti: zakonodajno – parlament , izvršno – vlado in sodno, ki bi
               morale delati skupaj in dopolnjevati ena drugo, te tri veje oblasti med seboj ne
               sodelujejo in so večkrat sprte kot ne. V Državnem zboru naj bi sedeli ljudje, ki so
               nas izvolili vsi Slovenke in Slovenci, in naš cilj bi moral biti iskati skupni
               interes za najboljše rešitve. Očitno se v tem Državnem zboru ne da več pogovarjati in
               očitno v tem Državnem zboru ni naš cilj sprejeti nekaj dobrega za vse tiste, ki so
               nas poslali sem za določen čas na delo, ampak so v ospredju takšni in drugačni
               interesi, za katere pač vsaka od političnih opcij v tej dvorani že ve, kakšni so. Na
               žalost je neenotnost, ki je posledično tudi kriva za to, da ne pridemo skupaj s
               kakšnim zakonom, ki je pomemben za državljanke in državljane, tudi koalicija ni
               enotna med seboj. Težko je pričakovati, če tisti, ki so nosilci, ki imajo svoje
               predstavnike v Vladi, med seboj ne najdejo skupnih odličnih rešitev, kdaj jih bo
               potem Vlada, kjer so posamezni ministri iz posameznih koalicijskih političnih opcij,
               še manj pa, da jih bomo mi v Državnem zboru. Posledično, ker ne najdemo skupnega
               jezika na nobenem nivoju, velja vsaj še eno določilo naše Ustave, in to je, da ima v
               tej državi oblast ljudstvo. Bo pač odločilo ljudstvo, ali je predlagani zakon dober
               ali ni dober, vsak ima svoje argumente. Vsekakor dokazano ni dober, zaradi tega, ker
               posega v širše segmente, ne samo v študentski del, ta zakon posega v širše argumente.
               Posega v zaposlovanje ljudi, ki jih ta zakon spravlja v neenakopraven položaj z
               drugimi, ki prav tako delajo; kot je bilo to predstavljeno, delajo brez malice in
               brez regresa, brez odmorov, brez potnih stroškov, brez nadomestil in tako naprej. Na
               žalost smo navajeni, da bodo delodajalci, ki zaposlujejo ljudi za nedoločen čas,
               ravno na osnovi možnosti, ki jih ta zakon daje, preusmerili čim večje število ljudi,
               zaposlenih za nedoločen čas, v zaposlitev po Zakonu o malem delu. Seveda je to za
               delodajalca zelo poceni in fino, in ima možnost, da dela s temi ljudmi, kar hoče. Kar
               pa je Slovenski nacionalni stranki in tudi meni osebno, gospod minister, popolnoma
               nelogično, pa je – bom rekel, da je matematično ena in ena dve –, da je stimuliranje
               delodajalcev za zaposlovanje za nedoločen čas pravzaprav večje obdavčevanje tistih
               delodajalcev, ki zaposlujejo za določen čas, ker s tem bodo stimulirani, da bodo
               ljudi, ki so zaposleni za določen čas, po končani zaposlitvi za določen čas zaposlili
               za nedoločen čas, ker bodo plačevali manj davkov in ker bodo imeli izkušene ljudi, ki
               bodo tudi bolj zdravi in raje bodo delali, zato, ker ne bodo iz dneva v dan skrbeli,
               ali bodo v službi do konca ali bodo šli domov, za mesece ali leta. In ne moremo potem
               reči, da z Zakonom o malem delu, ki v glavnem govori o delovnem razmerju za določen
               čas, da stimuliramo tiste, ki zaposlujejo za določen delovni čas. Jaz govorim o
               drugih segmentih.</p>
               <p>Še enkrat poudarjam, da je imel minister tudi v nečem prav. Tudi ker so predstavniki
               študentov tukaj, se mi zdi prav, da bi se delo, ki ga študenti opravljajo, vključilo
               v delovno dobo, ker ta zakon daje to možnost, prav bi bilo. In prav bi bilo, da se s
               takim zakonom tudi študentom ureja socialni status, njihovo varnost, prispevke za
               njihovo prihodnost. Da se jim daje možnost namesto pripravništva, da skozi, če
               drugače ne gre, Zakon o malem delu pridejo do opravljene pripravniške dobe in večje
               možnosti za zaposlovanje. Ampak to je le del celotnega zakona, samo en delček. Prav
               bi bilo, da se vprašanje nagrajevanja študentov, vključevanja študentov v delo, da se
               sploh vprašanje študentov in možnosti za študij reši posebej, mora se rešiti. In to
               se mora rešiti v najkrajšem možnem času. Po drugi strani je prav, da se reši
               vprašanje brezposelnih, invalidov, pa tudi možnost upokojencem skozi drugo prizmo, z
               drugačnimi pogoji dela. Ker pa do teh rešitev, še enkrat, nismo prišli, bodo ljudje
               odločili sami na referendumu. Lahko, da bodo rekli, da je zakon dober, in zakon bo
               stopil v veljavo, z vsemi posledicami. Lahko da bodo rekli, da zakon ni dober, in
               zakon pač ne bo več veljal. Samo ponavadi je to tako, veste, juho smo si skuhali
               popolnoma vsi, sem jih naštel na začetku, pa jih ne bom ponavljal. Tako, da
               poudarjam, da je možnost oziroma da je strošek, ki nastane z referendumom kot edino
               možno in, hvala bogu, ustavno pravico ljudi, da odločajo sami, posledica vseh nas, ne
               teh, ne onih, ne tistih, vseh nas. Tudi tistih, ki sedijo na Gregorčičevi, pa še kje.</p>
               <p>V Slovenski nacionalni stranki bomo absolutno spoštovali odlok, saj izpolnjuje vse
               pogoje. Ta odlok bomo spoštovali, bomo ga potrdili. Potrdili pa bomo tudi amandma, ki
               predlaga vse tisto, kar 33. člen Zakona o referendumu in ljudski iniciativi
               dovoljuje, torej prelaga odločanje na kasnejši datum, samo zato, da bomo, če bo
               prišlo tudi do referenduma o pokojninskem in invalidskem zavarovanju, če bo prišlo do
               referenduma o arhivih in če bi slučajno prišlo do posvetovalnega referenduma o TEŠ-6,
               da se to res zgodi na en dan. Za vse sem rekel <q>"če"</q>, ker je odvisno od Ustavnega
               sodišča, ker je odvisno od volje tudi tega Državnega zbora, pa še marsikoga, vsak ima
               pač pravico predlagati in ocenjevati, kako in kaj rešiti, kakšen problem. Najbolj
               veseli bi bili, če ne bi bilo ne današnjega odloka ne kasnejših odlokov o razpisanih
               referendumih. Zakaj pa temu ni tako, ste pa slišali, če ste poslušali. Hvala lepa.
           </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Ljubo Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Še enkrat vsem lep pozdrav!</p>
               <p>Na Ustavnem sodišču trenutno poteka obravnava zahteve za referendumsko odločanje o
               Predlogu zakona o invalidskem in pokojninskem zavarovanju. Ta koalicija se je reforme
               pokojninskega sistema lotila, ker se bo v prihodnosti razmerje med aktivnim in
               neaktivnim prebivalstvom na podlagi demografskih trendov močno poslabšalo, pa tudi
               zato, ker mladi prepozno stopajo v delovna razmerja ali delajo v oblikah, o katerih
               se ne plačujejo prispevki v zdravstveno in pokojninsko blagajno. Študentsko delo je v
               veliki meri tisto, ki mlado populacijo zadržuje izven delovnih razmerij, ne le zato,
               ker bi sami tako želeli, ampak ker je ta oblika dela za delodajalca najugodnejša in
               jo zato uporabljajo v največji mogoči meri, tudi na račun tega, da bi lahko namesto
               študentov zaposlili delavca v redno delovno razmerje. Ob tem pa želimo poudariti, da
               se strinjamo z opozorili dijakov in študentov, da je študentsko delo tudi več
               zaslužka za zboljšanje socialnega položaja obeh skupin. Zato smo v dosedanji razpravi
               o Zakonu o malem delu jasno zagovarjali stališče, da se mora voditi štipendijska
               politika z Zakonom o štipendiranju, saj bi bilo za nas nedopustno, da bi bili iz
               študija izključeni mladi ljudje zaradi slabšega socialnega položaja posameznika
               oziroma družine. Zakon o štipendiranju, ki je v zaključni fazi usklajevanj, omogoča
               prav to – večjo dostopnost študija za mlade –, Zakon o malem delu pa ob tem, da
               spodbuja redne zaposlitve in je pomemben del naporov pri preprečevanju dela na črno,
               omogoča izboljšanje socialnega položaja tudi upokojencem in brezposelnim. Tukaj bi
               želeli posebej poudariti, da gre za tri skupine, ki imajo urejen svoj status, urejen
               svoj socialni položaj, in da se jim z omogočanjem vstopa v malo delo omogoča, da si
               svoj socialni položaj še izboljšajo. Z zakonom o malem delu se tako rešuje več
               problemov, naj omenim dva. Zakon ureja plačevanje prispevkov v obe blagajni, pri tem
               pa bo malo delo še naprej ohranilo svoj fleksibilen značaj in ugodnosti za
               delodajalca, saj bo njegova obremenitev 29,5 %, kar je manj od obremenitve rednega
               delovnega razmerja in drugih oblik pogodb. Ob tem zakon vzpostavlja omejitve glede
               količine opravljanja malega dela za delojemalca kot tudi za delodajalca in na ta
               način delno omejuje količino malega dela in sili delodajalce, da bodo potrebe po
               delavcih v večji meri pokrivali z rednim delovnim razmerjem. Pri tem pa je treba
               ponovno poudariti, da možnost dela študentom ne bo vzeta, saj velika večina dela že
               sedaj manj, kot pa se z novim zakonom postavljajo omejitve. Je pa prednost nove
               ureditve v tem, da se bo študentom izvajanje malega dela štelo v pokojninsko dobo,
               kar je glede na predlagano podaljševanje delovne dobe primerna rešitev in tudi v
               skladu z normo, da vsako delo šteje. Pri tem bi v Poslanskem klubu LDS želeli
               opozoriti, da smo v času razprave, tako v pripravi kot v času parlamentarne obravnave
               predloga zakona opravili vrsto razgovorov z zainteresirano javnostjo, tako tudi s
               Študentsko organizacijo Slovenije, vendar smo bili presenečeni, da smo naleteli na
               odziv, da se lahko pogovarjamo samo o tem, ali zakon sprejmemo ali zavrnemo, ne pa
               tudi o posameznih rešitvah, ki bi jih bilo mogoče izboljšati, če bi za to obstajala
               volja. Ob tem si se želel dotakniti tudi predloga predlagatelja zahteve za referendum
               in opozicije, da se referendum razpiše za 8. maj, tako, da bi počakali na morebitne
               druge referendume, ki naj bi se zgodili. Ob tem bi najprej rad opozoril na dejstvo,
               da smo podobne predloge opozicije poslušali že pri referendumu o Radioteleviziji
               Slovenije. Tudi takrat smo v koaliciji vztrajali pri tem, da se referendum izvede čim
               prej. Zakon o RTV na referendumu ni bil izglasovan, danes pa od opozicije poslušamo
               očitke o neustreznosti pobiranja RTV prispevka. Če bi takrat poslušali predlog
               opozicije za kasnejšo izvedbo referenduma, bi bile posledice danes lahko še hujše.
               Zakon o malem delu sodi v paket ukrepov, ki zvišujejo fleksibilnost in dostopnost
               trga dela tako za mlade kot za druge ranljive skupine – brezposelne, obenem pa
               omogoča izboljšanje socialnega statusa drugim skupinam – upokojencem. Zakon je del
               paketa, ki ga sestavljajo: pokojninska reforma, Zakon o štipendiranju, Zakon o
               socialnem podjetništvu in Zakon o preprečevanju dela na črno, pa tudi že sprejeta
               Zakon o uveljavljanju pravic iz javnih sredstev in Zakon o socialno varstvenih
               prejemkih. Zato je pomembno, da zakon stopi v veljavo 1. 1. 2012. V poslanskem klubu
               LDS torej podpiramo referendumski datum 10. april.</p>
               <p>V Poslanskem klubu LDS spoštujemo legitimno in jasno izraženo voljo volivk in
               volivcev, da želijo o Zakonu o malem delu odločati na referendumu, hkrati pa se
               zavedamo naše odgovornosti do celotnega paketa zakonodaje na socialnem področju, na
               področju trga dela, in nujnosti, da se ti zakoni implementirajo usklajeno. Zato
               menimo, da z referendumom ni pametno odlašati in podpiramo čim hitrejšo njegovo
               izvedbo. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili
               Rezman.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Naj še jaz zadnji v vrsti v kratkem predstavim stališče Poslanske skupine
               nepovezanih poslancev – Solidarnost, in sicer na ta način, da vnaprej povem, da mi
               ločimo vsebino Zakona o malem delu in postopek, o katerem danes govorimo, in da je
               danes samo slednje predmet razprave. Vsebina Zakona o malem delu je bila že sprejeta,
               najprej v Državnem zboru, prvič, in drugič je bilo potem, ko je s strani Državnega
               sveta bilo opozorjeno in zahtevano, da ponovno premislimo ali smo se prav odločili,
               ponovno odločeno, da se Zakon o malem delu podpre. Jaz upam, da bo zaradi vsebin, ki
               so po moji oceni dobre, pozitivne, da bo deležen ta zakon podpore tudi med tistimi,
               ki bodo prišli 10. aprila na glasovalna mesta in oddali svoje glasove. Zakon se sicer
               nanaša na več skupin, predvsem na upokojene, nezaposlene in študente, in prav namerno
               sem ta vrstni red izbral zato, ker se sicer ustvarja vtis, kot da gre samo za
               problematiko študentov in da je to osrednja in centralna tematika. Sam menim, da ni
               tako, da so posledice in ambicije tega zakona večplastne, sežejo tudi čez te skupine,
               ki so bile naštete in sežejo tudi v nekatere splošne pogoje gospodarjenja pri nas, v
               splošne pogoje socialnega varstva, enakopravnosti, pravičnosti in še marsikaj bi
               lahko našteli. V parlamentu ni bilo enotnih stališč in tudi v Poslanski skupini
               nepovezanih poslancev ne. Deloma smo se razhajali okoli vsebine in deloma tudi okoli
               predlaganega roka, v katerem bi se naj opravila vsa opravila in roka, o katerem bi se
               naj glasovalo o predlogu zakona. Večinska volja v naši poslanski skupini je, da
               Predlog zakona o malem delu podpremo, ker ocenjujemo, da je dober, in da se opravijo
               vsa opravila v zvezi z referendumu v obdobju med 1. marcem in 10. aprilom, kakor je
               bilo predlagano in sprejeto na Odboru za delo, družino, socialne zadeve in invalide.
               To ima tudi drugačen kontrapredlog, predlog v obliki amandmaja, ki smo ga danes
               prejeli na mizo in ki ga večina naše poslanske skupine ne bo podprla.</p>
               <p>Predlog amandmaja ima seveda svojo utemeljitev in ni mogoče reči, da je brez
               slehernega smisla. Najprej gre za utemeljitev v tem smislu, da se napoveduje cela
               vrsta, kar serija referendumov, kar se bojim, ne bo najboljše, pa tudi ni mogoče z
               gotovostjo trditi, da bomo res priča celi vrsti, celi seriji referendumov.</p>
               <p>Drug argument je da bo ta serija referendumov povzročila stroške, o čemer najbrž ni
               mogoče dvomiti, je pa upravičeno ob tem opozoriti na to, da je treba razmišljati o
               stroških že tudi takrat, ko se referendumi predlagajo, in ne samo potem, ko se o tem
               pogovarjamo, tako kot danes, in se posledice vzrokov, torej predlogov za referendum,
               prevalijo na tiste, ki niso enakega mnenja kot predlagatelji.</p>
               <p>Poslanska skupina nepovezanih poslancev bo torej podprla predlog odloka z datumoma
               1. marec in 10. april in sodimo, da imamo za to tudi tehtne razloge. Prav zavoljo
               tega, ker se vsebine in postopka oziroma datuma glasovanja ne da povsem ločiti.
               Menimo, da sta lahko tudi bistveno povezana. Razlogov je pa več. Prvi je ta, da bi,
               če bi hoteli izbrati drug datum, morali doseči dvotretjinsko večino v tem Državnem
               zboru, na kar ni mogoče računati. Drug razlog je v tem, da so finančne posledice
               kampanje in glasovanja ob tem referendumu enkratne. Da so pa posledice, ne samo
               finančne, tudi druge, socialne, ekonomske in siceršnje, če bi bil ta zakon zavrnjen,
               dolgoročne in z mnogokratnikom, če bi govorili o številki stroška, ki ga povzroča
               referendum sam. Zato mi menimo, da je treba biti, ko bomo ponovno razpravljali o
               vsebinah in ko bomo odločali o tem zakonu, osredotočen na en sam zakon, da morajo
               biti opravila, kampanja v zvezi z referendumom osredotočena na točno določene
               vsebine, da je treba vsebine takrat čim manj mešati, ker se kaj hitro lahko zgodi, da
               bi v primeru, ko bi imeli pred seboj več vsebin, vse manj razpravljali o vsebinah, in
               vse bolj o tem, kdo so protagonisti. Če bi ravnali tako, potem bi zagotovo doživeli
               to, česar si mi ne želimo. Namreč, da bi izostali argumenti za to, zakaj je vredno ta
               zakon ponovno podpreti. Želeli bi torej, da bi s tem, ko se bo kampanja in glasovalo
               o enem samem zakonu, preprečili morebitno dominacijo kakšnega drugega zakona, kakšnih
               drugih vsebin, če bi se pojavljale sočasno.</p>
               <p>Torej, iz tega razloga smatramo večinsko v Poslanski skupini nepovezanih poslancev –
               Solidarnost, da sta izbrana datuma 1. marec in 10. april primerna, in iz razlogov, ki
               sem jih naštel, tudi amandma, ki je vložen, ne bo deležen večinske podpore v naši
               poslanski skupini.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s prestavitvijo stališč poslanskih skupin. Sledi razprava poslank in
               poslancev. Prva bo razpravljala mag. Majda Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod minister in predstavniki
               Študentske organizacije!</p>
               <p>Razpravljati o odloku o razpisu referenduma je pravzaprav v teh okoliščinah, ko so
               izpolnjene vse zakonske in poslovniške določbe, ki mi narekujejo, da moram ta odlok
               podpreti, pravzaprav nezahtevno opravilo, ker drugega izhoda nimam. Imam pa možnost
               odločati se o vloženem amandmaju, ki v odloku napoveduje drugačen datum razpisa
               referenduma. In tu moram kar takoj povedati, da tega spremenjenega datuma ne bom
               podprla, zaradi tega, ker menim da je prav, da upoštevamo sedanje veljavne določbe,
               ki omogočajo bolj realno predvidevanje, da drugi datum ne bi dobil dvotretjinske
               podpore. Ne more me prepričati to, da se napoveduje ne vem koliko referendumov, ker
               do konca leta jih je lahko še 20, če bomo šli po tem scenariju, kakor se nam
               nakazuje, ampak to, da ne zagovarjam več referendumov na en dan, ni zvezano z
               utemeljitvijo, ki mi je pripisana v obrazložitvi spremenjenega datuma, da naj bi šlo
               za podcenjevanje ljudi, ampak preprosto menim, da se marsikdo z vsebino zakona do
               zdaj sploh posebej natančno ni ukvarjal, zaradi tega, ker je to naloga politike. In
               politika je večinsko podprla zakon. In upam, da bo v referendumski kampanji mogoče
               dokazati, kakšne so vse prednosti zakona, ki smo ga večinsko podprli in o katerem se
               bodo izrekali ljudje na referendumu. In upam, da bodo prišli na referendum tudi vsi
               tisti, ki zakon v resnici podpirajo, ker se bojim, da marsikdo, ki zakon podpira, ni
               dovolj motiviran za udeležbo na referendumu, zaradi tega, ker se mu pač ne zdi vredno
               odločati o nečem, kar je v ta zakon vgrajeno, to pa je, da je pravzaprav odločitev za
               malo delo odločitev po lastni izbiri. Malo delo je namreč tista izbira, ki je dana
               različnim, trem različnim skupinam ljudi, ki imajo vsak zase že urejen status, imajo
               zagotovljene prihodke, pustimo zdaj to, v kakšni višini, ampak za osnovo, njihovo
               preživetje je poskrbljeno. Ta osnova se z vstopom v malo delo v ničemer ne zmanjšuje,
               in to je silno pomembno zaradi tega, ker je bilo marsikdaj slišati zavajajoče
               podatke, da bi brezposelni dobili manjše nadomestilo za brezposelnost, če bi se
               odločili za malo delo.</p>
               <p>Prepričana sem torej, da je Zakon o malem delu dober zakon in vidim ga kot enega
               izmed tistih ukrepov in zakonov, ki jih je predlagalo Ministrstvo za delo, družino in
               socialne zadeve, mi pa v Državnem zboru sprejeli ali pa jih še bomo, in s katerimi
               skuša to ministrstvo pravzaprav odpravljati tiste razmere, ki so nas pahnile v krizo,
               v kateri živimo, na najboljši možen način. Da niso vsi ukrepi vsakomur po godu, je pa
               tudi dejstvo.</p>
               <p>Rada bi opozorila samo na to, da je jedrni zakon ali temeljni zakon – uveljavljanje
               pravic iz javnih sredstev –, pravzaprav zagotovilo za tisto, kar je bilo že vmes
               rečeno, da je samo obljuba, ni pa izvršeno. In bi tudi polemizirala z utemeljitvijo –
               tu so predlagatelji amandmaja na odlok govorili, da se zmanjšujejo sredstva za
               štipendije. Jaz ne vem, kako je mogoče kaj takšnega trditi v utemeljitvi in to
               postavljam kot svojo končno trditev, da so predlagatelji referenduma rekli, da
               pričakujejo umazano kampanjo. Če bodo zagovorniki referenduma s takimi utemeljitvami
               res zavajali javnost, potem je vprašanje, kdo se bo šel umazano kampanjo. Jaz pa
               upam, da bodo na referendumu zmagali argumenti. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospo Vito Rožej, pripravi naj se Matjaž Zanoškar, za njim Andrej
               Magajna.</p>
               <p>Gospod Vito Rožej, izvolite.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo.</p>
               <p>Referendum načeloma ni institut, ki bi parlamentu, parlamentarni demokraciji pomenil
               kakršnokoli zaupnico, prej obratno. Ena stvar pa je na tem referendumu, vsaj zame
               osebno, izredno pozitivna. Prepričan sem, da je povprečna starost podpisnikov pod
               zahtevo za ta referendum najnižja doslej v Sloveniji. Skratka, da so se angažirali
               politično predvsem mlajši volivci in volivke, kar je prav gotovo, ne samo za
               demokracijo, za stanje duha v tej državi, ne samo dobro, ampak absolutno nujno. Nujno
               je predvsem zato, ker se mi v naših debatah vse prevečkrat zapnemo v neke stare
               ideološke vzorce, načine delovanj in tako naprej, in upam, da bo tudi ta referendum
               eden od korakov na poti do večje participacije mlajših volivcev in posledično do nove
               politike. Jaz sem po eni strani vesel, da je Vladi, ki jo tudi sam kot koalicijski
               poslanec podpiram, uspelo angažirati mlade volivce, pa seveda zelo nesrečen, da ji je
               to uspelo na ta način. Skratka, da so, da rečem, negativno nastrojeni, vsaj del njih,
               tako da če je za iskati kakšen žarek upanja, se mi zdi, da je to ta, da bodo odslej
               referendumi, volitve in vsi deli demokracije, kjerkoli se pač že da in sme in mora
               participirati, tudi za mlajše volivke in volivce pomenilo ne samo možnost, ampak tudi
               neko, pravzaprav dolžnost, možnost, ki bo izkoriščena. Verjamem, da bomo zaradi tega
               vsi na boljšem. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Matjaž Zanoškar ne bo razpravljal. Besedo ima gospod Andrej Magajna. Pripravi
               naj se Franco Juri.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Lep pozdrav!</p>
               <p>Kdaj torej na referendum, vprašanje skupnega datuma. Skupni datum je vsekakor
               prispevek k racionalizaciji stroškov. Kdaj razmišljati o stroških – pred razpisom ali
               potem, ko določamo datum – verjetno bi bilo treba v obeh variantah, pa vendar bi
               rekli, kako lahko to jaz razmišljam, ko sem pravzaprav podpisnik pri vseh
               referendumih. Žal gre za tako pomembne zakone in tako temeljne zakone za usodo ljudi,
               da je treba uporabiti tudi ta inštrument. Mnogi pravijo – morda že Zakon o malem delu
               ljudje razumejo, pokojninskega pa sigurno ne – kaj jih bomo obremenjevali? Ampak jaz
               mislim, da ga po svoje razumejo. Vrste pred okenci, ko se hočejo še po starem sistemu
               na hitro upokojiti, tudi predčasno, kažejo, da so nekaj razumeli, kaj jim preti z
               novim zakonom, tako, da ne bi povsem podcenjeval javnosti. Ne glede na to, da danes
               ne bi razpravljali o datumu, o odloku, pa se že nekako ta kampanja na nek način
               začenja, argumenti za in proti se izpostavljajo. Bom še uporabil to minuto ali dve za
               to, da sam nekaj povem o tem. Kot prvo, kar me je motilo, je bilo to, da se je
               problematika zaposlenih, upokojencev in študentov dala vsa pod isti imenovalec, v
               isti zakon. Na začetku tudi meni ni bilo to dopadljivo. En zakon, ki bi urejal malo
               delo, torej študentsko delo, delo upokojencev in zaposlenih. Vendar že, ko sem
               kasneje proučeval davčno stopnjo obremenitve tega malega dela, sem videl, da te
               zadeve ne moremo urediti z istim zakonom. Za študente je ta vrsta malega dela, davčna
               stopnja, velik preskok in obremenitev in bo to delo postalo sigurno manj konkurenčno.
               Strinjam se z vsemi omejitvami, ki jih je tudi minister predlagal. Študentsko delo je
               treba drugače urediti, to je nedvomno, anomalije so bile, je treba najti inštrumente,
               vzvode, da se te anomalije odpravijo. Pa vseeno, davčna stopnja je previsoka za
               študente, po drugi strani, to hočem pa povedati, za druge delavce je pa prenizka, kot
               je že tudi danes eden od predgovornikov povedal, pa tudi sam sem večkrat. Stimulirati
               bi bilo treba, torej davčno stimulirati, trajnejše zaposlitve, preračunana ura dela
               pri trajnejših aranžmajih bi morala biti manj obremenjena, kar bi stimuliralo
               delodajalce, ki v teh težkih ekonomskih pogojih težko sklepajo pogodbe za daljši čas.
               Kratkotrajne zaposlitve, občasna, začasna dela, pa bi morale biti neke vrste izjema,
               ki jo lahko sicer glede na tendenco po fleksibilnih oblikah dela uvajamo, se
               strinjam, ampak bi morala biti draga, draga za delodajalca, kajti financirati bi
               moral delodajalec tudi to situacijo, da bo nekoč delavec, morda že jutri, na cesti in
               bo v breme družbi, bodisi centra za socialno delo bodisi zavoda za zaposlovanje.
               Občasna, začasna dela ne morejo biti cenejša kot trajnejše oblika zaposlitve. Pa še
               nekaj. Pri vseh teh, ki so se tako vneto javljali glede anomalij študentskega dela –
               jaz sem se pravzaprav že pred desetimi leti, morda sem bil med bolj redkimi, pa so
               bili drugi tiho, danes pa so neverjetno glasni in me malo skrbi, od kod naenkrat ta
               preobrat tudi v njihovem razmišljanju. V zakonu med vrsticami oziroma pri
               interpretaciji beremo, da se ti presežki zdaj ne bodo več naslavljali na stare
               naslove, ampak da bodo deležniki v bodoče tudi podmladki političnih strank. Je to
               tudi motiv za tako zagretost po spremembi? Spremembe morajo biti, vendar političnim
               strankam, ni važno, ali gre za podmladke ali druge sekcije, se tega denarja ne bi
               smelo namenjati, pod krinko civilnih organizacij ali kakorkoli. To je dodaten razlog,
               da je treba temeljito premisliti, kaj sprejemamo.</p>
               <p>Datum 8. marec bo pravzaprav omogočil, da si bomo do takrat lahko še marsikaj
               povedali. In tudi ljudje bodo razumeli.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franco Juri. Pripravi naj se mag. Radovan Žerjav.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod podpredsednik. Spoštovani minister, spoštovani kolegi in
               kolegice!</p>
               <p>Najprej nekaj o časovnici referendumov. Nekoliko nerodno je poslušati predlagatelje
               referendumov, in verjamem, da se nahajamo pred sezono in nizom referendumov, ki naj
               bi ovirali delovanje in sprejemanje pričakovanih zakonodaj s strani Vlade. Malo
               nerodno je poslušati, kako je potem, ko razpišemo referendum, treba poiskati datum,
               ko bomo vkomponirali različne referendume glede na tematske sklope in pričakovanja,
               ki so izrazito politična, češ, en referendum lahko pomaga pri drugem referendumu. Te
               računice so seveda legitimne, logične, ampak večkrat neumestne. Najprej je treba, da
               Vlada, koalicija in Državni zbor delajo nemoteno, in če se odločimo za referendum, ki
               ni sporen, ki ne bo šel na presojo Ustavnega sodišča, dajmo se odločiti ne da bi
               računali, kako bi na ta referendum obesili nekaj, za kar sploh ne vemo, ali bo o tem
               še možno glasovati. Torej, če že zahtevate referendum, če opozicija zahteva
               referendum ali če civilna družba zahteva referendum, naj sprejme tudi odgovornost za
               ta referendum, in dajmo se dogovoriti o datumu brez drugih špekulativnih razprav
               okrog tega.</p>
               <p>Glede same vsebine referenduma. Osebno menim, prvič, da je ta referendum legitimen.
               Legitimen, ker je bilo za ta referendum zbranih toliko in toliko podpisov, vsaj
               toliko podpisov, kot jih predvideva zakonodaja. Pridružujem se tudi oceni kolege Vita
               Rožeja, da ta vidik, ta angažiranost mladih za referendum, kjer se odseva vsaj
               parcialno del interesov študentske populacije, ima polno legitimnost. Po drugi strani
               pa je v tej državi v teh kriznih časih skušnjava po reševanju vsakega vprašanja z
               referendumom zelo velika in ta skušnjava je večkrat orodje opozicije, da bi z
               referendumom vendarle ovirali normalno delo Vlade. Zato se mi zdijo tisti
               referendumi, ki nastanejo na podlagi podpisov 30 poslancev, zakoniti, ampak etično
               sporni, kajti v Državnem zboru smo plačani za to, da odločamo v Državnem zboru, in ko
               videvam toliko zbiranja podpisov za vsako vprašanje, se sprašujem, čemu smo tukaj in
               delamo kot poslanci. Glede same vsebine tega referenduma jaz menim, da je zakon, o
               katerem bo padla odločitev od 10. aprila, optimalen zakon. Ni idealen, morda, če bi
               se Vlada nekoliko več potrudila pri usklajevanju s socialnimi partnerji, tako s
               študenti kot s sindikati, bi morda prišli do boljših rešitev, ampak ker to očitno
               politično ni bilo mogoče pri določeni točki, je morala pasti odločitev. Verjamem, da
               to, kar je bilo doseženo, je optimalno in bistveno izboljšuje stanje, ki ga sedaj
               poznamo in ki bi ga lahko z enim stavkom opredelili kot legalizirano delo na črno.
               Mislim, da je prav, da se tudi študentsko delo uredi in da se ta pojem širi tudi na
               tiste kategorije, ki v teh kriznih časih potrebujejo izhod iz brezposelnosti, iz
               obupa, in malo delo je ena od možnih formul, ki jo poznajo tudi v drugih razvitih
               evropskih državah, nismo edini in nismo tukaj neka specifika. Specifični smo pa bili
               v sistemu, ki ga poznamo danes. Tukaj, Slovenija je verjetno unikum, je edina država,
               ki servisom oziroma posrednikom dela ponuja toliko manevrskega prostora in tukaj to
               ustvarja pogoje za nastajanje in za razvoj nečesa, kar bi lahko poimenovali zametek
               tajkunstva, študentskega tajkunstva. Jaz mislim, da je to treba sporočiti javnosti,
               da mi s tem Zakonom o malem delu preprečujemo nastanek tajkunstva, ki se začne prav
               pri razpolaganju in posredovanju dela, ki v bistvu poteka mimo pravil, ki veljajo za
               zaposlovanje, mimo prispevkov, z močno avtonomijo posrednikov, in tukaj je poanta,
               pri kateri ne razumem povsem stališča sindikatov. Sindikati so funkcionalno podprli
               ta referendum, podpirajo to nasprotovanje malemu delu, ampak verjetno iz druge
               perspektive, zaradi drugega interesa. Pričakoval pa bi od sindikatov, da tehtno in
               objektivno opredelijo tudi nevzdržnost študentskega dela na način, ki ga poznamo
               sedaj. Jaz kot poslanec nimam nobenega dvoma o tem, da je zakon, ki smo ga sprejeli,
               bistveno boljša rešitev od sedanjega sistema. Mislim, da je Vlada in da so
               koalicijske stranke dolžne to sporočilo in predvsem te argumente posredovati
               javnosti. Bomo imeli intenzivno volilno kampanjo, tudi jaz sem bil presenečen nad
               nekaterimi pozivi nekaterih študentskih organizacij oziroma predstavnikov, ko so že a
               priori napovedali umazano kampanjo, verjetno so se te kritike nanašale na poskuse
               umazane kampanje z druge strani. Navsezadnje, umazana kampanja se je začela že takrat
               s temi demonstracijami, kjer manjše skupine so izkoristile povsem legitimen protest
               za to, da so umazale protest celo z nasiljem. Upajmo, da ne bomo priče taki kampanji,
               da bo kampanja argumentirana, da bomo javnost in državljane soočili s konkretnimi
               podatki. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Radovan Žerjav, pripravi naj se gospod Ivan Grill.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa za besedo, gospod podpredsednik. Kolegice in kolegi!</p>
               <p>Z današnjim dnem je več kot očitno začenjamo <q>"referendumanijo"</q>, bi temu lahko rekli.
               In v naslednjih tednih in mesecih se bomo več ali manj ukvarjali predvsem s temami,
               ki bodo na referendumih. Žal se bomo ukvarjali s tem, namesto, da bi se ukvarjali s
               čim drugim. Žal se z dvema temama pač naenkrat ne da ukvarjati in se bomo zaposlovali
               predvsem s tem.</p>
               <p>Sam sem odločno proti tej inflaciji referendumov. Skoraj vsak dan že kdo zbira
               kakšne podpise za kakšen referendum in zdi se mi, da je ta situacija postala že
               popolnoma nevzdržna, skratka, nimam besed za njo.</p>
               <p>V Slovenski ljudski stranki smo do sedaj podprli en referendum. Tistega, ki smo ga
               pravzaprav podprle vse politične stranke in je bil izjemno pomemben. Govorim o
               referendumu o arbitražnem sporazumu, kljub temu, da smo takrat polemizirali, ali je
               primerno, ali ni vprašanje preveč kompleksno. Je bilo pa zagotovo tako pomembno, da
               je bilo prav, da smo vprašali ljudi, kaj mislijo. Vmes se nam sedaj napovedujejo
               nekateri referendumi, ki po moji oceni to ne bi smeli biti, ampak to je moja osebna
               ocena. Jasno je, da je referendum legitimen, pa vendar sem prepričan, da mora biti
               odločitev za referendum odgovorna, predvsem pa mora iti za vprašanje, ki je izjemno
               pomembno. Zaradi, po moji oceni, tudi zlorabe tega inštituta z vseh strani, pa se
               vzporedno odpira debata ali pa se odpirajo vse močnejša vprašanja, tudi po spremembi
               zakonodaje v zvezi z referendumom, kar je logična posledica. Sam osebno sem proti
               temu, da bi to zakonodajo spreminjali. Sem pa seveda za to, da smo vsi bistveno bolj
               odgovorni do tega instituta in da se predvsem samoomejujemo, in da ljudi sprašujemo o
               temah, ki so dovolj pomembne. Sicer pa se lahko tudi odločimo, da bomo vsak zakon
               poslali na referendum in spraznimo to dvorano, pa ne rabimo Državnega zbora in ne
               rabimo s tem povezanih stroškov.</p>
               <p>V Slovenski ljudski stranki smo bili sicer proti Zakonu o malem delu, ker smo želeli
               preprečiti, da bi do tega referenduma prišlo. Že takrat se je napovedovalo, da
               referendum bo in naše razmišljanje je bilo, da bi bilo prav, da bi se takrat zakon
               zavrnil, da morda ministrstvo še stori kakšno interakcijo z mladimi, s sindikati in z
               vsemi deležniki, in nato skupaj z zakonom o štipendijah, kot nek študentski paket
               prideta v proceduro praktično oba zakona. Verjamem, da bi v tem primeru to tematiko
               veliko lažje sprejeli vsi deležniki. Seveda to tega ni prišlo. Referendum imamo in
               kakorkoli nam seveda sedaj to ustreza ali ne, bo mladim treba prisluhniti. In jim
               omogočiti, da bodo imeli vsi možnost študirati. Ne samo tisti, ki so iz premožnejših
               družin, ampak tudi tisti, ki premožnih staršev nimajo. Tudi tisti, ki bi želeli
               študirati morda iz Hodoša, iz Pinc ali iz Kočevja, Kobarida, ki so odmaknjeni iz
               urbanih središč. Skratka, treba je ponuditi prihodnost mladim, in v tej točki je
               zagotovo to vprašanje relevantno. Bojim se, da bo tudi zaradi kredibilnosti Vlade ali
               pa, če hočete, same javnomnenjske podpore tej Vladi, da bodo referendumi, ki bodo, ki
               jih bo očitno več, da bodo vsi po vrsti, torej da bodo ti zakoni, ki bodo vsebina
               referenduma, da bodo vsi po vrsti padali. To seveda ne bo dobro za to državo, v vseh
               primerih zagotovo ne in sam bi osebno predvsem želel, da bi vendarle ta odgovornost,
               ki bi morala biti na nekem večjem nivoju, še posebej bom rekel, v večji meri
               zavladala med vsemi nami. Zagotovo gre v primeru referenduma o malem delu za
               legitimno zahtevo, zbranih je bilo ogromno podpisov in takšni legitimni zahtevi prav
               gotovo ni moč nasprotovati.</p>
               <p>Ponavljam pa še enkrat, sem absolutno proti tej inflaciji referendumov, ki se
               napovedujejo. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Ivan Grill, pripravi naj se gospa Melita Župevc. Ne bo. Gospod
               Franci Kek.</p>
               <p>Gospod Grill, izvolite.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa za besedo.</p>
               <p>Poglejte, tudi sam sem bil eden izmed tistih poslancev, ki so proti tem zakonu, ko
               smo ga obravnavali v Državnem zboru, nasprotovali tako prvič kot tudi drugič. In to
               kljub temu, da sem prepričan, da je na številnih področjih ta zakon prinesel ali pa
               vnašal pomembne izboljšave, pomembne premike, in marsikakšno do sedaj neurejeno
               zadevo tudi uredil. Ampak žal, tako kot v mnogo drugih zakonov se tudi v ta zakon
               verjetno hote vnaša ali pa se je vneslo neke rešitve, ki so bile pa zagotovo
               nesprejemljive. In to za študente, za upokojence, nenazadnje za veliko število raznih
               skupin in tudi za opozicijo. Ampak glasovalni stroj – koalicija – je seveda ta zakon
               prvič in tudi drugič izglasoval. In da imamo mi danes to zahtevo za referendum, je
               krivda izključno na vas, koalicija, pa tudi seveda na Vladi. Če bi bili pripravljeni
               prisluhniti argumentom, predvsem s strani študentov, pa tudi drugih skupin, bi
               zagotovo prišli do nekega konsenza, ampak dialog, pogajanja, žal se morajo vedno
               zaključiti nekako tako, da je tako ena stran kot druga prepričana, da so dosegli
               tisti svoj pričakovan nabor zahtev. Nikakor pa ni moč pričakovati, da za neke
               zahteve, s katerimi so pač sogovorniki prišli, ni bilo niti trohice posluha in
               seveda, to niso pogajanja in seveda rezultat tega je, da imamo ta referendum. Jaz
               seveda to legitimnost podpiram, in tudi ta odlok bom podprl. Me pa žalosti, pa tudi
               skrbi to, da se v Sloveniji ves čas, predvsem pa s strani koalicije, skuša v javnost
               plasirati nek vtis, da je referendum nekaj slabega, da je to nekaj nebodigatreba, da
               se zapravlja po nepotrebnem denar in še in še bi lahko naštevali. V marsikateri
               državi, spoštovana koalicija, ljudje dajejo življenja, se borijo za to, da uspejo
               priti na nivo take demokracije, da lahko sami ljudje odločajo. Pri nas imamo
               parlamentarno demokracijo, da vsaka štiri leta na volitvah izvolimo Državni zbor,
               parlament, vendar še višja stopnja demokracije je pa zagotovo referendum. In zakaj se
               ne bi ljudje odločali o teh zadevah na referendumu? Zakaj? Zakaj take neumne trditve,
               da se ljudje ne znajo odločati, da ljudje tega ne bodo razumeli? Jaz sem trdno
               prepričan, da ljudje marsikakšno zadevo bolj poznajo, bolj se znajo pravilno odločati
               kot se pa tukaj v Državnem zboru, vključno z mano. Žal, poglejte, temu je tako. In
               prav je, da bi se vedno omogočalo, da ljudje povedo tisto, kar želijo, in to skozi
               referendum. In zato mene popolnoma nič ne skrbi, da se pač referendumi bodo odvijali
               tudi v prihodnje. Kljub temu, da so nekateri po tematiki taki, ki sam mogoče imam do
               tematike pomisleke, ampak če se bodo ljudje o teh zadevah odločali, naj se odločajo.
               In če bi bilo res tisto, kar trdite – po nepotrebnem zapravljanje denarja –, glejte,
               ni to po nepotrebnem. Nepotrebno smo 300 milijonov evrov dali Grčiji, po nepotrebnem
               so šli milijoni, milijarde denarja na račune v Liechtenstein pa na Ciper in tam.
               Tukaj se nobeden nič ne vpraša, na stotine referendumov bi lahko plačali s tistim
               denarjem, ki je sedaj na računih tajkunov, pa se nobeden za to ne sekira. A zdaj za
               tisti denar, ki ga tako ali tako dobijo ljudje, ki na referendumu delajo, pa zganjate
               tak cirkus. In, če bi bil res namen, da se referendumske zadeve nekoliko
               racionalizirajo, s tem se seveda tudi jaz strinjam, podprite predlog Slovenske
               demokratske stranke in tudi ta amandma. Dajmo si poiskati en datum, kjer bo lahko več
               referendumov istočasno, pa se bo marsikatera zadeva, ne samo zracionalizirala,
               mislim, da bo tudi postopek bolj zanimiv, ljudi se bo motiviralo in bodo o teh
               zadevah tudi bistveno bolj razpravljali in se seveda v vsakem primeru pravilno
               odločali. In tukaj bi bilo treba iskati za naprej, zato vas pozivam, vse, tudi tiste
               medije, ki skušajo v javnosti ustvariti vtis, da je referendum nekaj nebodigatreba,
               kot sem rekel, ali celo nekaj umazanega, nekaj nedemokratičnega, ne teptati te
               demokratične vrednote, spodbujajmo to, pa mislim, da bomo vedno potem deležni tistih
               pravih učinkov. In jaz sem trdno prepričan, da je tudi referendum o RTV, ki je bil s
               tako večino zavrnjen, bila prava odločitev ljudi, in če vam tisto pač ni prav, je to
               vaša krivda, tako da jaz bom ta odlok seveda tudi podprl. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Mirko Brulc.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Lepo pozdravljeni!</p>
               <p>Čim slabše, tem boljše. Danes imamo že 40. izredno sejo Državnega zbora, da ne
               govorim o stotinah sej odbora pod nujnim sklicem. Obenem pa so seveda vsakodnevno
               prisotni očitki, da se ne ukvarjamo s problemom gospodarstva. Glejte, tudi danes ni
               študentov več tukaj, so šli, kajti mentor Semolič je enako naredil, ko smo
               obravnavali en drug predlog o referendumu. Zakaj bi nas poslušali, saj oni so za
               socialni dialog, ampak ne vem s kom? Po takih paketih izrednih dogodkov, kamor spada
               seveda tudi zelo odmevna akcija Študentske organizacije in sindikata, ko so razbijali
               parlament, je uvodni govor danes študenta tukaj, da je treba na tem področju nekaj
               narediti, da je treba na področju študentske organizacije nekaj narediti, na področju
               dela upokojencev, občasnega dela mladih in tako dalje, ampak verjemite, ni mogoče,
               danes ni mogoče pripraviti nobenega zakona, da bi bil v zadovoljstvo vseh, sploh pa
               ne nekaterih. Govorim o malem delu, o pokojninskem, da poenostavljam naslove, o
               reorganizaciji zdravstva, o delu na črno, o čemerkoli govorimo, nič ni več dobro in
               če poslušamo medije, potem vemo, bolj si žalosten, kot takrat, ko greš ven iz
               parlamenta, če poslušaš ene Odmeve, ki jih vodi neka gospa. Res je, zakaj se ne bi
               ljudje na referendumu odločali o vsem, ampak potem ni treba Državnega zbora, potem ni
               treba, da prevzemamo mi neko odgovornost, pa gremo čez štiri leta na volitve in se
               potrjujemo ali pa ne. Ne more, jaz ne podcenjujem, referendum je legitimna pravica,
               je treba vedeti, kdaj je potreben in je treba vedeti tudi, na kakšen način, kaj koga
               sprašujemo. Ne podcenjujem nobenega, ampak če grem zdaj na ulico spraševati o malem
               delu tiste, ki so podpisovali, ker so tudi za to dobili plačano, če vedo o vsebini
               zakona pet stavkov, plačam jaz tisti njihov podpis. Cela vrsta je takšnih, in to je
               logično. Prepričan sem da je tudi med nami marsikdo, ki se ni poglobil v celotni
               Zakon o malem delu, o pokojninskem in tako dalje. Nikar pa na ulici računati, da bodo
               vsi vedeli vse, ampak gre za izjemno propagando in tukaj ste seveda dobri. Kajti jaz
               res ne vem, kako prepričati študente – pa danes ni razprava o vsebini zakona –, ampak
               vseeno, kako jih prepričati, da jim ta zakon o malem delu prinaša več, ne manj. Več.
               Da bodo imeli najmanj 4 evre plačano uro, ker vem, da jih nekateri privatniki
               izkoriščajo, da bo imel plačan prispevek za pokojninsko zavarovanje, da se mu to
               šteje nekam v neko dobo, da ima plačano zdravstveno zavarovanje. Vemo, da je delo
               študenta zelo ugodno za delodajalca, tudi ta ima omejitve, da ne bo izkoriščal teh
               mladeničev in mladenk, prav je da delajo – nekateri iz socialne potrebe, nekateri
               zato, da si zaslužijo za dopust, eni pa za cigarete in še kaj –, ampak večina gara za
               to, da si izboljša standard. In žalostno je, da marsikateri iz štipendije in tega
               zaslužka plačuje položnice svojim staršem. To so problemi, o katerih bi morali
               govoriti.</p>
               <p>Sedaj pa referendumski dan. Najprej je bila predvidena cvetna nedelja, prefinjena
               akcija, sedaj pa je dan zmage, čeprav je dan zmage 9. maja dan zmage nad
               nacifašizmom. Nehajmo se delati norca iz teh datumov, vse je treba spoštovati in
               določati referendume ne zato, da nagajamo enkrat, bi rekli, cerkvi, enkrat
               prebivalstvu, enkrat ne vem komu. In tudi obrazložitev, ki jo imam tukaj in jo je
               pripravila SDS za ta amandma, ki ga vlaga, kaže, da je zelo pritlehen in da je nivo
               tak, da je človek res žalosten. Govori o tem, da se zmanjšuje sredstva za štipendije,
               kar je popolna laž, govori o nekih kurjih tatovih in tako dalje, in s takimi
               propagandami nastopati v predvolilni ali predreferendumski kampanji, taka bo metoda
               in ljudje, ki so jezni in tako dalje, stopijo na ta vlak in potem gre pač tja, kamor
               gre.</p>
               <p>Zato, ker želim, sam osebno, zainteresirane volivke in volivce o vsebini zakona, o
               katerem se bo odločalo na referendumu, natančno seznaniti – dobre in slabe strani, ni
               vse zlato, kar se sveti –, zato mislim, da ni dobro, da imamo na isti dan več
               referendumov. To ne pomeni, da volivka in volivec ali tisti, ki bo glasoval, ne more
               obkrožit <q>"za"</q> ali <q>"proti"</q> na štirih, petih listih, ampak želim, da bi vedeli, o čem
               odločajo, kajti njihova odločitev ima neko težo in to je treba spoštovati. Zato
               mislim, da gre za zahtevne materije, zahtevne vsebine, o katerih se je treba zelo
               jasno pogovoriti na zborih volivcev ali kakorkoli bomo to imenovali. Tukaj bom
               aktiven in se bom potrudil, da bodo sprevideli, da je ta, zdaj pa govorimo o tem
               zakonu, koristen za mlade, manj mlade in tudi tiste starejše. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janez Ribič, pripravi naj se gospa Darja Lavtižar Bebler.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo. Spoštovani!</p>
               <p>V Slovenski ljudski stranki smo zelo konstruktivno pristopili k predstavitvam prvih
               osnutkov Zakona o malem delu, saj smo prepričani, da so predvsem na področju
               študentskega dela potrebne korenite spremembe. Trenutna ureditev namreč ne služi več
               svojemu namenu, na ureditev svojega statusa glede možnosti opravljanja dela pa čakajo
               tudi upokojenci. Zato smo delo ministrstva na tem področju v začetkih v Slovenski
               ljudski stranki načelno podpirali, saj smo pričakovali, da se bo zakonski predlog o
               malem delu skozi obravnavo tudi ustrezno popravil in prilagajal socialnim skupinam z
               iskanjem optimalnih rešitev glede na realno stanje v naši državi. Na žalost se je
               pokazalo, da pomanjkljivosti v predlogu zakona niso bile odpravljene, rešitve se niso
               usklajevale, pogajanja s socialnimi partnerji, še posebej s študentsko populacijo, ki
               jo zakon najbolj prizadene, pa so bila vodena po načelu vzemi ali pusti.</p>
               <p>Slovenska ljudska stranka je tudi od vsega začetka pogojevala podporo Zakonu o malem
               delu z vzporedno pripravo reforme štipendijske zakonodaje. Pa kljub obljubam
               Ministrstva za delo, družino in socialne zadeve, da bo to pripravilo, je štipendijska
               reforma trenutno šele v pripravljalni fazi oziroma jo celo umikate iz obravnave na
               določenih delovnih telesih. Vendar samo ustrezna štipendijska politika lahko omogoči
               vsem, ki so sposobni in želijo študirati, pravične in enakopravne pogoje dostopa do
               študija, ne glede na status ali oddaljenost od večjih visokošolskih centrov. Na tem
               področju ne sme biti nobenih razlik, dostopnost do študija pa mora biti čim bolj
               enakomerno porazdeljena, tako za tistega iz Bele krajine ali Koroške kot za
               Ljubljančana. Dokler to ni rešeno, je tako drastično omejevanje dela študentom
               neodgovorno dejanje.</p>
               <p>Na podlagi teh dejstev in razočaranja, da predlagatelj zakona ni upošteval skoraj
               nobenih pripomb širokega kroga ljudi ter na ta način uveljavil po mnenju Slovenske
               ljudske stranke neživljenjski zakon, katerega delovanje v praksi je močno vprašljivo,
               Slovenska ljudska stranka tega zakona ne podpira. Predlagatelji zakona so namreč
               spregledali in ignorirali vsa opozorila, da bo Zakon o malem delu v prihodnosti
               povzročal hude preglavice tako delodajalcem kot delojemalcem.</p>
               <p>Zakon v nobenem delu ne govori o aktivni politiki zaposlovanja mladih, prej obratno.
               Mladi diplomanti bodo po morebitni spremembi zakonodaje tudi po diplomi lahko delali
               kot mali delavci, to pa je oblika zaposlitve, ki ne prinaša nobene socialne varnosti,
               možnosti najema kredita in podobno. Še več, preprost izračun pokaže, da bi oseba, ki
               prejema denarno socialno pomoč in ne dela nič, prejela večji znesek kot oseba, ki bi
               delala maksimalno število ur malega dela na mesec po povprečni urni postavki.
               Aktivnega zaposlovanja mladih diplomantov Zakon o malem delu še vedno ne ureja.
               Država bi morala stimulirati zaposlovanje mladih, z, na primer, nižjo obdavčitvijo in
               podobno. Nisem pa zagovornik referendumov, saj kot je dejala ena izmed poslank,
               plačaš en referendum, pa jih dobiš pet; potem ne vem, zakaj smo mi tukaj. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Darja Lavtižar Bebler. Pripravi naj se gospod mag. Franc Žnidaršič.
           </p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovani!</p>
               <p>Referendum o uveljavitvi Zakona o malem delu torej bo, o tem Državni zbor ne more
               več avtonomno odločiti drugače. Po mojem globokem prepričanju pa je ta referendum
               nepotreben. Študentje z uveljavitvijo tega zakona ne bodo ničesar izgubili, saj bodo
               tudi poslej lahko prek malega dela opravili do 720 ur na leto, s čimer bodo v enem
               letu lahko zaslužili 6 tisoč evrov bruto. Bodo pa pridobili dodatno socialno varnost,
               dodaten zaslužek k že zagotovljenim prejemkom, priznane delovne izkušnje in vštevanje
               v pokojninsko dobo. Kdo pa bo z uveljavitvijo Zakona o malem delu izgubil? Študentski
               servisi in študentske organizacije. Logično je, da oboji zakonu nasprotujejo, saj
               študentski servisi na račun študentskega dela živijo prav bohotno. Funkcionarji
               študentskih organizacij pa se, kot vidimo, ne otepajo s pomanjkanjem, temveč prav
               nasprotno. Stvari so torej zelo preproste. Z vsemi okrepljenimi dejavnostmi, zlasti
               študentskih servisov in študentskih funkcionarjev, tičijo zelo veliki denarji, bojda
               so bili nekateri podpisi za referendum tudi posebej plačani, kar je odveč posebej
               komentirati.</p>
               <p>Glede datuma izvedbe referenduma oziroma predloga SDS za izvedbo vseh pričakovanih
               referendumov na en dan, konkretno 8. maja, pa tole. Nikakor ne gre za žaljivo
               podcenjevanje volivcev, ko zatrjujemo, da gre za vsebinsko zahtevne odločitve in da
               je težko skrbno in odgovorno pretehtati vsakega od potencialno razpisanih
               referendumov. Vprašajmo se, kolikšen delež našega volilnega telesa dobro pozna,
               denimo, danes veljavni pokojninski zakon, ki je v rabi že 10 let. Zelo majhen delež.
               Ker je pač materija pokojninskega zakona zelo obširna, zelo zahtevna in razvejana, če
               govorim samo o njem. Takšna so pač dejstva. Dejstvo pa je tudi to, da se s sprožanjem
               plazu zahtev po referendumih sproža še en drug proces, in to je namenoma izzvan
               proces erozije parlamentarne demokracije. Ko je nenadoma treba ob ustrezni
               negativistični kampanji zrušiti vsak pomembnejši zakon, ki ga je pripravila vladna
               koalicija. Čemu? Ali zato, da bi naslednjega dne, 9. maja, slavili dan zmage? Ali
               zato, ker bi SDS s tem želela položiti temeljni kamen za drugo republiko in za 50+?
               Zgolj retorični vprašanji, seveda. Mi smo predlagali že večkrat, da bi bilo smotrno
               predvideti en dan v letu ali pa dva dneva v letu za razpis več referendumov hkrati.
               Ampak o tem se moramo pogovarjati v miru, razumno in takrat, ko nam ne bo nad glavo
               visel politično motiviran referendum. In to takrat, ko smo že ugotovili, da je treba
               celotni Zakon o referendumu in ljudski iniciativi spremeniti. Za to pa sem. Ampak za
               takšne populistične zahteve, s takimi slabimi nameni, pa seveda nisem. Hvala lepa.
           </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milenko Ziherl, pripravi naj se gospod Anton Kampuš oziroma za
               njim gospod Gvido Kres.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala za besedo, gospod podpredsednik. Lep pozdrav gospodu ministru, kolegicam in
               kolegom!</p>
               <p>Začel bi pri amandmaju, ki ga je predlagala Slovenska demokratska stranka, in sicer
               tudi sam ocenjujem, da v poplavi referendumov, ki se obetajo v tem letu, da bi bilo
               zelo racionalno in logično, da se izvedejo na en dan. Lahko bi razpravljali, ali je v
               amandmaju predlagani dan primeren. Vsekakor pa mislim, da ni vmesno, da razpravljamo
               o tem, da pač ne bi uvedli referendumskega dne.</p>
               <p>Zakaj je referendum potreben? Ob tem, da Vlado podpira samo še okoli 15 % ljudi,
               pomeni, da Vlada pač prihaja na dan s takimi ukrepi in zakoni, ki jih posamezni
               segmenti družbe ne zdržijo in vidijo nevarnost, da bi se nekaj že pridobljenih pravic
               ali pa neko stanje bistveno in drastično poslabšalo. In zato so vse pobude za
               referendum bile pač vložene. Zastonj je razpravljati o legitimni in nelegitimnih
               referendumih. Če mi lahko kolega, ki o tem razpravlja, našteje enega nelegitimnega,
               potem je tudi rezultat nelegitimen. Tukaj sploh ne vidim, da je smiselno o tem
               razpravljati. Referendumi so vsi legitimni. Pobuda, če je legitimno zbrana, je
               referendum legitimen. Čaka nas malo delo, pokojnine, usoda bloka 6 Termoelektrarne
               Šoštanj, arhivi, pa verjetno še družinski zakonik. O tem nismo razpravljali danes.</p>
               <p>Kako bo na referendumu? Verjetno se vladna stran boji referenduma, glede na
               zadnjega, s katerim je imela slabo izkušnjo. Kajti, rezultat je bil zadosti zgovoren.
               To sem enkrat že povedal, da je vladna stran rabila vsaj 150 tisoč glasovalcev, da bi
               bil rezultat šele izenačen. Potem bi pa lahko govorili, da bi morda vladna stran
               zmagala na tem referendumu.</p>
               <p>Torej, referendum je. Tudi sam se strinjam, moje stališče je, da so referendumi
               nepotrebni, ker bi lahko prvič, Vlada prišla s takimi predlogi, da ne bi
               zrevolitirala ljudskih množic, in bi morda kazalo razmisliti, ali ne bi bilo dobro,
               da minister ali Vlada stopi korak nazaj, da bi nekoč v prihodnosti naredila dva
               naprej in bi spremembe, za katere se pa vsi strinjamo, vsi ki tukaj notri sedimo, za
               katere se strinjamo, da so nujne. In če preidem na malo delo, je vsekakor treba, se
               kaže potreba, da se uredi stanje na področju malega dela. Malo delo je vsekakor
               nujno, bodisi kot nekakšno socialno, torej izboljšanje standarda študirajoče
               populacije, bodisi da rabijo delovne organizacije, kajti študent, šolajoča
               populacija, pač naredi enkrat ali večkrat na leto tisto, kar redno zaposleni v celem
               letu ne naredijo. Po drugi strani z malim delom zapolnjujemo delovna mesta v času
               dopustov ali pa kakšnih drugih neobičajnih razmer. In zaradi tega vsekakor, ker je
               potrebno, je treba narediti in odpraviti vse napake. Neke napake, neka nuja, neke
               zlorabe so pa bile, da se je pokazala potreba po urejanju malega dela. In s tem se
               vsi strinjamo, mislim, da vseh 90, ki nas sedi tukaj notri, pa na vladi, pa verjetno
               še v stroki, v stanovskih organizacijah. Preveč je bilo ekscesov na področju malega
               dela. In sicer, nerazumno bogatenje določenih segmentov, določenih vodstvenih
               struktur v študentskih servisih, nekatere stvari so bile take, da bi jih lahko celo
               določene komisije obravnavale, recimo cenitev nepremičnine, cenitev je stala 80 tisoč
               evrov. Zame je opravil cenitev pooblaščeni cenilec za neko zadevo za 200 evrov. In če
               tukaj ni sum pranja denarja? In da se ni gospod, takratni Kos oglasil, potem lahko
               samo sklepam – ali je slabo obveščen ali so pa delali z roko v roki. Študentski
               servis si je privoščil nakup jahte kot sredstva za pouk voditeljev čolnov, in še in
               še. Vendar pojdimo še na dobro stran, iz malega dela se financira študentska
               dejavnost, ki jo toplo pozdravljam. V našem mestu deluje Klub Ostriga, v kateri se
               lahko artikulirajo vse dejavnosti, ki jih želi imeti študirajoča populacija, dobro pa
               vključujejo tudi starejše dijake, pa ker so sosedje kluba upokojencev, celo z njimi
               dobro sodelujejo. Torej, nek vidik bodoče ureditve malega dela je vsekakor, da se iz
               malega dela, prvič, vzame del sredstev za socialno varnost, torej za delovno dobo
               tega, ki opravlja malo delo, da del ostane za delovanje študentskih organizacij,
               študentskih društev po mestih, po občinah, in sama birokracija pa ne stane toliko kot
               so si do sedaj odrezali od študentskega plačila. Sami vemo, da je ta zakon zbudil
               velik revolt in celo demonstracije smo imeli. Dvomim, da so bili tam notri samo
               študentje, ampak so bili tudi očitno najeti hujskači, kajti bodoča inteligenca ne
               verjamem, da ne bi vedela, kje je sedež predsednika Vlade, da ni tukaj na Šubičevi,
               in so ga s kockami hoteli iz te stavbe spraviti, ampak nekje drugod deluje. Bodoča
               inteligenca, če tega ne ve, ni inteligenca. Hujskač, ki je pa od drugod prišel, kar
               kažejo indici, pa jih seveda kolegica gospoda ministra še tudi slučajno ni raziskala,
               je pa neka druga zgodba. Potem zakon še ni bil v tej hiši. Zakaj so ga iskali, pa
               protestirali v tej hiši? Je bil v neki drugi hiši. Na koncu pa vsekakor malo delo
               rabi tudi zaščito. Tukaj imam spisek, dobro so drugače študentje organizirani, spisek
               neplačnikov. Bi kazalo še za druge segmente objaviti spisek neplačnikov. Notri so
               nogometni klubi, seveda obvezno Vegrad, pa ne bi našteval, ker po drugi strani vidim,
               da študentski servisi tudi v take bolj obrobne, pa poslovno sumljive ali pa slabo
               stoječe organizacije pošiljajo ljudi na delo. Na koncu še o stroških referenduma, še
               enkrat. Vsak 4 milijone so ocenjeni, torej, če jih združimo – namesto 5 krat 4 kar je
               20 milijonov –, bi lahko s 4 milijoni pokrili vse demokratično upravičene zahteve
               prebivalcev Slovenije. Vendar, ta denar se takoj vrne nazaj, to ni nekaj ŕ la
               tajkunski krediti pa Luksemburg, pa poštni nabiralniki. V komisijah so navadno
               ljudje, ki krvavo rabijo ta denar in komaj ga dobijo, ga verjetno že tudi porabijo za
               nekaj nujnega. Potem pa tudi material, ki se tiska, in tako dalje, za referendum tudi
               neka organizacija dobi, torej ti 4 milijoni evrov so porabljeni koristno, torej ne
               gre kar nekam v zrak, da smo jih vrgli proč, kot je bilo rečeno. In zato vsekakor
               kaže podpreti, da bi bil referendumski dan, in počakati na referendumu kakšen bo
               rezultat, in glede na rezultat bo, gospod minister, ali bo domača naloga ali popravni
               izpit še enkrat, to je pa v rokah volivk in volivcev. Sam pa še vedno mislim – o
               referendumih ne gre tako lahkotno razpravljati, eni so dobri, eni so slabi, vsak je
               bil sprožen zaradi nečesa zelo perečega. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Gvido Kres. Pripravi naj se gospod mag. Sajovic.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi!</p>
               <p>Jaz imam občutek, da je duh iz steklenice ušel. Vse preveč je, lahko bi rekel,
               izkoriščanja groženj z referendumi. Mislim, da mora svojo krivdo pri vsej tej zadevi,
               pri takšnemu stanju, priznati tudi Vlada. Mi nimamo nič proti temu, da bo referendum,
               če je legitimna zahteva takšna, če zakon določa, da je treba referendum razpisati, ga
               je pač treba razpisati. Tukaj ni debat. Je pa res, da podpiram amandma Poslanske
               skupine Slovenske demokratske stranke, ki želi na ta način, da bi prišlo do tega, da
               bi se referendumski dan določil na način, da se združi na isti dan več referendumov,
               ker vse to, kar se obeta in ob vsej tej klimi in ob vsej tej maniri, ki je trenutno
               zavladala v naši državi, lahko pričakujemo še kakšen referendum več. In jaz Vlado
               popolnoma razumem, je v škripcih in ne vem kako se bodo izvajale reforme, če bo čisto
               vsak zakon prišel na referendum. Mislim, da bi bilo najbolje, da se Vlada začne
               ukvarjati samo še s tistimi zadevami, ki so nujno potrebne, ki jih lahko obravnava,
               to pa je z izboljšanjem gospodarskega stanja, in najbolj verjetno bodo morale takšne
               reforme počakati na kakšen kasnejši čas. Ker razmere v državi so res slabe, z vsakim
               dnem se povečuje brezposelnost, po drugi strani bi imeli pet referendumov, pa če to
               damo na prst, je to 20 milijonov, pa če bi imeli samo enega, se 16 milijonov
               prišpara, pa je naša litijska šola pod streho. Po eni strani dobivamo podatke, da
               letos ne bo razpisa za investicije za nove šole, denarja ni, potrebe so, ampak ta
               učinek investiranja v gradnjo se pomnoži, veliko bi bilo to delovnih mest v takšnih
               investicijah. Z referendumom delovnih mest ne bo, samo en dan pač toliko in toliko
               nekih stroškov, ki peljejo v take velike izdatke, kot se iz tega da razbrati.</p>
               <p>Jaz sem danes bil pri kolegu obrtniku. Zelo, zelo, moram reči, da se mi je kar malo
               zasmilil. On je rekel, če bi bil danes star 24 let, sigurno ne bi več živel v
               Sloveniji, med drugim je pa tudi to povedal, da je celo Evropo dal skozi, pa da
               lepšega konca za življenje kot je Slovenija enostavno ni, ampak v takšnih razmerah se
               več delati ne da. Te obrtnike obremenjujemo z vsem, z nerazumnimi zahtevami,
               pritiskamo na vsakem koraku, od tistega, ki še kaj plača, bi mu potegnili vse, od
               tistih, ki so pa milijone pognali, pa ne dobimo nič. Samo primer, 24 evrov, dolžan
               socialni, Zpizu, zaradi napake, ker pač 24 evrov ni bilo poravnanih, prideš k
               zdravniku, sestra za tabo maha s tisto kartico, gospod, vi pa nimate plačano, pa 30
               let obrtnik, pa ne vem, koliko dal državi, pa saj se tam lahko pogrezneš. Toliko te
               je lahko v tistem trenutku sram. Mislim, da je malo ljudi tukaj notri v tem Državnem
               zboru, ki dajejo takšne zgodbe skozi, pa vendarle mislim, da bi morali težiti k temu,
               da bi bila delovna zakonodaja fleksibilnejša, da bi bilo lažje vstopanje na trg dela
               in pa, seveda, tudi lažje odpustiti višek delovne sile, ampak v tistem trenutku naj
               pa država poskrbi s svojo socialo in naj na ta način tudi čim več prispevkov pobere,
               da bo imela za take zadeve. Poleg tega pa naj še povem, strukturna gospodarstva v
               Sloveniji je takšna, da je nizka dodana vrednost, ob taki veliki brezposelnosti je še
               to dodaten razlog, da je iztržek, davčni iztržek, bistveno manjši. Tudi to bo treba
               prestrukturirati, ampak ob vseh takih problemih in na takšen način ne vem, kdaj bomo
               prišli do želenega cilja. Jaz skratka podpiram amandma, pa želel bi, smo vsaj v tem
               racionalni, če že ne moremo biti racionalni v zahtevi po referendumih. Hvala lepa.
           </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Borut Sajovic, pripravi naj se gospa Silva Črnugelj.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo. Prijazen pozdrav tudi ministru!</p>
               <p>Dober večer Slovenija, referendumska država! Kaj bomo rekli? Očitno politika pada na
               izpitu, vsi smo si danes edini in jaz sem vesel, ko poslušam mnenja z vseh strani, da
               seveda dosedanja ureditev študentskega dela ni ustrezna. Slišal sem številne
               potrditve in tudi po tej razpravi sem vse bolj prepričan, da je ministrstvo z
               ministrom na čelu pripravilo dober zakon, ki rešuje številne probleme, žal pa čisto
               vseh ne. Na tem izpitu predvsem pada politika, če bi se seveda pozicija in pa
               opozicija ne delili tako ostro, če ne bi bil cilj dela slovenske politike, seveda,
               destabilizirati stanje v tej državi, potem se o takih referendumih danes ne bi
               pogovarjali. Jaz sem zelo presenečen, ko sem slišal tamle kategorično zatrjevanje
               enega od poslancev, da so bili med demonstracijami, ki so bile uvod v to zgodbo, da
               so bili tam hujskači. Eni očitno imajo več podatkov kot pa drugi, ampak dejstvo je,
               da ne z demonstracijami ne s tem referendumom ne bomo nič rešili, slabo, neurejeno
               stanje, v katerem na račun študentov bogatijo predvsem študentski servisi, bo ostalo
               še naprej. Kaj pa se bo dogajalo s temi študenti? Seveda ne bodo imeli delovne dobe,
               ker se ne plačuje prispevkov, tako pa je ta rešitev, ki jo je pripravilo ministrstvo,
               dobra. Govorili smo v sloganu, da vsako delo šteje in da se seveda prispevki tudi za
               krajše obdobje, tako v pokojninsko, kot v zdravstveno blagajno, plačujejo. In z obema
               blagajnama vemo, da imamo težave. Nekdo je izrazil, eden od mojih predhodnikov, hudo
               skrb, češ, da je vlada v stiski. Daleč od tega, vlade prihajajo in pa grejo, v stiski
               smo in bomo mi vsi skupaj, pa ne znamo poiskati rešitev, ne na področju pokojninske
               reforme, ne na področju študentskega dela. Takega primera in take ureditve
               študentskega dela, kot ga imamo mi, gospe in gospodje, v Evropi nima prav nobena
               država. Skandinavske države se ta trenutek pogovarjajo in dogovarjajo o rešitvah na
               področju dela, kjer bi seveda delovna doba trajala tudi do 70. leta, nekateri
               razmišljajo še celo več. Balkanske države, med njimi Črnogorci, Bolgari in Romuni,
               tam bodo delali brez težav do 65. leta, ne zato, ker bi jim bilo to všeč, ampak zato,
               ker enostavno drugače ne gre. Če ni rednih vplačil in dovoljšna zaposljivost, potem
               iz vreče, ki se imenuje pokojninska blagajna, ni kaj jemati in ni česa deliti. Mi pa
               bomo v interesu neke politike vse te zdravorazumske predloge porušili, zadevo
               zakurili in moram reči, da bo še težje v času, tistem, ki pride po tem. Tisti, ki
               kurijo te ognje, ne vedo, da se jih na politično navodilo, politično komando, ne da
               ugasniti, in to bo največja težava in beda te države. Ceno igračkanja politike bodo
               pa, seveda, tako kot vedno, plačali ljudje.</p>
               <p>Spomnim se novice v enem od dnevnikov, nekaj dni nazaj, ko so rekli, <q>"ali je treba,
               da vsi skupaj plačujemo referendume, ker politika ni opravila svojega dela"</q>. Del
               politike in mi v poziciji smo tisti, ki smo svoje delo opravili vestno in odgovorno.
               Ni res, ni res, da se nismo pogovarjali in dogovarjali s študenti. Vedno so jim bila
               vrata odprta, in so jim še. Tukaj je bil interes očitno višji in večji, in to je
               tisto, kar me skrbi. Lahko se z nekom pogovarjaš, vendar dogovor je mogoč, če
               popuščata oba. Če pa nekdo trmasto vztraja na svojih izhodiščih, potem teh dogovorov
               v tej državi ne bo. In če se bo vedno našel del politike, ki bo kljub temu, da ve, da
               so nekatere rešitve slabe, ponudil kratkoročno potuho za nabiranje političnih točk,
               potem se nam, drage državljanke in državljani, slabo piše. Jaz se s takim
               referendumom ne strinjam, zagotovo se ga bom pa udeležil, in lahko je tudi ta
               referendum eden tistih prelomnih, kljub temu, da jih veliko misli tudi drugače.
               Prišli bodo časi resnice in če jo spoznamo prej, tem bolje za nas.</p>
               <p>Kar se pa tiče rešitve in urejanja na področju referenduma. Dejstvo je, da so pri
               nas v zakonodaji, kot jo imamo, politično motivirane zlorabe možne, pa sploh niso
               zlorabe, ta trenutek so čisto legalno, ustavno in zakonito sredstvo, ki pa so s
               tistim zakonom, ki v tej državi vse redkeje velja, to pa je zakon zdrave pameti,
               velikokrat v nasprotju. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Silva Črnugelj, pripravi naj se gospod Jakob Presečnik.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo, gospod podpredsednik. Lepo pozdravljeni, kolegi in
               kolegice!</p>
               <p>Moram priznati, da pač ne sodim med tiste poslance, ki sem ravno navdušena nad
               referendumi za vsako ceno. Ta referendum, žal, bo, ne glede na to, kakšne argumente
               bomo tukaj z leve, desne in sredinske strani zoper ali v prid zakonu rekli. Jaz sem
               za Zakon o malem delu z veseljem glasovala, ker mislim, da je eden redkih zakonov, ki
               je bil dejansko skrbno pripravljen, in ne pripravljen samo v tem mandatu, ampak
               dejansko, tisti, ki imate spomin, bil je pripravljen tudi v minulih mandatih, zaradi
               tega ker študentsko delo je posebnost Slovenije, in kot tako obliko dela ga ne
               poznajo druge evropske države. Ampak, dobro, v redu. To je neka naša specifika, ki je
               in se je na nek način prijela, ampak ta zakon je vsem deležnikom, se pravi študentom,
               brezposelnim in upokojencem omogočil, da legalno, na legitimen način dela zaslužijo
               in dejansko boljše živijo, kot bi sicer živeli s sedanjim načinom študentskega dela.</p>
               <p>Nekateri govorci pred mano so rekli, da je jabolko spora samo 30 milijonov evrov, ki
               da bojda z njimi upravlja študentska organizacija in da se s tem nekateri v
               študentski organizaciji bogatijo. Ja, mogoče je res, da v študentski organizaciji
               bogatijo na račun dijaškega in študentskega dela, samo ne pozabimo, da tukaj imajo
               profit tudi drugi. Vsi tisti deooji, dedeji in vsi ostali, ki zaposlujejo študente in
               imajo zaradi tega toliko nižjo ceno dela. In ne nazadnje ne pozabimo, da vsi ti
               študentje, ki danes delajo prek študentskega servisa, če bi pač obveljal tako dober
               zakon, bi enostavno imeli tudi možnost uveljavljanja minulega dela prek prispevka.
               Ampak eni so enostavno okuženi z virusom referendumov. Nekdo je rekel
               <q>"referendumanija"</q>. Jaz si želim, da bi imel kak dober serum ali pa karkoli že,
               cepivo, če smo že o cepivih znali govoriti. Ampak katero je tisto cepivo? Glava nas
               bo bolela, vse tukaj v tem parlamentu, ko bomo pač enkrat čez, ne vem, mogoče tudi
               čez pet let, plačali ceho nereševanja tega vprašanja, pa ne samo v tem mandatu, ampak
               tudi v preteklih mandatih. In zato si, recimo, v vseh teh pravljičnih uricah mogoče
               zaželim, da bi bila tista dobra vila in bi mogoče nekako dobila tisto čarobno cepivo
               proti taki <q>"referendumaniji"</q> in tem številnim pobudam za referendume. Hvala lepa.
           </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jakob Presečnik, pripravi naj se gospa Breda Pečan.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa.</p>
               <p>Ker imam tri sekunde, samo to bi ponovil, kar smo že večkrat rekli gospodu ministru,
               da naj pospeši pripravo štipendijskega zakona. In zagotovo bo pol dela pri osveščanju
               ljudi in obveščanju ljudi pred<gap n="..."/> <stage>/ izklop mikrofona/</stage></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa Breda Pečan, imate besedo. Naslednji bo gospod Alojz Potočnik oziroma Tadej
               Slapnik.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Dober dan v tej še primerno zgodnji uri,
               zato, da lahko kakšno koristno besedo rečemo okrog tega odloka in okrog samega
               referenduma.</p>
               <p>Glede na to, da sem poslušala uvodno besedo predstavnika predlagateljev referenduma,
               si bom dovolila tudi sama kaj več reči, ne samo o odloku, ampak tudi o čem drugem.
               Tako, da podpredsednik ne zamerite, če bom malenkostno kršila tudi poslovnik.</p>
               <p>Dejstvo je, da ta referendum zagotovo ni koristen. Koristen ni zaradi tega, ker,
               tako kot vsi referendumi, ki so vsedržavni, povzroča zelo visoke stroške. In če že
               gremo, čeprav je to zelo demagoško rečeno, pa vendarle bom povedala, bi ta denar
               lahko porabili, recimo, tudi za te štipendije, o katerih študentje tako zelo radi
               govorijo. Vendar, ko razporejajo denar, ki ga dobivajo od provizije za posredovano
               delo študentom iz študentskih servisov, takrat pozabljajo na to, da bi, namesto da bi
               kupovali parkirišča, recimo, tam pri K4, da bi raje ta denar porabili za to, da bi
               tisto leto razdelili 100 štipendij, ali mogoče še kakšno več, ker ne vem točno,
               koliko so bila ta parkirišča – glede na to, da so sredi Ljubljane, so verjetno zelo
               veliko vredna. Pa še marsikaj drugega. Recimo, kako bi lahko nekatere agencije,
               namesto, da si zaračunavajo tako provizijo, kot si zaračunavajo, dali del te
               provizije za štipendije, namesto da bi kupovali nepremičnine, jahte in podobne
               stvari.</p>
               <p>Referenduma zagotovo ne potrebujemo zaradi tega, da bi lahko uveljavili svojo moč,
               svojo oblast in predvsem moč svojega kapitala ljudje, ki se redijo na študentskem in
               dijaškem delu, ki zbirajo denar iz žuljev, lahko rečemo, študentov. Ampak dobivajo
               denar ne zato, ker v resnici posredujejo delo, ampak zaradi tega, ker vsakemu
               študentu, ki si sam najde delo, in vsakemu dijaku, ki si sam najde delo, dajo v roke
               napotnico, zaradi tega, da lahko ta otrok – zame so to vendarle vsi otroci –, da
               lahko gre k delodajalcu in da tam zasluži tisti denar, ki ga rabi za svoje življenje,
               za priboljšek ali karkoli. Za nič narediti, za to, da stiskajo eno napotnico, dobijo
               provizije, kolikor se spomnim, okrog 5 % od vsake njegove ure. Če je to način, da
               pokleknemo pred voljo ljudi, ki imajo zelo veliko denarja po zaslugi drugih, če to ni
               izkoriščanje človeka po človeku, potem res več ne vem, kaj je to.</p>
               <p>Zaradi tega ne bom nasprotovala temu odloku, ker pač ne smem nasprotovati, zaradi
               tega, ker je to praktično vnaprej odločeno, da moramo potrditi odločitev o tem, da
               referendum bo, ker je bilo zbranih baje malo manj kot 50 tisoč podpisov, na katerih,
               mimogrede, so bile, rojstne letnice: 1922, 1923, 1926, 1929, 1930, 1933. Kaj mislite,
               zakaj je tako zelo pomembno, da dajo podpise k razpisu referenduma ljudje, ki jih
               zagotovo ne samo ne zanima, kaj se dogaja z malim delom, ampak ljudje, ki se jih niti
               zakon ne dotika. Jaz razumem, če podpiše zahtevo za referendum nek dedek ali babica v
               zvezi z referendumom, recimo, o pokojninskem in invalidskem zavarovanju, ampak za
               malo delo mi pa res ni jasno, zakaj so prispevali, in mislim, da tudi njim ni jasno,
               zakaj so prispevali podpise, pa ne gre za podcenjevanje. Komentarji takrat, ko nekdo
               v tej dvorani govori, so nezaželeni, tako z desne kot z leve strani, mimogrede.</p>
               <p>Mislim tudi, da je hipoteza, da je treba referendume skoncentrirati na en sam datum,
               želja, ki jo imajo nekateri, pa mislim, da nima nobene prave podlage. Zakaj? Zaradi
               tega, ker množica referendumov, ki se pojavlja in napoveduje, zagotovo ne zasluži
               pravega spoštovanja, ker ne gre v resnici za resnično potrebo po izjavljanju ljudske
               volje, ampak gre predvsem za manipulacije s človekovimi pravicami, ki jih tudi konec
               koncev ta referendum krši. Zakaj? Zaradi tega, ker če pogledamo, kaj se bo pravzaprav
               zgodilo, če bo referendum uspel – zgodilo se bo to, da bodo še naprej študentje
               izkoriščana raja, ampak niti ne od delodajalcev, temveč od tistih, ki jih k
               delodajalcem s posebnim pooblastilom pošiljajo. Mislim, da bo v tem primeru treba
               resno razmisliti, ali je sploh pošteno in prav, da na tak način organiziramo
               posredovanje študentskega dela.</p>
               <p>Pa še nekaj bi rekla. Ko govorimo – zdaj v kratkem bomo začeli odločati tudi o
               Zakonu o preprečevanju dela na črno –, vprašajmo se, koliko dela na črno poteka pod
               krinko študentskega dela. Koliko dela na črno poteka pod krinko študentskega dela. In
               to je zagotovo vprašanje, na katero odgovarja Zakon o malem delu, ki ga odpravlja in
               omogoča, da bodo študentje delali toliko, kolikor je prav, da bodo ob tem tudi redno
               lepo študirali in da bodo imeli tudi drugi možnost in legalno delali to, kar delajo
               sedaj nezakonito.</p>
               <p>Jaz seveda tega amandmaja tudi ne bom podprla, zaradi tega, ker se mi zdi nesmiselno
               odločanje o vprašanju, ki ga je podpisalo skoraj 50 tisoč ljudi, odlagati v neko
               neskončno oddaljenost, zaradi tega, ker bodo ta čas že pozabili, kaj so sploh
               podpisali; ob tem, da je vprašanje, če so sploh vedeli, kaj so podpisali.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jože Tanko. Pripravi naj se gospod Vili Trofenik oziroma gospod
               Lojze Posedel.</p>
               <p>Izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Spoštovani!</p>
               <p>Referendumi so posledica, lahko rečemo, napačnega, tudi izključevalnega pristopa
               koalicije pri obravnavi pomembnih družbenih vprašanj, tako v političnem prostoru kot
               tudi v obravnavi predlogov s tistimi, ki so ali ekonomsko-socialni partnerji ali pa
               sicer povabljeni partnerji in zainteresirani partnerji pri obravnavi določenih tem.
               Zanimivo je, da imamo sedaj pred seboj štiri referendumske pobude, in vsako od teh
               referendumskih pobud je vložil ali pa zahteva drugi predlagatelj. Za Zakon o malem
               delu je nosilec Študentska organizacija, za ZPIZ so sindikati, zakon o arhivskih
               gradivih predlagamo podpisniki iz opozicijskih strank, in pa posvetovalni referendum
               o TEŠ, začuda, poslanci Zaresa kot prvopodpisani, in še nekateri drugi. Skratka, vsi
               tisti, ki razpravljate o smiselnosti referenduma, dajte najprej nekatere stvari
               urediti v svojih vrstah. Kako je sicer mogoče, da Poslanska skupina Zares kritizira
               tiste, ki predlagajo referendumsko odločanje o pomembnih družbenih vprašanjih in to
               kritizirajo tiste skupine, ki so življenjsko zainteresirane za obravnavo določenih
               tem in sprejem ali nesprejem določenih zakonov, na drugi strani pa taisti podpišejo
               pobudo za referendum o neki drugi temi, in to posvetovalno zahtevo ne tisto, ki
               odloča tej stvari, definitivno. Tako da glede teh interpretacij o tem, kdo karkoli in
               kogarkoli ovira, dajte, prosim, najprej razčistite to v svojih koalicijskih vrstah,
               tako glede izrednih sej, preiskovalnih komisij, zahtev za referendume in podobne
               stvari. Sami sebi ste največja ovira.</p>
               <p>Kar zadeva to pobudo in naš amandma, ki se nanaša na idejo, da bi poskušali počakati
               vse te zahteve in pobude, ki so napovedane in so v postopku referendumskega
               odločanja, tako ZPIZ-2, ki ga zahtevajo sindikati, kot zakon o arhivskih gradivih in
               odločitev o eventualnem posvetovalnem referendumu, je edina logična odločitev, da se,
               ker vemo, da se bo v teh postopkih slej kot prej nekaj na tem področju zgodilo, da si
               vzamemo dovolj dolg varnostni čas, da lahko o vseh teh temah odločamo na isti dan. Mi
               smo vložili tudi zakon, ki določa referendumski dan. Za mnoge, predvsem koalicijske
               poslanske skupine, ni bil sprejemljiv datum referenduma na cvetno nedeljo, ker ima to
               neke slabšalne prizvoke, čeprav je to zelo pomembno povezano z odločitvijo slovenskih
               državljanov in državljank v tej naši bližnji preteklosti. Tokrat predlagamo, da je ta
               referendumski dan druga nedelja v maju, to je obdobje tam okrog dneva zmage, ki je
               pomembna praznična postavka pri mnogih v Republiki Sloveniji. In ta datum je po mojem
               neškodljiv, ker na ta dan dobimo vsi, tisti ki izgubijo, in tisti, ki dobijo. In se
               mi zdi to nasprotovanje referendumskemu dnevu in pobudi, da se ti referendumi
               obravnavajo na isti dan, nesmiselno. Mi smo to prvič predlagali že novembra meseca,
               ko smo odločali o referendumu o RTV, koalicija je to vehementno povozila, misleč, da
               bo rezultat na referendumu 12. decembra glede Zakona o RTV kaj drugačen, pa se je
               pravzaprav zgodil polom koalicije zaradi tega, ker ni prisluhnila predvsem pobudi
               opozicijskih strank. Da pa naš predlog ni kar nekaj, pa vam bom citiral ponovno
               tisto, kar ste zapisali v svoj koalicijski sporazum, in sicer ste zapisali v poglavju
               11.9 na strani 47 – Ustavno skladen volilni sistem in referendum –, da naj bi bili
               vsi referendumu na isti dan, gospa Pečan. Jaz upam, da ste vsi koalicijski poslanci
               prebrali koalicijski sporazum, da veste, kaj ste takrat sprejemali, ko ste
               sestavljali koalicijo in vlado. Ali pa so te vaše razprave pravzaprav dokaz, da gre
               za koalicijski nesporazum, da dokumentov, ki ste jih sprejeli, ne razumete, jih
               nočete razumeti, in zato se tudi dogajajo stvari, ki so take, da niso pravzaprav
               ničemur podobne. Rad bi vas opozoril tudi na eno mnenje Zakonodajno-pravne službe, ki
               je sicer v enem drugem postopku predlagalo, da bi v primerih, kadar bi odlog
               referenduma bil za določeno obdobje racionalen in gospodaren, da je za to predvidena
               rešitev že v obstoječem zakonu, in na to rešitev posebej opozarja dr. Igor Kaučič,
               ustavni pravnik. Če ne spoštujete teh avtoritet s področja ustavnega prava, ki
               priporočajo racionalne rešitve, potem je najbrž nekaj narobe.</p>
               <p>In glede na to, da vemo, kaj se bo zgodilo v bližnji prihodnosti, da je to vse zelo
               predvidljivo, bi od koalicije, ki je nagnjena k varčevanju, deklarativnem varčevanju,
               pričakoval tudi praktično podporo predlogu, ki določa, ki ubeseduje in uokvirja to
               vašo načelno držo. In predlog amandmaja za referendumski dan je idealen za to in zato
               predlagam, da ga tudi podprete. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Alenka Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala.</p>
               <p>Eni od predgovornikov so nam očitali, da je cvetna nedelja in zdaj dan zmage
               prefinjena akcija. Kakšno drugo prefinjeno akcijo bi lahko ob tem komentirali, ampak,
               če se vrnemo k zadevi.</p>
               <p>Nam nekdo očita, da hočemo ohraniti status quo in take stvari, kot so, za katere
               vemo, da niso dobre in da takega sistema ne poznajo nikjer po Evropi. Torej, zakaj
               ste ga pa potem v bistvu ohranili, na primer, napotnice in cele kolobocije, ki se
               bodo ob tem dogajale, tripartitno podpisovanje in tako naprej. Če je tako slab, potem
               bi ga najbrž popolnoma spremenili, pa še nekaj drugih rešitev je takih, ko ste samo
               iz študentskega dela pač preselili zadevo na druga področja.</p>
               <p>Nekateri ste rekli, da bi se lahko mirno še nekaj časa pogovarjali o referendumih;
               res bi se lahko, od leta 2008, ko ste to zapisali, kot je bilo citirano, v
               koalicijski sporazum, dve leti bi lahko mi o tem debatirali in do zdaj že sprejeli
               kakšno rešitev o referendumskem dnevu, tako, kot ste zapisali sami v koalicijski
               sporazum. Na primer, zakon o kampanji je bil pa zelo hitro sprejet – o referendumski
               kampanji –, ko ste Vladi dodali 100 tisoč evrov za kampanjo, ni bilo treba nič
               mečkati, nič se počasi pogovarjati in tako naprej, ampak je bilo to možno narediti
               zelo hitro. Tudi, ker se vam je zelo mudilo z zakonom o RTV, če bi takrat pristali
               ali pa se skušali pogovarjati podobno, kot se pogovarjamo zdaj o isti stvari, o enem
               referendumskem dnevu, bi morda imeli na 10. april, ki ga predlagate, dva referenduma
               –, RTV in malo delo –, pa ga mogoče ne bi izgubili. Tako se vam je pa mudilo in nam
               zdaj očitate računice in kaj mi želimo in kaj mi računamo. Najbrž je bila ena
               računica prej v igri, decembra, ko smo glasovali o RTV-ju.</p>
               <p>Samo še to, o zdravi pameti, kako je in kako je ni. Zdrava pamet, moja ali pa vseh
               državljank in državljanov, zagotovo narekuje več referendumov na en dan.
               Stoprocentno, kogarkoli boste vprašali, <q>"ali se ti zdi, da bi imeli štiri referendume
               na en dan ali bi bilo boljše štiri na različne termine?"</q>, vam bo vsak pri zdravi
               pameti v tej državi odgovoril, da imejmo štiri referendume v istem dnevu. Ali pa
               razmišljamo različno o zdravi pameti in kaj to je zdrava pamet. Tako, da nam očitati
               kalkulacije in nam očitati cel kup stvari – predlagatelj tega referenduma je
               Študentska organizacija Slovenije. Tudi sami so predlagali, da se lahko za en mesec
               zamakne, ob tem se ne bo stresla država, nič presenetljivega se ne bo zgodilo, če
               bomo namesto 10. aprila odločali o tem 8. maja. Veliko težje pa boste na okroglih
               mizah in vaših poslanskih večerih, kot je govoril kolega, razlagali, zakaj ste
               glasovali proti, da bi bil referendum o, na primer, tudi pokojninskem, na isti dan
               kot referendum o malem delu. Kako boste pa to pojasnili tam? Kar poskusite 50 ljudem,
               ki bodo v vaši dvorani sedeli, reči, da zato, ker je toliko težka materija, da je
               boljše, da to nedeljo odločajo o malem delu, čez 14 dni pa pridejo še enkrat in
               odločajo o ZPIZ. Dajte no mir, ne imejte ljudi za norca in ne nam govoriti, kaj mi
               računamo in kaj mi želimo vam podtakniti. Preberite si, kar ste si napisali.
               Govoriti, da imamo mi zdaj neke hude želje o referendumskem dnevu – očitno ste jih
               dve leti nazaj imeli tudi vi, sicer ne bi tega zapisali v koalicijski sporazum, ampak
               se je od takrat nekaj zgodilo. Bojite se rezultatov referenduma in zato imate take
               težave s tem. En mesec gor ali dol tej državi ne bo pomenil popolnoma nič. Zato
               predlagam, da podprete naš amandma in potrdimo skupaj 8. maj za referendumski dan
               oziroma dan, ko bomo odločali o referendumu o malem delu in še katerem, če bo v tem
               času prišel. Eni ste rekli, bi stlačili vse<gap n="..."/> <stage>/ izklop mikrofona/</stage></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister dr. Svetlik, imate besedo.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Hvala lepa. spoštovane poslanke in poslanci!</p>
               <p>Poslušal sem natančno to, kar ste povedali, in mogoče je to tudi priložnost, da o
               malem delu najbrž spregovorim, verjetno zadnjič v tem parlamentu.</p>
               <p>Malo delo je treba postaviti na nek kontinuum med delom za nedoločen čas, ki je
               najbolj varno, pa najmanj prožno. Potem sledi delo za določen čas, potem pridejo
               pogodbena dela, pa študentsko delo, pa delo na črno. In malo delo postavljamo vmes
               med delo za določen čas in pogodbena in študentska dela. S tega vidika lahko trdim,
               da želimo z Zakonom o malem delu povečati varnost tistih, ki danes opravljajo
               študentsko delo, pogodbeno delo, da ne govorimo o delu na črno – če gre za vprašanje
               teh socialnih učinkov. Edino v enem primeru to ne bi bilo res. Če bi bilo res, da bi
               skozi Zakon o malem delu redne zaposlitve, zaposlitve za določen čas in nedoločen čas
               prehajale v obliko malega dela, vendar je verjetnost tega izjemno majhna – zakaj? –
               ker so mala dela občasna, priložnostna, ker gre za to, da samo določene cikluse
               delodajalec s tem pokrije, in to so nam povedali številni delodajalci, s katerimi smo
               se doslej pogovarjali. Zato, ker če bi bilo to res, bi danes ti delodajalci ponudili
               še več študentskega dela, ker tam ni nobene omejitve, še več, kot ga danes ponujajo,
               pa ga ne. Zato, ker pač tako delo ni primerno za kogarkoli v kakršnikoli obliki. In
               tudi za to ga ne more biti več, ker bo dražje, kot je danes študentsko delo in ne bo
               dodatnega ekonomskega motiva, ampak bo kvečjemu manjši motiv, da bi se tako delo tako
               ponudilo.</p>
               <p>Tako, da govoriti o tem, da bo malo delo tisto delo, ki bo brez pravic, je na tem
               mestu neumestno, ampak bo samo dalo pravice tistim, ki jih že itak imajo z drugega
               naslova.</p>
               <p>Odpirali ste vprašanje štipendij. Zelo, kako bi rekel, nesrečen sem, ko že desetič
               ali dvajsetič poslušam, da nismo uredili vprašanja državnih štipendij že s socialno
               zakonodajo. Pa smo jih, pa ste poslanci v tem Državnem zboru te zakone sprejeli in
               državne štipendije na nov način bodo podeljene za šolsko leto 2011/2012. In to tako,
               da bodo dostopne ne samo tistim, ki imajo danes neto dohodek 200 evrov na člana
               družine, pardon, 400 evrov na člana družine, ampak 600 evrov na člana družine, in
               višje bodo. Tako, da to preprosto ni res. Hkrati pa verjamem, da bomo lahko skozi
               proces odločanja v Državnem zboru spravili tudi štipendijski zakon, ki bo celovito
               vse te štipendije uredil, pri čemer, kot rečeno, so državne štipendije kot ključne za
               tiste, ki imajo nizek socialno-ekonomski položaj, že urejene.</p>
               <p>Rad bi se dotaknil še vprašanja, ki ga študentje dostikrat odpirajo, pa tudi drugi
               razpravljavci, o tem, zakaj urejati malo delo hkrati in ga ponujati več skupinam. Mi
               smo imeli pri tem mnogokatere razloge, navedel bom samo enega: da je treba v tej
               družbi povečevati medgeneracijsko solidarnost. Ne segregirati ljudi, ampak poskušati
               skozi institucije doseči, da se srečujejo različne generacije o različnih dejavnostih
               hkrati. In zato me skrbi takrat, ko mladi, ko študenti zahtevajo – oni bodo pač naša
               elita v prihodnje, izobraženci, bodo zavzemali najpomembnejše položaje –, me skrbi,
               ko že zdaj, ko še to niso, zahtevajo nek poseben zakon, neke posebne privilegije mimo
               tistega, česar so lahko deležni tudi drugi.</p>
               <p>In mogoče samo še odgovor na vprašanje, ki je bilo tudi postavljeno, koga se Vlada
               boji. Jaz ne morem za celotno Vlado ta hip odgovarjati, lahko odgovarjam v svojem
               imenu in moj odgovor je tak, kot je bil že nekajkrat v teh dneh. Ne, ne bojimo se
               ljudi, bojimo se za ljudi. Zakaj? Zaradi tega, ker, vsaj jaz osebno, pri vseh teh
               razpravah, pobudah, opažam neko samodestruktivno delovanje premnogih posameznikov, pa
               da ne rečem tudi institucij v tej družbi. Ker se vsi skupaj ne ukvarjamo s pravimi
               vprašanji, z vprašanji prihodnosti, z vprašanji strukturnih sprememb, ampak predvsem
               s preteklostjo, z nekimi parcialnimi interesi, dostikrat tudi lahko rečem pritlehnimi
               interesi. In edino strukturne reforme nas bodo peljale iz krize. Čakanje na to, da
               jih bo nekdo drug naredil namesto nas, pa ne. In strukturne reforme terjajo spremembe
               od vseh nas, in vprašanje, ali bomo skupaj šli vanje ali pa bomo poskušali biti
               všečni. Samo vzemite primer Zakona o pokojninskem in invalidskem zavarovanju; zelo
               jasno je bilo povedano, da ga je neka vlada dala na stran, ker pač to ni bil
               popularen zakon. In danes sem slišal, pa se morda tega nisem niti prej zavedal, da je
               bilo urejanje študentskega dela tudi dajano na stran, ker ni bilo popularno. Mi, jaz
               osebno, mislim, da je to napačno. In zato gremo v take spremembe, za katere menimo,
               da so dobre, da so nujne za prihodnost naših ljudi. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo o predlogu odloka.</p>
               <p>Prehajamo na razpravo o vloženem amandmaju, to je amandma poslanske skupine SDS k
               četrtemu razdelku odloka. Želi kdo razpravljati o tem? Ugotavljam, da ne, zato
               zaključujem razpravo. O amandmaju bomo v skladu s časovnim potekom seje zbora
               odločali v okviru glasovanj pol ure po prekinjeni 2. točki dnevnega reda. S tem
               prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO ZAHTEVE ZA RAZPIS
                  ZAKONODAJNEGA REFERENDUMA O ZAKONU O SPREMEMBAH IN DOPOLNITVAH ZAKONA O VARSTVU
                  DOKUMENTARNEGA IN ARHIVSKEGA GRADIVA TER ARHIVIH.</title>
               </p>
               <p>33 poslank in poslancev s prvopodpisanim Jožetom Tankom je 11. 2. 2011 Državnemu
               zboru predložilo zahtevo za razpis zakonodajnega referenduma o Zakonu o spremembah in
               dopolnitvah Zakona o varstvu dokumentarnega in arhivskega gradiva ter arhivih.</p>
               <p>Za dopolnilno obrazložitev zahteve dajem besedo predstavniku vlagatelja, gospodu
               mag. Branku Grimsu.</p>
               <p>Prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani, vsem prav lep pozdrav v imenu predlagateljev zahteve za referendum!</p>
               <p>Živimo v državi, v kateri smo iz opozicije v tem mandatu vložili več kot sto zakonov
               in še na desetine drugih ukrepov za oživitev slovenskega gospodarstva in za hiter
               izhod iz krize. Vsi naši predlogi so bili do zadnjega zavrnjeni iz političnega
               napuha. Vlada pa je predlagala zakon, s katerim predlaga zapiranje arhivov po nujnem
               postopku. In ko smo izrazili nasprotovanje temu zakonu, ker je protievropski, smo s
               strani tistih, ki so zavrnili več kot sto naših predlogov zakonov za oživitev
               slovenskega gospodarstva, slišali, da smo mi zazrti v preteklost. Pa naj razume, kdor
               more. V Sloveniji očitno je pri sceni, kakršna je, mogoče prodajati tudi take očitne
               politične nesmisle, ki bi se jim kjerkoli na zahodu nasmejali od srca. V Sloveniji pa
               nas žal smisel za humor očitno že nekoliko mineva.</p>
               <p>Benjamin Franklin je že pred več kot 200 rekel: <q>"Kdor se odpove svobodi za več
               varnosti, bo na koncu izgubil oboje, ker ne svobode in ne varnosti ne zasluži."</q> In
               svoboda vedeti je ena temeljnih človeških pravic in je temelj demokracije. Vsaka
               demokracija, v kateri pravica vedeti ni polno uresničena, je samo farsa. Evropska
               unija, kajti današnje dogajanje je treba osvetliti izključno z vidika vrednot
               Evropske unije, je o tem vprašanju že zdavnaj sprejela jasno stališče. Zadnje je
               tisto, ki ga je ta sedanja vladajoča koalicija na predlog svoje vlade, danes tudi
               vidimo zakaj, sramotno zavrnila pred letom dni, ko ni hotela izraziti podpore
               evropski resoluciji o evropski zavesti in totalitarizmu. Evropska zavest je očitno za
               sedanjo vladajočo garnituro zelo daleč. In da bo to v luči predloga zakona jasno,
               preberem 6. člen te resolucije, ki je bila v Evropskem parlamentu sprejeta skoraj
               soglasno, in tudi z glasovi vseh prisotnih evropskih poslancev iz Slovenije, vključno
               s tistimi, ki predstavljajo vladajočo koalicijo, ki v Evropi očitno kaže nek drug
               obraz, doma pa svoje pravo lice. 6. člen te resolucije Evropske unije – Evropskega
               parlamenta – se glasi: <q>"Evropski parlament obžaluje, da se 20 let po razpadu
               komunističnih diktatur v srednji in vzhodni Evropi v nekaterih državah članicah še
               vedno neupravičeno omejuje dostop do dokumentov, ki so pomembni za posameznike ali
               potrebni za znanstvene raziskave; poziva vse države članice, naj si resnično
               prizadevajo za odprtje arhivov, tudi arhivov nekdanjih notranjih varnostnih služb,
               tajne policije in obveščevalnih služb, čeprav je treba zagotoviti, da se to ne bo
               izrabljalo za politične namene."</q> Na primer, s sprejetjem takega zakona o zapiranju
               arhivov, kot smo mu priče v Sloveniji. Evropa si je namreč že zdavnaj na jasnem, da
               je pravica vedeti nad pravico do zasebnosti. Ko gre za privilegirance, te je zelo
               dobro opredelila Zvezna republika Nemčija in v svojem zakonu tudi zelo jasno
               določila, da je treba ne le zagotoviti, ampak tudi vzpodbujati zgodovinsko in
               politično, gospe in gospodje, ter pravniško obdelavo dejavnosti službe državne
               varnosti. Točno to, kar vi hočete preprečiti. Zakaj? Ker je pravica vedeti ljudstva
               nad pravico tistih privilegirancev do zasebnosti, ki so imeli dostop do teh
               informacij tajnih služb totalitarnega režima – v Sloveniji je bila to SDV oziroma
               Udba, in da tisti, ki so od njihovih informacij imeli korist, na teh informacijah
               temeljili svojo oblast in zlorabljali to oblast za različne namene, tako, da bi se
               lahko skrili pred javnostjo. Javnost ima pravico vedeti. To je načelo Evropske unije,
               ko gre za to vprašanje.</p>
               <p>V Sloveniji je sedaj že popolnoma jasno, da je temeljno vprašanje, ali imamo
               slovenskega Waldheima. Veliko je vzporednic. Gre za načelo, da je Waldheim vedel o
               določenih kršitvah človekovih pravic v enem totalitarnem režimu. In postavlja se
               vprašanje, koliko je drug predsednik vedel o kršitvah človekovih pravic v drugem
               totalitarnem režimu. To vprašanje je odprto, tega vprašanja ni mogoče več zapreti v
               steklenico, odprli pa ste ga sami z zapiranjem arhivov. Vsa zgodba, zakaj se je
               pojavil ta zakon sedaj, v času, ko bi potrebovali zakone za oživitev gospodarstva in
               izhod iz gospodarske krize, je preveč prozorna. Kajti, v vsaj enem primeru je prišlo
               do tega, da so bili arhivi brez problema na razpolago za raziskavo. Potem, ko se je
               pojavil gospod Omerza, ki je želel raziskovati čas državnega terorizma SDV na
               avstrijskem Koroškem, ko je šlo za netenje direktnih medetičnih, meddržavnih
               spopadov, pa se je iznenada pojavil problem. In vmes ni bilo nič drugega, kot predlog
               za ustavno obtožbo zoper predsednika države. Kdor verjame, da je to zaporedje
               dogodkov samo naključje, ima do tega vso pravico, konec koncev nekateri tudi
               verjamejo, da je zemlja ravna plošča.</p>
               <p>Skratka, predlog za referendum je evropsko utemeljen z vidika evropskih vrednot.
               Zapiranje arhivov pa je ne samo protievropsko, ampak je tudi protirazvojno, kajti
               Evropa ne razume dajanja odlikovanj šefom Udbe, šefom tajne politične policije,
               Evropa ne razume poimenovanja cest po različnih diktatorjih in Evropa ne razume
               zapiranja arhivov kar počez, in tista država, ki to počenja, postane z vidika
               Evropske unije eksot. In ko gre za vprašanje investiranja v eksota; nekdo, ki bo
               tehtal, kam bo vložil svoj denar med več enakovrednimi državami, bo zagotovo
               pogledal, katera država spoštuje vrednote, ki so evropske, ki so torej njemu blizu.
               In če bo neka država v očeh potencialnih investitorjev eksot, se bo tej državi
               verjetno izognil na daleč, saj ne bo prepričan, ali je njegova naložba ustrezno
               varovana. Zato je nasprotovanje temu zakonu tudi temeljno razvojno vprašanje. In
               seveda tisto, kar trdijo predlagatelji ustavne presoje, da naj bi taka zahteva
               potencialno pomenila hudo škodo varnostnim, gospodarskim in zunanjepolitičnim
               interesom Republike Slovenije, točno sami počnejo tisto, kar uporabljajo za izgovor
               za to, da bi arhive zaprli. Nič, kar je v teh arhivih, ne more biti bolj
               destruktivno, kot je prikrivanje podatkov in nadaljnje sejanje dvomov, kar so sedaj
               opazili že tudi naši zamejski Slovenci na avstrijskem Koroškem, in nekateri najbolj
               ugledni člani zamejske skupnosti Slovencev na avstrijskem Koroškem so se izrekli za
               to, naj se vendar te arhive odpre, naj se dovoli njihovo znanstveno, politično in
               drugo preučevanje, zato da teh dvomov ne bo več. Kajti vprašanje, ali imamo
               slovenskega Waldheima, škodi tudi njim, škodi vsem, škodi državi, škodi ugledu in to
               ste povzročili tisti, ki ste arhive zaprli. Še enkrat povem, nič, kar je v teh
               arhivih, sem trdno prepričan, ne more biti bolj škodljivo kot vaše početje z
               zapiranjem arhivov.</p>
               <p>In če za konec še povzamem: pravica vedeti je pravica, ki jo Evropska unija, ko gre
               za vprašanje privilegirancev, uporabnikov informacij tajne politične policije,
               postavlja nad pravico do zasebnosti teh privilegirancev. Torej je vaša prva
               utemeljitev ustavne presoje z evropskega vidika, z vidika evropskih vrednot, očitno
               nična.</p>
               <p>Drugič. Ko gre za to, da postaja na ta način država nek rdeči eksot, je seveda
               očitno nična, celo smešna trditev, da gre za<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="..."/> gospodarske interese.</p>
               <p>In za konec, ko gre za vprašanje verodostojnosti in ugleda države Republike
               Slovenije, samo še enkrat ponovim: nič, kar je v teh arhivih, zagotovo ni bolj
               sporno, kot vaše protievropsko zapiranje teh arhivov.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Grims.</p>
               <p>V zvezi s to zahtevo je Odbor za kulturo, šolstvo, šport in mladino zboru predlagal
               predlog sklepa o zahtevi Državnega zbora Republike Slovenije za presojo ustavnosti
               posledic, ki bi nastale zaradi zavrnitve Zakona o spremembah in dopolnitvah Zakona o
               varstvu dokumentarnega in arhivskega gradiva ter arhivih na referendumu.</p>
               <p>Besedo dajem predstavnici predlagatelja, predsednici odbora, gospe mag. Majdi
               Potrata za dopolnilno obrazložitev predloga sklepa.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala lepa, gospod podpredsednik, za besedo. Poslanke in poslanci, gospa ministrica!</p>
               <p>Govorim torej kot predsednica odbora in z velikim veseljem sem bila dolga leta
               tovarišica. Državni zbor je na 24. seji, dne 4. februarja 2011, sprejel Zakon o
               spremembah in dopolnitvah Zakona o varstvu dokumentarnega in arhivskega gradiva ter
               arhivih. 11. februarja pa je skupina poslank in poslancev s prvopodpisanim Jožetom
               Tankom, na podlagi 90. člena Ustave Republike Slovenije, 12. člena v povezavi s prvim
               odstavkom 12.a člena Zakona o referendumu in o ljudski iniciativi ter prvega odstavka
               185. člena Poslovnika Državnega zbora, vložila zahtevo za razpis zakonodajnega
               referenduma o navedenem zakonu. Obenem je skupina poslank in poslancev vložila tudi
               predlog odloka o razpisu zakonodajnega referenduma. V tej zahtevi je predlagano
               referendumsko vprašanje, ki se glasi: <q>"Ali ste za to, da se uveljavi Zakon o
               spremembah in dopolnitvah Zakona o varstvu dokumentarnega in arhivskega gradiva ter
               arhivih, ki ga je sprejel Državni zbor na seji, dne 4. februarja 2011."</q> 16. februarja
               2011 pa so poslanske skupine Socialnih demokratov, Zares, DeSUS in LDS odboru
               predložile predlog sklepa, naj Ustavno sodišče presodi, ali bi z odložitvijo
               uveljavitve Zakona o spremembah in dopolnitvah Zakona o varstvu dokumentarnega in
               arhivskega gradiva ter arhivih ali zaradi njegove zavrnitve na referendumu, lahko
               nastale protiustavne posledice. Na seji odbora je bil pojasnjen tudi postopek
               obravnave in poudarjam, da pojasnilu o postopku obravnave ni nihče ugovarjal. Ta pa
               je bil tak: <q>"V skladu z Ustavo in Zakonom o referendumu in o ljudski iniciativi mora
               Državni zbor v primeru vložene zahteve razpisati referendum v sedmih dneh od vložitve
               take zahteve."</q> V fazi obravnave zahteve za razpis referenduma pa se lahko, kljub
               ustreznemu besedilu referendumskega vprašanja, ki sem vam ga prebrala, pojavi
               vprašanje morebitnih protiustavnih posledic referendumskega odločanja. V tem primeru
               lahko Državni zbor, v okviru svojih pristojnosti, po 21. členu Zakona o referendumu
               in o ljudski iniciativi od Ustavnega sodišča zahteva, naj presodi, ali bi z
               odložitvijo uveljavitve zakona ali zaradi zavrnitve zakona na referendumu lahko
               nastale protiustavne posledice. To zahtevo lahko Državni zbor poda v roku iz 22.
               člena Zakona o referendumu in o ljudski iniciativi, torej v sedmih dneh. V skladu z
               navedenim je bil najprej obravnavan predlog sklepa koalicijskih poslanskih skupin in
               dveh posameznikov, in o tem predlogu sklepa smo razpravljali in o njem tudi
               glasovali. Z večino prisotnih članic in članov odbora je bil predlog sklepa
               izglasovan in tako imate, spoštovane poslanke in poslanci, pred sabo predlog
               besedila, ki smo ga na odboru dopolnili, ker je bilo treba poleg navedenih sklicevanj
               na posamezne člene Ustave, gre za sklicevanje na 2. člen, tretji odstavek 15. člena,
               17., 34. člen Ustave, dopolnili še s sklicevanjem na kršitev 35. člena Ustave
               Republike Slovenije.</p>
               <p>Zato, spoštovane poslanke in poslanci, je pred vami, kot rečeno, to besedilo sklepa
               o zahtevi Državnega zbora Republike Slovenije za presojo ustavnosti posledic, ki bi
               nastale zaradi zavrnitve Zakona o spremembah in dopolnitvah Zakona o varstvu
               dokumentarnega in arhivskega gradiva ter arhivih. In ta predlog sklepa nam bo dan v
               presojo. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo dajem predstavniku Vlade za uvodno predstavitev mnenja. Besedo ima gospa
               Majda Širca Ravnikar, ministrica za kulturo, šolstvo in šport.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Lep pozdrav!</p>
               <p>Referendum je resda legitimna in ustavna pravica demokratičnih družb, a vendarle.
               Kje je logika in zdrav razum, ljudje bi rekli zdrava pamet, pobude za referendum o
               noveli arhivskega zakona? Težko jo najdemo. Novela zakona, ki ste jo potrdili v
               Državnem zboru in so jo potrdili tudi v Državnem svetu, je odpravila neprimerno, po
               našem prepričanju tudi neustavno rešitev, ki je nastala s spremembo zakona o
               arhivskem in dokumentarnem gradivu leta 2006. S to rešitvijo se je na nenavaden,
               nekateri so dejali lustracijski, zagotovo pa unikaten način, v celoti odprlo
               občutljivo arhivsko gradivo izpred 17. maja 1990. Nenavaden zato, ker je vse drugo
               arhivsko gradivo obravnavano povsem drugače. Toda v trenutku, ko je zakon dostop
               omogočil, ga je tudi onemogočil. Najprej prejšnja vlada reče, <q>"vse je dostopno, vse
               je odprto, vse je na razpolago"</q>, a ko to reče, spozna, da je ta širokogrudnost
               nemogoča, saj bi razkritje dokumentov lahko, in tukaj citiram tekste prejšnje vlade,
               <q>"hudo škodovalo odnosom s tujimi državami, lahko bi povzročilo hujše zunanjepolitične
               zaplete, lahko bi ogrozilo ohranitev in razvoj slovenske manjšine, lahko bi škodovalo
               verodostojnosti in ugledu Republike Slovenije v mednarodni skupnosti, in lahko bi
               razkrilo določene osebe"</q>, in tako naprej – 2007, tekst v sporazumu. In kaj je
               naredila takrat vlada? Dopustila, da se mimo zakona, dobesedno po domače sprejemajo
               uredbe, sporazum in tudi ocena možnih škodljivih posledic, s pomočjo katerih se na
               gradivo, ki je po zakonu sicer nedostopno oziroma v celoti dostopno, nalepi oznaka
               <q>"nedostopno"</q>. Na gradivo, ki je označeno, tretirano kot dostopno, se prilepi pečat
               nedostopnosti. Temu gradivu se da oznaka <q>"tajno"</q>, da se ga dobesedno pod ključ. Ta
               vlada tega pač ni hotela početi, ker spoštuje pravno državo. In kje je torej logika v
               tem, da poslanci, podpisniki pobude za referendum, sedaj ne želijo odpraviti nečesa,
               za kar so v preteklosti njihovi strankarski kolegi v vladi spoznali, da delujejo
               zmotno, da ne rečem nezakonito.</p>
               <p>Na referendum se torej pošilja rešitev, ki z zakonom popravlja to, kar se je počelo
               v praksi brez zakona. Kje je torej logika in kje je zdrava logika? Je ni. Ostaja pa
               druga logika, ki ji nekateri rečejo demagogija. Namreč, pri tem referendumu najbrž ne
               gre za skrb, da bi država delovala pravno in varno. Ne gre za skrb, da bo država
               delovala, po vsej verjetnosti, tako razumemo, da bo država delovala nestabilno,
               neverodostojno, da bo, reče se tudi najedala samo sebe, in da si bo zbijala
               pridobljeni mednarodni ugled. V tej igri niso važne težke besede, ki na podlagi
               načrtovane domišljije lepijo oznake o lažnivosti najvišjih osebnosti v državi. Ta
               igra je nevarna. Ne le zato, ker politično prednjači pred občin dobrim, ne le zato,
               ker ji umanjka državotvornost, temveč tudi zato, ker ljudem prepušča v presojo
               stvari, ki so občutljive, strokovno in pravno težko razumljive in ki se nanašajo na
               občutljiva in težka strokovna zakonska vprašanja. In prav na ta vprašanja je prav, da
               najprej odgovori Ustavno sodišče, namreč, tako Vlada kot poslanke in poslanci, ki
               predlagate pot na Ustavno sodišče, menimo, da bi referendumska odločitev lahko
               pripeljala do uveljavitve zakona, za katerega velja domneva, da je neustaven. To bi
               bila težka in težko popravljiva posledica. Zato Vlada meni, da je nedvoumno treba
               preveriti domnevno ustavno sporen zakon, ki bi obveljal, če bi bila referendumska
               odločitev za ta zakon neprimerna. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod dr. Vinko Gorenak v
               imenu Poslanke skupine SDS.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Uvodoma, da ne pozabim, te zahteve ne bomo podprli, to je jasno, torej zahteve za
               ustavno presojo, ker je nepotrebna. Ampak, pojdimo po vrsti.</p>
               <p>Jaz sem se čez vikend srečal z eno gospo, ki pravi: <q>"ja, zaboga, dajte se ukvarjati
               s sedanjostjo, z delovnimi mesti in tako dalje, in ne s preteklostjo."</q> In drugi
               stavek, ki mi ga je rekla, je: <q>"pomagajte tej Vladi."</q> Jaz sem to gospo povabil na
               kavo in s kave je šla drugega mnenja. Namreč, povedal sem ji – kaj? Da je
               predlagatelj tega zakona koalicija. Torej, opozicija in mi na to nimamo vpliva, da to
               danes sploh obravnavamo. In druga zadeva – seznanil sem jo, da je ta opozicija
               podprla do danes okoli 60 % vseh zakonov, ki ste jih prinesli v parlament, da smo pa
               mi vložili kakih 100 zakonov – mimogrede, kar danes prihaja z Vlade, smo mi
               predlagali pred dvema letoma, tiste plačilne roke, ampak jih je v celoti zavrnila ta
               koalicija. Še en odgovor javnosti, bolj kot tistim, ki ste v to prepričani. Povsod po
               svetu so arhivi zaprti 50 do 70 let, to je teza, ki jo boste ponavljali kot sosedova
               papiga. Ampak javnosti je treba povedati naslednje. To je res v zahodnoevropskih
               demokracijah in ne v državah bivšega komunističnega režima, tam so pa odprti pod
               določenimi pogoji. To je treba v štartu povedati. Namreč, še enkrat spomnim na sodbo
               Vrhovnega sodišča iz leta 1997, ki je to politično policijo s pridevniki, ki jo
               davijo, okarakterizirala za teroristično organizacijo. Torej, to so rekli vrhovni
               sodniki, da ne bo kakšna težava. Morate imeti to v mislih, ko boste govorili o tem,
               morate to v mislih imeti, kaj je reklo Vrhovno sodišče, sodno vejo oblasti se pa ja
               spoštuje, zlasti na tej strani. Spomnim se, da je bilo leta 1998 uničenih 95 % vsega
               arhiva, 95 % vsega arhiva! Torej, če mi danes govorimo o tistih nekih 5 %, ki je
               ostalo, kaj pa je bilo z njimi. Leta 1997 je ena od levih vlad, Drnovškova vlada,
               sprejela zakon in je rekla: <q>"Vse, kar je nastalo pred 17. majem 1991, se preda Arhivu
               Republike Slovenije."</q> To ste vi sprejeli, mnogi še danes tu sedite. In kaj se je
               zgodilo? Do leta 2005 se ni zgodilo nič. Se pravi, sprejet je bil nek zakon, tako kot
               mnogi drugi, ampak zgodilo se ni nič; zakon je bil lep, rekel je, da to mora v Arhiv
               Republike Slovenije, pa ni šlo. Če obdobja 2004–2008 in naše vlade ne bi bilo, bi
               bilo to verjetno še danes tako, ampak hudič, čas in volivci tudi kaj drugače odločijo
               in leta 2004, po preobratu, sprejmemo zakon in rečemo: <q>"Arhivi postanejo javni."</q> Ne
               samo, da so v Arhivu Republike Slovenije, ampak so tudi javni. Uredba, ki jo je
               ministrica označila za nezakonito – mimogrede, razveljavite jo, če mislite, da je
               nezakonita uredba –, je rekla, da Arhiv Republike Slovenije zagotovi posebno
               varovanje in dostopnost, pazite, beseda <q>"dostopnost"</q> je tam notri, in ne govoriti o
               neumnostih. Leta 1997 je torej situacija taka, da ob sprejemu tistega zakona, gospod
               Bevk, gospa Potrata, je ni več, gospa Širca, aha, ste, v redu, stisnili ste gumb
               <q>"za"</q>, torej bili ste za ta zakon. Vas sem preveril, ostalih pa nisem, ostali si pa
               lahko pogledate. Torej, ni bilo nobenih težav. Zakon ste podprli in ste rekli: <q>"V
               redu je, če so arhivi javni."</q> Boste povedali. 2009, ko gospa Širca trdi, da je bil
               zaklenjen, zapečaten in ne vem kaj še, ne bo držalo. Mogoče v vaših glavah, ampak z
               dovoljenjem tukaj sedečega direktorja ali njegovega predhodnika, ne vem točno koga,
               je šla noter mlada raziskovalka. Torej Arhiv ni bil zaprt in ni bil tajen, saj je šla
               noter leta 2009, takrat je vlada gospoda Boruta Pahorja, torej vaša vlada. Kako
               trdite, da je bil zaprt in zapečaten in ne vem kaj še, če je šla noter mlada
               raziskovalka? Ali ste kršili zakon?! Ne vem. Marec 2010, za to govornico, <q>"dogodek v
               Velikovcu me je močno pretresel, zanj sem izvedel iz medijev, tako kot vsi ostali
               državljani"</q>, to smo slišali za to govornico. <stage>/ oglašnje iz dvorane/</stage> Ali lahko
               citiram, prosim? No, gremo naprej. Avgust 2010, se pa pojavi Omerza. Kaj pa zdaj z
               njim? Kaj se je zgodilo avgusta 2010, da državljan Omerza, publicist, član LDS – to
               sem včeraj izvedel – ne sme več noter. Torej imamo javni zakon, ki pravi <q>"javno"</q>,
               ampak direktor Sove pravi, da je to tajno. Avgusta nalima tiste nalepke gor, da je to
               tajno. Ampak poglejte, od leta 2007 do 2011 so štiri leta, niso ogroženi interesi
               države, ni ogrožena varnost države, niso ogrožena življenja ljudi in ni ogrožena
               manjšina na Koroškem. Ali ni res? Gremo naprej. Do konca avgusta 2010 pa lepo
               direktor, tukaj sedeči, pravi: Omerzi moramo dovoliti, tak je zakon. Direktor Sove:
               <q>"Ne!"</q> Ali je zdaj gospod direktor Sove nad zakonom? Je. Bo postal podpredsednik
               Vlade? Kolikor vidim, bivši predsednik države v Bruslju že išče naslednike in se
               sestaja z Voljčem, Potočnikom in ostalimi, mogoče pa mu pripravljate tudi namestnika,
               enega smo že videli v eni bližnjevzhodnih držav, kjer je bil na čelu državne varnosti
               oziroma varnostne službe.</p>
               <p>Glejte, ampak rečeno je zdaj tako: ne, ne, saj mi ne kršimo zakona, gospod Omerza
               ima začasno omejitev. Koliko časa pa bo trajala začasna omejitev? Koliko časa bo
               trajala ta začasna omejitev?! Zdaj očitno gremo na referendum ali pa na Ustavno
               sodišče, torej Omerza še čaka. Potem je možno tudi to – Ustava in zakon sta jasna,
               delavski protesti so dovoljeni. Ja, to piše v Ustavi in zakonih. Ali lahko
               pričakujemo, da boste začasno zamrznili te pravice delavcem? Pa boste morda rekli:
               No, delavske demonstracije so dovoljene, recimo, na Rogli ali pa na Nanosu ali pa
               morda tja do Črnuč." Veste, tudi to je potem možno, to je povsem mogoče, da naredite.</p>
               <p>Januar 2011, Vlada predlaga zakon, arhive zapremo. Zakaj pa? Zakaj že? Zdaj pa
               poglejte tele trditve, bom šel malo hitreje skozi. Direktor Arhiva pravi: <q>"Ne vem,
               kaj je v arhivih, jih nisem videl, ampak zagotovo vem, da bi razkritje arhivov
               ogrozilo interese države, ogrožena bi bila varnost države, ogrožena bi bila življenja
               ljudi in ogrožena bi bila manjšina na Koroškem."</q> Gremo naprej, predsednik Vlade: <q>"Ne
               vem, kaj je v arhivih, nisem jih videl, ampak zagotovo vem, da bi njihovo razkritje
               ogrozilo interese države, ogrožena bi bila varnost države, ogrožena bi bila življenja
               ljudi in manjšina na Koroškem."</q> Prej pa štiri leta ni bila, kajne? Svetovalec Vlade,
               gospod Lubi, ki vodi oziroma koordinira, sekretar, ali kako že, Sveta za nacionalno
               varnost: <q>"Ne vemo, kaj je v arhivih, nismo jih videli, zagotovo pa bi njihovo
               razkritje pomenilo, da bi ogrozilo interese države, ogrožena bi bila varnost države,
               ogrožena bi bila življenja ljudi in manjšina na Koroškem."</q> Bravo! Kajne, ničesar še
               niso videli. Koalicijski poslanci: <q>"Ne vemo, kaj je v arhivih, nismo jih videli,
               ampak zagotovo vemo, da bi njihovo razkritje ogrozilo interese države, ogrožena bi
               bila varnost, življenja ljudi in manjšina na Koroškem."</q> Bravo! Gospod Bevk, gospa
               Potrata, gospa Širca in drugi, nihče od vas ni arhivov videl, tudi jaz ne, ampak
               zagotovo pa veste, da bi njihovo razkritje pomenilo to, kar sem do zdaj našteval. To
               pravi tudi gospod Juri. To pravi tudi on, tudi on jih ni videl; včeraj sva se
               soočila, tudi on jih ni videl, ne ve, kaj tam notri je, ampak on je prepričan in on
               ve, da bi njihovo razkritje ogrozilo interese države, ogrožena bi bila nacionalna
               varnost in ogrožena bi bila življenja ljudi in manjšina na Koroškem. Ja, bravo! Kaj,
               imate telepatske sposobnosti, da veste, kaj je potem to? Ne, gospodje, vsi vi in vse
               naštete institucije, vsi poslanci in vsi ostali verjamete nekemu papirju, ki ga je
               spisal šef obveščevalne službe. To je vse.</p>
               <p>Gremo naprej. Za zaprtje arhivov je, glej ga, vraga, dr. Grilc s Koroške, on tudi
               pravi, da bi to zaprl, zelo zanimiva zadeva. Ampak za odprtje arhivov so pa
               pravzaprav Korošci, recimo, dr. Šturm je tudi znan pri njih, oni bi pa to odprli. Ja,
               kako to, gospod Grilc, no? Ste mogoče bili v kakem Škocjanu v tistem obdobju, pod
               kakim daljnovodom? Ne vem. Gospe in gospodje, kako torej veste, da bi vso to
               razkritje ogrozilo manjšino, državo, njeno varnost, njene interese, če nihče od vas
               tega ni videl? Kako to veste? Veste, vi veste nekaj povsem drugega. In vaša naloga je
               drugačna. Vi ne ščitite interesov države, vi ne ščitite interesov varnosti države, vi
               ne ščitite življenj ljudi, vi ne ščitite manjšine na Koroškem, vi ščitite
               organizatorje terorističnega napada v Velikovcu in drugih terorističnih dejanj. Njih
               ščitite in nikogar drugega. Vi ščitite tudi, to sem včeraj izvedel po radiu, 250
               strani podatkov o atentatu v Velikovcu. To ščitite, kajne? Vi ščitite odlikovanca
               predsednika države – v času, ko je vodil Službo državne varnosti, je po Koroškem
               pokalo. Ne morete reči, da menda tudi on ni vedel, kaj delajo njegovi podrejeni.
               Čeprav se danes mirne duše oglasi po telefonu v eter in reče, ne, ne, ne, to niso
               bili moji. To pa že ne, moji so jih odkrili. Glejte, po tolikih letih še kar laže.
               Glejte, tudi predsednik države je rekel: <q>"Dovoljujem, da vse, kar omenja moje ime,
               postane javno."</q> Hvala, vaša visokost, za to dovoljenje. Hvala za tako dovoljenje.
               Ampak ne potrebujemo vašega dovoljenja, gospod predsednik. Vsi arhivi so tudi to
               minuto javni. Tisti, ki se nanašajo na vas, in vsi ostali. Vaša beseda je potrebna za
               nekaj drugega. Gospod predsednik, vaša beseda je potrebna v naslednjem smislu: da se
               spoštuje zakon, ki velja za vse. S tem bo veljal tudi za vas in lahko bomo verjeli,
               da verjamete v odprte arhive. Gospe in gospodje, nasprotujemo torej tej ustavni
               presoji, ker ni potrebna. Spoštujemo pravico ljudi do referenduma. Včeraj, danes in
               jutri. Oblast še ima ljudstvo, tako še piše v Ustavi. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri, v imenu Poslanske skupine Zares.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsedujoči. Spoštovana ministrica, kolegice in kolegi, spoštovani
               kolegi iz opozicije.</p>
               <p>Me veseli, da sem bil že citiran ob nastopu cenjenega kolega Gorenaka. Naša
               poslanska skupina seveda bo podprla presojo ustavnosti tega referenduma in res ne
               razumemo, čemu se s tem ne strinja tudi opozicija. Mislim, da je zelo državotvorno in
               odgovorno razumeti, ali je nek akt, ali je nek zakon, ali je nek referendum ustavno
               vzdržen ali ne. Mislim, da je to legitimna pravica ne le vlade, ampak slehernega
               državljana, da izve, ali bo šel glasovat na referendum za nekaj, kar lahko sproži
               neustavne posledice, ali ne. Torej to ni, ne pomeni preprečevanje referenduma, to
               pomeni samo, da si nalijemo čistega vina in da vemo, kaj je ustavno oziroma kaj ni.
               Arhivi, beseda je zelo lepa, izhaja iz starogrške besede <q>"arché"</q>. Arché pa je
               pravzrok in najboljše bi bilo, če bi iskali pravzrok te gonje, ki je izrazito
               politična, izrazito ideološka in je naperjena samo ali vsaj pretežno zoper eno
               institucijo, zoper predsednika republike, ne pa zato, da bi navadni državljani ali
               raziskovalci ali zgodovinarji imeli legitimen dostop do vsega gradiva, arhivskega
               gradiva, tudi tistega, ki vsebuje dokumentacijo, kjer je treba ugotoviti, ali lahko
               škodi državnim interesom ali lahko škodi celo integriteti in celo življenju
               posameznih oseb.</p>
               <p>Ko govorimo o arhivih, pa o dostopu do arhivov, bi bilo najbolje, če bi izhajali iz
               evropske prakse. In ker cenjeni kolega Grims zelo rad citira resolucijo evropskega
               parlamenta in jo je večkrat citiral, sedaj ga v dvorani ni, ampak kljub temu bi ga
               jaz rad dopolnil. On sistematično pove naslednje. Prebere šesto točko tiste
               resolucije, ki se glasi: <q>"obžaluje, da se 20 let po razpadu komunističnih diktatur v
               srednji in vzhodni Evropi v nekaterih državah članicah še vedno neopravičeno omejuje
               dostop do dokumentov, ki so pomembni za posameznike ali potrebni za znanstvene
               raziskave; poziva vse države članice, naj si resnično prizadevajo za odprtje arhivov,
               tudi arhivov nekdanjih notranjih varnostnih služb tajne policije in obveščevalnih
               služb"</q>; tukaj gospod Grims končna po navadi. Pika. Ne prebere naprej. In kaj piše
               naprej v tej šesti točki resolucije evropskega parlamenta, lepo poskušajte prosim:
               <q>"...čeprav je treba zagotoviti, da se to ne bo izrabljalo za politične namene"</q>, pika.
               Šele potem je pika. Kaj to pomeni? Pomeni, da gospod Grims deluje tako, kot sta
               delovala Sova in vodstvo Arhiva Republike Slovenije v času Janševe vlade. Odpira,
               prebere nek člen, ampak skrbno pazi, da tisti del, ki bi mu lahko škodil, ne prebere,
               in daje vtis, da je odprl arhiv, da nam je predstavil stališče Evropskega parlamenta,
               ampak tistega stavka, ki pravi, da se ne sme zlorabljati za politične namene arhivsko
               gradivo, cenzurira. On je živi dokaz, da se je z arhivi tudi Janševa vlada ukvarjala
               zelo selektivno. Kot veste, je zgodba stara in že dobro znana, ne samo nam, ampak
               tudi javnosti. Janševa vlada oziroma minister Šturm je leta 2006 pripravil zakon, ki
               je dobil tako rekoč soglasno podporo tega Državnega zbora – mene takrat v tem
               Državnem zboru ni bilo –, ampak tisti, ki so bili, so v dobri veri glasovali za nekaj
               kar je pomenilo odpiranje arhivov, nekdanjih arhivov Službe državne varnosti ali kot
               jo imenujejo, Udbe, in s tem omogočili dostop raziskovalcem, zgodovinarjem,
               zainteresirani javnosti. Ali je bilo res tako? Ne. Ni bilo res tako. Ker že naslednje
               leto, ko naj bi prinesli arhivsko gradivo iz arhivov Sove v Arhiv Republike
               Slovenije, se je zgodila uredba s podpisom gospoda Janeza Janše; na podlagi tiste
               uredbe se je zgodil sporazum med direktorjem Sove in direktorjem arhivov. Takrat
               mislim, da sta bila gospod Rupnik in gospod Košir. Na podlagi tega sporazuma je bilo
               jasno določeno, da del tega arhiva bo obdržal stopnjo tajnosti za dobrih 40 let, in
               ne bo dostopno kar tako slehernemu državljanu. Na podlagi tega uredb, teh
               podzakonskih aktov, je prišlo v nadaljevanju do nekaterih neskladnosti, do nekaterih
               celo nezakonitosti, kajti zakon, v zakonu je pisalo nekaj, v uredbi in v podzakonskih
               aktih, v sporazumih pa v stališčih takratnega direktorja Sove gospoda Rupnika, je
               pisalo nekaj drugega. Zato sem vprašal včeraj gospoda Omerzo, ki ga zelo cenim in,
               kot je bilo prej povedano, sploh ne pripada opoziciji, ima člansko izkaznico LDS,
               torej to je še en dokaz, da ne prihaja do političnih diskriminacij, ampak tudi
               gospodu Omerzi kljub temu, da ima člansko izkaznico LDS, je bilo povedano: <q>"poglejte,
               je del arhiva, ki žal v tem trenutku ni še dostopen"</q>. Na podlagi niza podzakonskih
               aktov, ki so preprečevali dostop do tistega gradiva, ampak vsi vemo, da je treba to
               stanje urediti. In da je treba tudi gospodu Omerzi in drugim raziskovalcem omogočiti
               neovirano delo v Arhivu Republike Slovenije, vključno v tistem delu arhiva kjer so
               sporni ali delikatni dokumenti. Kako? Včeraj je prav zgodovinar, gospod dr. Gorazd
               Bajc iz Univerze na Primorskem, lepo razlagal, kako v najbolj urejeni državi, kar se
               tiče arhivov, v Veliki Britaniji, to rešujejo tako, da posameznim raziskovalcem
               omogočijo na selektiven in zelo odgovoren, zelo urejen način, dostop do nekaterih
               dokumentov. In tako se je zgodilo tudi z našimi raziskovalci, ki so v Londonu sami
               zaprosili za dostop do določene dokumentacije. In veste, katera dokumentacija je bila
               sporna, nedosegljiva? To so bili dokumenti iz 1938 in 1949 leta. Skratka, v urejenih
               demokracijah so celo dokumenti, ki imajo že 70 ali 80 let, še nedostopni. In za
               omogočiti vpogled v te dokumente mora raziskovalec predložiti oziroma posredovati
               prošnjo. Na podlagi tega mu omogočajo, ampak pod določenimi pogoji. To velja za
               Anglijo, velja tudi za druge države. Vsi raziskovalci vedo, da je Slovenija v tem
               pogledu ena najbolj liberalnih držav in da se mi zdaj pogovarjamo o dokumentih, ki so
               nastali pred 20, 30 leti in ki imajo lahko še učinek na sedanje delovanje
               obveščevalnih služb, na sedanje interese države in torej so s tega vidika lahko
               problematični. Ampak, ne glede na to, prav ta zakon, zakon noveliran, kakršnega je ta
               Vlada ponudila in kakršnega smo tudi tukaj izglasovali, prvič na zakonit način in na
               ustavno vzdržen način – kar je mimogrede posredno potrdila tudi varuhinja človekovih
               pravic, ko je ugotovila določene nedorečenosti in neskladnosti v prejšnjem zakonu –,
               prav ta zakon bo omogočal urejen način in urejen dostop do arhivskega gradiva. Kako?
               Tako, da bo o tem dostopu odločala strokovna komisija, ki bo sestavljena iz petih
               članov. Ti člani bojo: predstavnik Sove, predstavnik Arhiva RS, informacijska
               pooblaščenka, dva zgodovinarja, ki bosta izbrana s strani Komisije za nadzor nad
               obveščevalnimi in varnostnimi službami, kjer ima parlamentarna opozicija večino. In
               skratka, na tak način bomo dobili vsaj komisijo, telo, ki bo na urejen način
               omogočilo tudi gospodu Omerzi vpogled v tiste dokumente, ki ne bojo z vidika varnosti
               države in z vidika varnosti posameznih oseb problematični. Kajti, zdaj je govora o
               zelo neselekcioniranem gradivu, ki je tam in ki ga je treba najprej urediti. S tega
               vidika ni nobenega dvoma, da je zakon smiseln, dober, in če bi ga na referendumu ali
               drugače onesposobili, preprečili njegovo izvajanje, bi lahko ustvarili ponovno
               neustavno stanje, celo hkrati tudi nezakonito stanje, kajti bi se spet znašli pred
               dilemo, ki je botrovala tem zapletom z gospodom Omerzo: na eni strani zakon, ki
               odpira na stežaj vrata arhivov, po drugi strani pa podzakonski akti, ki to
               preprečujejo. In bi bili spet v tej nebulozi, bi spet ugotavljali, kdo ima oziroma
               kdo nima pristojnosti za to, da omogoča gospodu Omerzi ali drugim raziskovalcem
               dostop do arhivov. Zato je treba k temu vprašanju pristopiti čim bolj racionalno,
               trezno, brez tega navidezno čustvenega naboja, ki ni toliko čustven, ampak je zelo
               politično voden in ima veliko lepotno napako. Imenuje se prizadevanje za to, da bi se
               impeachment proti predsedniku nadaljaval neskončno, kajti z izidom glasovanja ob
               impeachmentu proti predsedniku Türku takrat niste bili očitno zadovoljni. Greste
               naprej. In največja medvedja usluga gospodu Omerzi in vsem drugim dobronamernim
               raziskovalcem, ki bi si želeli dokončati svoje raziskave v arhivih, prihaja z vaše
               strani. Ta medvedja usluga je vidna na spletni strani Slovenske demokratske stranke,
               ko objavljate smešne dokumente, ustvarjate neko stanje duha na podlagi dokumentov, ki
               nimajo nobene osnove, ne dokazujejo ničesar. Sami se zavedate blamaže, ki ste jo s to
               objavo doživeli. In če si lahko dovolim eno primerjavo, bi mi lahko tudi preprosto
               objavili tudi druge dokumente na spletni strani in jih prikazali kot krovni dokaz
               dvoličnosti, dvojnosti sedanjih prvakov opozicije. Recimo, če bi se pojavil na spletu
               naslednji dokument z naslednjim besedilom, dobesedno: <q>"Opravljal sem vrsto funkcij v
               Zvezi socialistične mladine Slovenije, v Zvezi komunistov, v SZDL in delegatski
               skupščini, med drugim sem bil predsednik osnovne organizacije in predsednik občinske
               konference ZSMS, član predsedstva OK SZDL, njegovih komisij ter komisij pri občinskem
               komiteju Zveze komunistov Slovenije, član različnih republiških in zveznih organov
               ZSM in SZDL. Trenutno sem član nekaterih organov pri predsedstvu RK ZSMS ter
               predsedstvu RK SZDL ter član republiške konference SZDL Slovenije. Podpisan: Ivan
               Janša, Janez Janša. No, ali bi bil to lep krovni dokaz o sodelovanju sedanjih
               prvakov, veljakov Slovenske demokratske stranke, s takratnim krvoločnim režimom, ki
               se je končal 17. maja 1990? Ne vem. Pustim presojo, ne ustavnim sodnikom, ampak
               presojo zdravi pameti in tudi kolegom iz opozicije. Verjetno bi taki dokumenti v
               arhivih, ki bi jih vlekli ven, marsikaj dokazali. Vsi ste bili tam, vsi so bili pri
               koritu. Nato pa se je zgodila emigracija, odhod iz tega korita, ko to korito ni bilo
               več zanimivo, kajti se je novo zgodovinsko poglavje k sreči začelo. In zdaj si ne
               daste miru, želite na vsak način blatiti predsednika te države. Torej, predsednika,
               ki je bil izvoljen neposredno s strani državljank in državljanov, ki ima politično in
               moralno avtoriteto, ki nastopa z ugledom, ki ga redko kdo ima tudi v tej dvorani, ki
               predstavlja vse nas državljane Republike Slovenije, ki je uspel v teh dveh letih
               vzpostaviti novo kvaliteto v odnosu do sosednjih držav. Strašno, gospod kolega iz
               SDS! Veste, kaj, jaz sem ponosen, ko gledam srečanje treh predsednikov v Trstu, ko
               vidim, kako se ta predsednik pogovarja in zna zastopati in nastopati v imenu vseh nas
               v Rimu, na Dunaju, v Zagrebu, kjerkoli, v Združenih državah Amerike. In bojim se, da
               ta "</q>arché<q>" SDS, ta pravzrok SDS, je nekje v tistih navezavah, ki jih ta stranka ima s
               skrajno desnico sosednjih držav. Leta 1990 so iz vaših krogov prihajali dokumenti, s
               katerimi ste blatili, črnili in tudi dosegli, da je propadla ena najpomembnejših
               slovenskih bank na Tržaškem, Tržaška kreditna banka. Cilj je bil en del manjšine. Ne
               bi želel, da bi se s tem vašim hujskaštvom in s tem vašim poskusom blatenja
               predsednika republike in blatenja določenih krogov slovenske manjšine na Koroškem
               skrila naveza s tistimi, da se v tem trenutku, v tem delikatnem trenutku pogajanj o
               dvojezičnih tablah na Koroškem lahko razkrije vaš namen, da do dogovora in do
               spoštovanja odločbe Ustavnega sodišča v Avstriji ne pride. Jaz vidim v teh političnih
               navezah desničarske internacionale okoli Slovenije nek velik motiv, tisti "</q>arché",
               tisti pravzrok te gonje zoper predsednika republike. In nihče me ne bo prepričal, da
               ni tako. Vaše politične naveze v evropskem prostoru so jasne. Ta zgodba o arhivih je
               samo pretveza, poskus manipuliranja. Vas ne skrbi usoda raziskovalcev, vas ne zanima
               pravzaprav niti knjiga gospoda Omerze, ampak vi ste zlorabili ta trenutek in želite s
               tem sprožiti nek proces delegitimiranja predsednika republike. To je pravzaprav
               povedal tudi kolega Grims na samem začetku, takoj je začel streljati na predsednika
               republike. Torej sami razkrinkate pravi namen tudi tega referenduma. Mimogrede, ta
               referendum se mi zdi tudi v očeh državljank in državljanov ne samo nepotreben, pač pa
               povsem nerazumljiv, kajti je referendum, ki se nanaša na specifično točko, specifično
               vprašanje naše zakonodaje, ki je zelo primerljiva z vsemi evropskimi zakonodajami. Ni
               države v Evropi, ki ne bi ščitila dela lastnega arhiva za veliko, veliko let.
               Avstrija še danes ni razkrila in ni odprla arhivov, ki se nanašajo na delovanje
               teroristov na Južnem Tirolskem v 60. letih. Ni razkrila arhivov. Lahko domnevamo, da
               so bili stiki med obveščevalnimi službami aktualni. Nato ni razkril arhivov, ki
               dokazujejo in ki kažejo, kako je nastala tajna organizacija Gladio v 50. letih, kako
               je delovala v 50., v 60. letih ne samo proti komunistom, ampak tudi proti Slovencem,
               proti slovenskim duhovnikom v Benečiji. Imel sem priložnost, da sem na neki večerji
               na štiri oči govoril z bivšim italijanskim predsednikom Cossigo, ki je bil eden od
               glavnih navdihovalcev Gladia. Takrat je bil pač zelo sproščen in je povedal marsikaj.
               In je rekel, da nikoli ne bojo razkrili arhivov in da ni pričakovati, da bi Nato ali
               kdorkoli drug o tem sploh kaj povedal.</p>
               <p>Na vzhodu, prav tako, vzhodna Nemčija in zahodna Nemčija sta se združili in še danes
               je en del arhivov STASI nedostopen. Češka, Madžarska, vsi imajo dele arhivov, ki so
               javnosti zelo selektivno dostopni ali celo nedostopni. Tukaj Slovenija ni izjema; če
               je izjema, je izjema v tem, da je edina, ki je z zakonom omogočila, navidezno, dostop
               do vseh arhivov. Ampak, to se ni nikoli zgodilo. In to dobro veste. Vaša vlada je
               zakon ustvarila in zakon izničila, ta vlada skuša to neskladje urediti, in pika. Ni
               drugih dilem. Zato menimo, jaz seveda, kolega Gorenak, tistih dokumentov nisem videl,
               vi tudi ne. Ne, jih nismo videli, midva ne veva o čem govoriva, ampak zato imamo
               strokovne ustanove, ki lahko povedo: <q>"Poglejte, določene stvari so takšne"</q>, ali ne.
               Ali bomo mi zdaj prepustili na podlagi vaših uredb to odločanje osebam, ki upravljajo
               z arhivi, ali bomo določili komisijo, ki bo strokovno profilirana in ki bo
               izglasovana tudi z vašimi glasovi, in torej bo kompetentno in pluralno to omogočila.
               Jaz mislim, da je ta druga pot najboljša in da bo ta druga pot omogočila Omerzi in
               drugim zainteresiranim organiziran, urejen, ne pa stihijski in kaotičen dostop do
               gradiva, kjer je po informacijah, ki jih imamo od tistih, ki to gradivo poznajo,
               veliko podatkov, ki, če bi bili neselektivno razkriti, bi lahko škodovali tej državi,
               ne bivši državi, tej državi in posameznikom, ki za to državo še vedno delajo. Jaz
               nimam nobenega razloga, da ne bi verjel tem podatkom, zato v imenu poslanske skupine
               lahko rečem samo, da bomo ustavno presojo tega referenduma podprli.</p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Gvido Kres bo predstavil stališče Poslanske skupine Slovenske ljudske
               stranke.</p>
               <p>Prosim.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovana ministrica, spoštovani direktor,
               spoštovane kolegice in kolegi.</p>
               <p>V Poslanski skupini Slovenske ljudske stranke smo nasprotovali sprejemu Zakona o
               spremembah in dopolnitvah Zakona o varstvu dokumentarnega in arhivskega gradiva ter
               arhivih, saj menimo, da se je treba soočiti s preteklostjo, ne glede na to, kakšna je
               bila, in priznati vsa sporna dejanja, ki jih je Služba državne varnosti pod
               totalitarnim režimom zagrešila, tudi tista v tujini. Živimo v samostojni, neodvisni
               in suvereni Republiki Sloveniji, ki je pred 20 leti pretrgala z nedemokratičnim
               sistemom, ki je načrtno kršil človekove pravice in svoboščine, zato ne vidimo potrebe
               po takšni ali drugačni zaščiti posameznikov, ki so vedeli za tovrstne kršitve ali pa
               pri njih celo sodelovali. Vendar pa tudi menimo, da je treba vso našo pozornost
               usmeriti v spopadanje s posledicami socialne in gospodarske krize ter krize moralnih
               in etičnih vrednot, kar je v naši družbi prisotno sedaj. Le uspešno spopadanje s
               tovrstnimi izzivi pomeni zagotovilo za blaginjo naše države v prihodnosti.</p>
               <p>Zahteva za razpis zakonodajnega referenduma je z Ustavo in zakonom določena pravica,
               zato ne oporekamo predlagateljem, ki so podali zahtevo, da želijo o temi povprašati
               volivke in volivce. Naših podpisov k zahtevi nismo podali, ker menimo, kot je že bilo
               omenjeno, da je treba vso politično energijo nameniti stanju države v sedanjosti in
               prihodnosti, poleg tega pa so se uresničili naši strahovi, da o tej temi ne bo mogoče
               odločati skupaj z ostalimi referendumi, ki so se napovedujejo, saj ste koalicijski
               poslanci z zahtevo za presojo ustavnosti ustavili ta referendumski postopek. To
               pomeni ponovno razsipavanje z davkoplačevalskim denarjem, ki bi se lahko namenil tudi
               za soočanje z vsesplošno krizo in predstavlja še en razlog več za uveljavitev
               referendumskega dneva.</p>
               <p>V Poslanski skupini Slovenske ljudske stranke se sprašujemo, zakaj je Vlada in njena
               koalicija posegla po resoluciji za zahtevo ustavnosti šele sedaj, ko je zakon po
               nujnem postopku zdrvel skozi zakonodajni postopek in mu grozi celo referendum, medtem
               ko je imela več kot dve leti časa, da sporni 65. člen omenjenega zakona poda v oceno
               Ustavnemu sodišču Republike Slovenije, če ocenjuje, da je zakon protiustaven. Namesto
               tega je prišlo do neupoštevanja veljavnega zakona in arbitrarnih odločitev o
               neustavnosti zakona s strani posameznih državnih organov ter njihovih predstojnikov,
               kar je posledično pripeljalo do situacije, v kateri smo sedaj. Poslanci Slovenske
               ljudske stranke bomo iz navedenih razlogov nasprotovali sprejetju sklepa o zahtevi za
               oceno ustavnih posledic, ki bi nastale z neuveljavitvijo omenjenega zakona. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Mag. Vasja Klavora bo predstavil stališče Poslanske skupine Demokratične
               stranke upokojencev.</p>
               <p>Prosim.</p>
            </sp>
            <sp who="SDZ5:KlavoraVasja">

               <speaker>MAG. VASJA KLAVORA:</speaker>

               <p>Spoštovani gospod podpredsednik. Spoštovane poslanke, poslanci.</p>
               <p>Po urah, dnevih, sestankih, sejah v popoldanskem, dopoldanskem, nočnem času, po
               izčrpavajočih debatah, smo rahlo utrujeni od te teme, o kateri danes govorimo. Še
               bolj tisti, ki nas morda gledajo ali pa poslušajo. Zato se bom danes omejil samo na
               tisto, o čemer govori točka dnevnega reda, to je glede sklepa o zahtevi Državnega
               zbora Republike Slovenije za presojo ustavnosti posledic, ki bi nastale zaradi
               zavrnitve Zakona o spremembah in dopolnitvah Zakona o varstvu dokumentarnega in
               arhivskega gradiva ter arhivih na referendumu.</p>
               <p>Kot je znano, je bila s strani poslancev SDS, SNS ter poslancev Andreja Magajne in
               Roberta Battellija podana zahteva za zakonodajni referendum, takoj, ko je bil zakon
               potrjen še v Državnem svetu. Taka zahteva je legitimna – je z Ustavo zagotovljena
               pravica poslancev, da sprožijo postopek referendumskega odločanja glede zakona,
               katerega uveljavitvi nasprotujejo. Prav tako pa je enako legitimna pravica, da se
               sproži postopek za zahtevo ustavne presoje o tem, ali bi z morebitno zavrnitvijo
               uveljavitve sprejetega zakona lahko nastale protiustavne posledice.</p>
               <p>Seveda pa, kolikor je nam znano in logično, bo Ustavno sodišče, v kolikor bo danes
               sprejet pozitiven sklep, v prvi vrsti moralo ugotoviti, ali je obstoječa ureditev 65.
               člena protiustavna, in posledično taki potrditvi ugotoviti, da sprejeta novela to
               protiustavnost odpravlja, šele nato pa se bo lahko izreklo o protiustavnih posledicah
               zavrnitve tega zakona na referendumu.</p>
               <p>Predlagatelj sprejete novele Zakona o varstvu dokumentarnega in arhivskega gradiva
               ter arhivih je predlagal spremembo 65. člena zakona, ker je menil, da bi predčasno
               razkritje določenih podatkov nekdanje Službe državne varnosti lahko ogrozilo ne samo
               pomembne in vitalne interese države, temveč bi se neposredno izpostavilo kazenskemu
               pregonu ali drugačnim pritiskom tudi vse tiste osebe, ki so dejavnosti obveščevalne
               ali protiobveščevalne službe opravljali pred presečnim datumom ustanovitve Skupščine
               Republike Slovenije, hkrati pa so te osebe glede na tiste, ki to službo opravljajo po
               tem datumu, v neenakem položaju, kar ne ustreza ustavno zagotovljenim človekovim
               pravicam in temeljnim svoboščinam. Poslanska skupina, naša, DeSUS, je zakon podprla.
               Naše prepričanje v pravilnost take odločitve in v nujnost sprejetja nove vsebine 65.
               člena Zakona o varstvu dokumentarnega in arhivskega gradiva ter arhivih, je bilo
               zaradi argumentiranih mnenj pravnih strokovnjakov, strokovnjakov arhivskega in
               zgodovinskega področja ter Varuhinje človekovih pravic samo še trdnejše. V dialoške
               in politične spopade glede zgodovine delovanja Službe državne varnosti se poslanci
               DeSUS nismo želeli spuščati, zlasti zato ne, ker vidimo to zgodbo le kot nadaljevanje
               lanskega, z ustavno obtožbo začetega kompromitiranja predsednika države, kar je po
               naši oceni popolnoma neopravičeno in sila neumestno prehitevanje za naslednjo volilno
               kampanjo. Poslanci DeSUS, naše poslanske skupine, se pridružujemo zahtevi za presojo
               s strani Ustavnega sodišča in seveda podpiramo predlog sklepa, saj menimo, da lahko
               Ustavno sodišče strokovno, razumno, upamo tudi nepolitično presodi ter jasno pove,
               ali bi s preprečitvijo uveljavitve sprejetega zakona lahko nastopile protiustavne
               posledice. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Silven Majhenič bo predstavil stališče Poslanske skupine Slovenske
               nacionalne stranke.</p>
               <p>Prosim.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Spoštovani gospod podpredsednik, spoštovana ministrica!</p>
               <p>Zakon o spremembah in dopolnitvah zakona o varstvu dokumentarnega in arhivskega
               gradiva ter arhivih je bil sprejet v Državnem zboru s preglasovanjem, 4. februarja
               2011. Vlagatelj zahteve za razpis zakonodajnega referenduma ugotavlja, da zakon ne
               sledi Resoluciji o evropski zavesti in totalitarizmu, ki jo je 2. aprila 2009 sprejel
               Evropski parlament in s katero se Državni zbor po odločitvi koalicijske večine zgolj
               seznanil. Zahteva za zakonodajni referendum je vložena na podlagi zahteve tretjine
               poslancev. Referendumsko vprašanje je jasno in pričakovano, saj novela zakona zapira
               dostop do javno dostopnega arhivskega gradiva nekdanje tajne politične policije, ki
               bi naj vsebovalo podatke varnostno-obveščevalnih služb in občutljive podatke z vidika
               ocene nacionalne varnosti. Prvič v zgodovini se je zgodilo, da državni organ javno
               izjavi, da ne bo spoštoval zakona ter na to protizakonito omeji državljanske pravice.
               Treba je poudariti, da je bil nadzor arhiva preprečen tudi komisiji Državnega zbora,
               ki jo opravila parlamentarni nadzor Sove. Takšno početje je unikum v parlamentarnem
               svetu in zahteva v pravnih državah tudi odgovornost, saj gre za samovoljo in zlorabo
               položaja, kajti zakon tega ne dopušča. Tega, da bi predčasno razkritje podatkov lahko
               ogrozilo pomembne interese države in neposredno izpostavilo kazenskem pregonu tudi
               določene posameznike, ki so na različne načine sodelovali z obveščevalnimi in
               kontraobveščevalnimi službami, se ni bilo bati, vsaj v tistem delu ne, ko gre za
               parlamentarno komisijo Državnega zbora. Nekako nelogično se mi zdi, da je zadeva o
               pomembnosti arhivov eskalirala sedaj, po toliko letih, ko so bili arhivi dostopni
               vsakomur, še posebej vsaki opciji, ki je vladala v določenem času, in kot ugotavljam,
               so to bile kar vse stranke razen Slovenske nacionalne stranke, ki pa ni bila nikoli v
               vladi in tudi ni imela možnosti vpliva, da se z arhivi dogajajo tudi možnosti
               kopiranja in odtujitve. Vlada je odreagirala in vložila zakon po že storjenih
               nezakonitih dejanjih direktorja Sove in direktorja Arhiva Republike Slovenije, za
               kar, kot je bilo že povedano, nista imela nobene zakonske osnove. V bistvu ni čisto
               jasno, koga se pravzaprav prikriva in komu to koristi, saj v bistvu gre za arhive
               nekdanje tajne policije, ki je delovala v okviru SFRJ do leta 1990 na ozemlju
               Republike Slovenije. Veljavni zakon je v 65. členu bil jasen, saj je določal, da se
               mora gradivo nekdanje državne varnosti izročiti Arhivu Slovenije v enem letu po
               uveljaviti zakona, kar se pa ni zgodilo. Leta 2007 je bila imenovana strokovna
               delovna skupina, ki je do leta 2008 uredila formalno predajo dokumentacijo Arhivu
               Slovenije, kar se pa fizično ni nikoli zgodilo in je še sedaj v prostorih Sove.
               Delovna skupina je odkrila tudi številne nepravilnosti in nezakonitosti pri delovanju
               Sove, kar je bilo na nek način za pričakovati, saj se delovanje na zelo širokem
               področju ni moglo ustaviti čez noč in se ne bo moglo ustaviti še nekaj časa, odvisno
               pač, kako je zadeva zakoreninjena in koliko vpliva imajo v današnjem času bivši botri
               na današnjo vladajočo politiko. Sigurno si nihče ne želi, da se zgodba in vpliv Udbe
               ponovi, kajti sodba Vrhovnega sodišča z dne 23. 5. 2002 je temeljila na obrazložitvi
               o nekdanji tajni politični policiji SDV, ki se ni ukvarjala samo z obveščevalnimi
               nalogami, ampak je tudi sama organizirala razne kriminalne aktivnosti ter jih tudi
               načrtno izvajala. Šlo je praviloma za politične nasprotnike takratnega režima, ki
               praviloma tudi niso imeli možnosti rehabilitacije, zato bi bilo prav, da se takšne
               stvari razkrijejo, saj gre za zadeve, ki so časovno oddaljene, a vendar za
               zgodovinarje in prizadete še vedno pomembne. Za popravo krivic si je treba vzeti čas,
               saj to ne bi smela biti ovira in strah pred nečem, kar se ne bi smelo dogajati, ter
               te stvari z zakonom zapreti za vselej ter pustiti zadevo v dvomih še nekaj
               desetletij. Preprečiti vpogled v arhive, ki so stari 40 let in več, je sigurno proti
               vsem pravilom in že veljavnim zakonom. 65. člen zakona je v vseh štirih točkah dovolj
               jasen in ima dovolj varovalk, da ne more škoditi nacionalni varnosti in tudi
               posameznikom, ki so sodelovali z SDV v korist varnosti države Slovenije. Še posebej
               to jamči četrti odstavek, ki govori, da o dostopu do arhivskih arhiv odloča arhivska
               komisija. V Slovenski nacionalni stranki podpiramo, da ljudje na referendumu
               presodijo in odločijo, ali je zakon dober za večino Slovencev. Sigurno pa se
               vprašamo, ali je prav, da zakoni, ki jih izglasuje koalicija z minimalno večino, da
               grejo na referendum. Ali ne bi kazalo, da se zakoni dorečejo v Državnem zboru in se
               ne obremenjuje proračuna z referendumi, ki so sicer legitimni, vendar v večini
               primerov nepotrebni.</p>
               <p>V Slovenski nacionalni stranki smo že večkrat predlagali, da se določi referendumski
               dan, vendar se to ne zgodi. Kljub temu, da v Državnem zboru nismo edini, ki se za to
               zavzemamo, pa se do danes še ni zgodilo nič. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Mag. Borut Sajovic bo predstavil stališče Poslanske skupine Liberalne
               demokracije Slovenije.</p>
               <p>Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa za besedo. Prijazen pozdrav ministrici. Kolegice in kolegi!</p>
               <p>Narod, ki ne spoštuje svoje zgodovine, ima velikokrat tudi s prihodnostjo težave.
               Tisti v življenju, ki se pa preveč ozirajo nazaj, se pa zato pri hoji naprej radi
               spotaknejo. In to je naša težava. Ta trenutek nikogar več ne zanimajo brezposelni,
               nikogar več ne zanima gospodarska rast, ampak gre enostavno za politični boj vsega
               proti vsem, zato, da bi zakurili ogenj in kres, iz katerega pepela naj bi zrasla tako
               imenovana druga republika, in za dosego tega cilja je enostavno in preprosto
               dovoljeno vse in prav nič ni sveto. Tudi inštitucije, kot je predsednik države v tej
               igri<gap n="..."/> Gospod Gorenak očitno želi besedo. Bi kaj povedal? Hvala lepa. Jaz mislim, da
               je vsem jasno, da gre tu za političen obračun brez primer z jasnimi političnimi
               cilji. Postavlja se vprašanje, zaradi česa, koga danes tukaj sedimo in razpravljamo.
               Prejle je bilo rečeno, da zato, ker so nekateri sprejeli slab zakon. Daleč od tega.
               Naloga nas poslank in poslancev je, da se o problematiki, o točki odločimo, in tisti,
               ki smo zakon potrdili, smo to storili s prepričanjem, da ravnamo prav. Danes smo tu
               zato, ker nekateri pravijo, da smo sprejeli slab zakon in zahtevajo o njem
               referendumsko presojo, da se o tako občutljivem, za državo pomembnem vprašanju ne
               odločajo strokovnjaki, pač pa vsi državljani in državljanke te države. Temu je na nek
               način zagotovo moč pritrditi, toda nisem prepričan, da je to tema, od katere bi za
               boljši jutri imeli korist vse državljanke in državljani, pač pa igrača, ki jo na nek
               način lahko vzamemo iz rok dnevne politike, in sicer s tem, da potrdimo ustavno
               presojo. V Poslanskem klubu Liberalne demokracije Slovenije večinsko podpiramo
               predlog, da se o tej pomembni točki najprej izjasni Ustavno sodišče, kajti najbolj
               izpostavljena sprememba, ki jo Zakon o varstvu dokumentarnega in arhivskega gradiva
               ter arhivih prinaša v primerjavi s prej veljavnim Zakonom o arhivskem gradivu in
               arhivih, je prav ureditev pravne podlage dostopa do samega gradiva, ki vsebuje
               podatke obveščevalno-varnostnih služb, občutljivih z vidika nacionalne varnosti, in
               za to gre. Razkritje določenih podatkov bi lahko pripeljalo do kršenja človekovih
               pravic posameznikov in do škodljivih ter celo nepopravljivih posledic za našo državo.
               Ogrožena so zagotovo lahko življenja ljudi in varnost države, odpira se vprašanje
               skladnosti z Ustavo in ogrožanja iz nje izhajajočih pravic. Gre za gradivo, ki se
               nanaša večinoma na aktivnosti Službe državne varnosti zoper tuje državljane, ki jih
               lahko danes še vedno spremlja tudi Sova v skladu s svojimi zakonsko določenimi
               nalogami, zlasti v okoljih, ki so Sloveniji nenaklonjena.</p>
               <p>Razkritje sodelovanja oseb v korist Slovenije bi lahko imelo negativne posledice za
               varnostne in druge interese naše države. Podatki iz gradiva bi lahko bili uporabljeni
               za različne oblike pritiskov, za pridobivanje podatkov o sedanjem delu agencije in
               razkrivanje njene obveščevalne mreže, ali pa kar za diskreditacijo Slovenije in
               njenih dosežkov na mednarodnem področju. Vlada Republike Slovenije je to stanje
               želela odpraviti, zato je v parlamentarni postopek vložila predlog zakona o
               spremembah in dopolnitvah zakona, ki ureja to področje.</p>
               <p>V veljavnem zakonu je problematična predvsem določba tretjega odstavka 65. člena, ki
               pa ne vsebuje nikakršnih omejitev glede dostopanja do podatkov, ki se nanašajo na
               nacionalno varnost, varnostno dejavnost države, do podatkov, katerih razkritje bi
               lahko ogrozilo gospodarske interese in varnost države. Ta varovalka je sicer
               vsebovana v prvem odstavku 65. člena tega zakona, v tretjem pa žal ne. Ta
               pomanjkljivost zakona je zaradi hudih negativnih posledic, ki jih lahko povzroči,
               tako glede nacionalne varnosti kot tudi varnosti posameznih oseb, po našem večinskem
               prepričanju ustavno sporna. Tako je v obrazložitvi spremembe zakona napisala Vlada,
               ki jo pri tem stališču podpira tudi varuhinja človekovih pravic. Tudi prejšnja vlada
               je z uredbo storila popolnoma isto, kot počne ta vlada danes. Zavedala se je pomena
               podatkov v arhivu in škode, ki bi ob razkritju za to državo lahko nastala. Zato, če
               želimo biti državotvorni in imeti kredibilnost pri urejanju naših varnostnih
               vprašanj, tudi s pomočjo oseb, ki bi pomagale naši državi izven njenih meja, obenem
               pa tukaj navajamo, da lahko izpostavimo te ljudi nevarnosti in posežemo s tem v
               njihove osnovne človekove pravice, potem verjetno pri tovrstnem delu vnaprej naše
               varnostne službe zagotovo ne bodo imele uspeha. S tega vidika je zahteva po razpisu
               referenduma s strani poslancev opozicije nekoliko nenavadna. Vlada gospoda Janše je
               nenazadnje, sicer brez zakonske podlage, počela in storila točno to, kar sedaj z
               zakonom ureja ta Vlada, in tako je bilo takrat in je tudi danes prav. Ker pa je prej
               veljavni zakon o varstvu arhivskega gradiva dopuščal tudi ustavno sporno stanje, ki
               bi lahko imelo škodljive posledice tako za nacionalno varnost kot za varnost
               posameznikov, zatorej še enkrat na koncu v poslanskem klubu poudarjamo, da bomo ta
               predlog večinsko podprli, da se o morebitnih protiustavnih posledicah, ki bi ob
               referendumu lahko nastale, izjasni Ustavno sodišče. Nenazadnje ne gre pozabiti in
               poudariti, da tako ravnajo tudi praktično vse evropske države. Ne, da arhive odpirajo
               po 20 letih; večina držav, s katerimi se tako radi primerjamo na področju varovanja
               demokratičnih in pa evropskih standardov, imajo in bodo imele arhive zaprte, nekatere
               40, druge tudi 50, 60 in nekatere celo 70 let, kajti tisto, kar je v interesu
               posameznika, kar je v interesu države, ne more biti prepuščeno trgovanju in
               barantanju za dnevno nabiranje političnih točk. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Franc Žnidaršič bo predstavil stališče Poslanske skupine nepovezanih
               poslancev.</p>
               <p>Prosim.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovana ministrica s sodelavcem, kolegice in
               kolegi!</p>
               <p>Poslanska skupina nepovezanih poslancev bo z dvotretjinsko večino podprla zahtevo
               Državnega zbora Republike Slovenije za presojo ustavnosti posledic, ki bi nastale
               zaradi zavrnitve Zakona o spremembah in dopolnitvah Zakona o varstvu dokumentarnega
               in arhivskega gradiva ter arhivih.</p>
               <p>Večina nas misli, da je nasprotovanje sprejetemu zakonu dejstvo, da zlasti največja
               opozicijska stranka arhivsko materijo praviloma in vneto uporablja za dnevnopolitične
               namene. Kolateralna škoda je gospod Omerza, ki želi napisati knjigo in zaradi teh
               zapletov ne more do arhivskega gradiva.</p>
               <p>Kar zadeva tretji odstavek 65. člena veljavnega zakona, je vprašanje, zakaj šele
               danes razprava o tem, ali gre za neustavno določbo. Moram reči, da je odgovor v
               bistvu preprost: šele pritlehni in neutemeljeni napadi na predsednika države so
               pokazali posledice slabe rešitve, po kateri arhivske dokumente lahko vsak politikant,
               intrigant ali brezvestnež, ki jih tam najde, uporabi v zle namene. Ker nikoli ni
               prepozno, je tudi sedaj čas in priložnost, da se Ustavno sodišče poigra s pregledom
               te rešitve in odloči tako, kot misli, da je pravilno.</p>
               <p>Referendum sam večinsko v naši poslanski skupini ocenjujemo kot zlorabo instituta,
               ki naj bi bil najširša možnost odločanja državljanov. Moram pa povedati, da je eden
               izmed njih po elektronski pošti, sicer z veliko bolj krepkimi besedami, napisal, da
               ga to, kar piše v kakšnih arhivih izpred 30 let in kdo je takrat kaj dejal ali
               storil, briga manj kot lanski sneg, da ga pa hudo zanima, kdaj se bo tudi opozicija
               lotila pomagati Vladi pri sprejemanju tistih odločitev, ki vplivajo na to, kako
               živimo danes in kako bomo živeli jutri. Kar zadeva finančne posledice, ocenjujemo
               večinsko, razen seveda podpisnika zahteve po referendumu, da je ta referendum, glede
               na obdobje krize in finančne težave države, skrajno škodljiv, in ne samo nedomišljen,
               ampak grdo dejanje, in upamo, dva od treh upava, da bo Ustavno sodišče po svoji
               odločitvi seveda ta referendum prepovedalo. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Dušan Kumer bo predstavil stališče Poslanske skupine Socialnih
               demokratov.</p>
               <p>Prosim.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala lepa za besedo, gospod podpredsednik. Spoštovana ministrica, direktor arhiva,
               kolegice in kolegi!</p>
               <p>Preden seveda povem stališče poslanske skupine – ker sem poslušal vse predhodnike,
               moram za začetek ne pokomentirati, ampak se na nek način tudi odzvati –, namreč,
               politični napuh in politična eksotika, ki je bila izrečena, se je za tem govorniškim
               odrom, vsaj pri dveh diskutantih, pokazala v svoji polni izrazitosti in
               dramatičnosti. Citirali so namreč svoje tekste, ki so jih v prejšnji vladi napisali
               ali pa vsaj pregledali in odobrili, če so jih pisali drugi, danes jih pa tu za to
               govornico citirajo in jih podtikajo drugim. Citirajo tudi dele iz evropske
               resolucije, predvsem tisti del, da se ne bodo ti arhivi ali pa posamezni dokumenti
               uporabljali za politične namene. In ravno ta politična stranka SDS, ki o tem govori,
               gre korporativno v arhiv, preslikava dokumente, hodijo tudi vajenci, tisti, ki delajo
               prek študentskih napotnic, to počenjajo, da potem seveda v dnevnem političnem
               ekskomuniciranju posameznikov inštitucij to gradivo uporabljajo za dnevne politične
               bitke. Pa naj to po evropski resoluciji ne bi bil namen tega.</p>
               <p>Da zaključim ta del; pobudniki za referendum, to je največja opozicijska stranka
               SDS, so tisti, ki so arhive zaprli za javnost. Ti so nam povedali, kaj v tej arhivih
               je in zakaj so te arhive zaprli. In mi preprosto ponavljamo njihovo resnico, ki so jo
               v prejšnjem mandatu povedali. To je vsa resnica, vse drugo je laž, sprenevedanje in
               ne vem, katero besedo bi še uporabil. Skratka, arhive je za javnost odprla in zaprla
               prejšnja Janševa vlada. Zato v Poslanski skupini Socialnih demokratov bomo predlagan
               sklep Odbora za kulturo, šolstvo, šport in mladino, da Ustavno sodišče presodi, ali
               bi zaradi zavrnitve Zakona o spremembah in o dopolnitvah Zakona o varstvu
               dokumentarnega in arhivskega gradiva ter arhivih na referendumu lahko nastale
               protiustavne posledice, podprli. Naj takoj na začetku v imenu poslank in poslancev
               Socialnih demokratov zavrnem puhle in populistične izjave največje skupine
               predlagateljev referenduma, to je poslank in poslancev SDS, da predlagatelji ustavne
               presoje iščemo izhod, kako preprečiti odločanje ljudstva o zakonu in da s to zahtevo
               zavlačujemo. To natolcevanje je daleč od resnice in dejstev; ravno nasprotno. V
               Sloveniji smo priče erozije predstavniške demokracije, ki se z izdatno pomočjo
               parlamentarne opozicije, predvsem SDS, utaplja v referendumskem oceanu, in to zato,
               ker izvoljeni predstavniki ljudstva – poslanci in poslanke največje opozicijske
               stranke – svojo odgovornost za odločanje prelagate na ljudi. Ali povedano drugače, ne
               sprejemate pravil parlamentarne demokracije, kjer se zakoni sprejemajo z večino. In
               ne soglasno ali enoglasno, kot se to dogaja v enopartijskih sistemih. Toda ne glede
               na vse te politične igre smo se predlagatelji ustavne presoje za to potezo odločili
               iz več razlogov. Prvi in najpomembnejši je ta, da parlamentarna večina, ki je
               sprejela novelo zakona januarja, meni, da smo ravnali prav, da smo se prav odločili,
               ko nezakonito stanje, ki ga je vzpostavila prejšnja Janševa vlada, odpravljamo, in
               obenem odpravljamo tudi ustavno spornost tretjega odstavka 65. člena zakona, ki je
               bil sprejet z novelo zakona leta 2006. Namreč, prvi odstavek 65. člena pravi,
               citiram, "Javno arhivsko gradivo, ki vsebuje podatke, ki se nanašajo na državno in
               javno varnost, obrambo, zunanje zadeve ali obveščevalno in varnostno dejavnost države
               ter njene gospodarske <stage>/ posebej to podčrtujem/</stage> interese ter poslovne in davčne
               skrivnosti in katerih razkritje nepoklicani osebi bi lahko povzročilo škodljive
               posledice za varnost države in drugih oseb ter njihove interese, postane dostopno za
               uporabo praviloma najkasneje <stage>/ poudarjam/</stage> 40 let po nastanku<q>". Kdo varuje poslovne in
               davčne tajnosti? Kdo varuje tako imenovane tujkune ali pa tiste, ki so lastninili v
               Sloveniji? Tisti, ki so ta del arhivov zaprli za javnost, v zakonu iz leta 2006.
               Tretji odstavek tega istega 65. člena podobne varovalke, kot je zapisana v prvem
               odstavku tega člena, ne vsebuje in ne določa nikakršnih omejitev, če gre za gradiva,
               nekdanjih DPO, organov notranjih zadev, pravosodnih organov ter
               obveščevalno-varnostnih služb. V tem pogledu je zakonska ureditev sporna z vidika
               ustavnega načela sorazmernosti. Drugi razlog je v tem, da so nekateri pravni
               strokovnjaki že v preteklosti, kot, na primer, večkrat citirani dr. Cerar, v svojih
               mnenjih o zakonu iz leta 2006 nedvoumno opozarjali na neustavnost zakona. Tudi
               varuhinja človekovih pravic je ocenila, da bi izvajanje tretjega odstavka 65. člena
               zakona o arhivih brez dodatnih varovalk lahko pomenilo poseg v ustavno varovanje
               človekovh pravic posameznikov in ogrožalo interese Republike Slovenije. Prav tako
               varuhinja ugotavlja neskladnost z Ustavo Republike Slovenije in nekaterimi
               mednarodnimi dokumenti. In tretji razlog je v tem, da iz javno dostopnih dokumentov –
               nekateri so objavljeni bili tudi v Uradnem listu – izhaja, da je Janševa vlada
               ugotovila to neustavnost in neprimernost zakona, ki ga je predlagala in koalicijska
               večina sprejela leta 2006. Zato je šla nad zakon z uredbo, 4. junija 2007, ki jo je
               podpisal Janez Janša in je bila pravna podlaga za sklenitev sporazuma med Arhivom
               Republike Slovenije in Sovo, ki sta ga 2. julija 2008 podpisala direktor arhiva dr.
               Košir in direktor Sove gospod Rupnik o posebnem, poudarjam, posebnem varovanju in
               posebni dostopnosti določenega dela gradiva. Sestavni del tega sporazuma je bila tudi
               ocena tedanjega vodstva Sove, ne sedanjega, da se mora del arhiva nekdanje SDV, ki je
               povezan z gradivom, nastalim v letu 1991, zapreti za javnost in se zanj določi
               stopnja tajno, saj vsebuje občutljive in pomembne podatke za varnost in interese
               Republike Slovenije. Tukaj bi samo vse tiste, ki govorijo, zakaj je prejšnje vodstvo,
               ne sedanje vodstvo, na katerega se spravljate, to ugotovilo, bi vas vprašal, zakaj pa
               dr. Brejc leta 1991 ni razpustil tedanje obveščevalne službe? Zakaj tega ni storil?
               Preglejte si njegov papir, njegov dokument pred sprejemom takratne ustave, kaj je v
               njem zapisal, zakaj je pomembno, da se nekatere dejavnosti zaradi varnosti tudi
               sedanje demokratične Slovenije nadaljujejo, tudi z delom dejavnosti in z nekaterimi
               ljudmi in pa predvsem z mrežo tedanje obveščevalne službe. Vaš podpredsednik stranke
               je bil, vaš evropski poslanec je, vaš glasnogovornik je in njega vprašajte, zakaj ni
               storil obratno in danes ne bi imeli tega problema, o katerem vi govorite. Torej
               stopnjo tajno je na del teh dokumentov, do katerih ima zahtevo gospod Omerza,
               nalepila že prejšnja vlada in ne sedanji direktor Sove, ali kot pravijo
               "</q>resnicoljubi" iz SDS, nek uradnik, nek višji državni uradnik. To je vsa resnica, ki
               je podkrepljena z dokumenti, ne z verbalnimi insinuacijami. Vse drugo je laž in
               poceni politična demagogija. Sedanja vlada je s to novelo zakona storila samo to, da
               je to nezakonito početje vlade Janeza Janše, ki je leta 2006 z zakonom arhive v
               celoti odprla za javnost in istočasno z nezakonitimi podzakonskimi akti del njih
               zaprla za javnost, spravila v zakonske okvire, v zakonito stanje.</p>
               <p>Torej, predlagatelji ustavne presoje menimo, da je bila ureditev z zakonom iz leta
               2006 ustavno sporna z vidika ustavnega načela sorazmernosti in ravnanje Janševe vlade
               in institucij ter služb s sprejetimi podzakonskimi akti nezakonito. Zato menimo, da
               lahko v danem primeru govorimo o obstoju tako imenovane protiustavne praznine v
               določbi tretjega odstavka 65. člena zakona o arhivih z vidika 17., 34. in 35. člena
               Ustave Republike Slovenije. Poleg tega pa določba tretjega odstavka 65. člena, kot je
               bila sprejeta leta 2006, predstavlja tudi poseg v človekove pravice glede
               sorazmernosti iz tretjega odstavka 15. in 2. člena Ustave Republike Slovenije. Sicer
               pa lahko vidimo in beremo, da izhodišče za predlagani referendum niti ni v osnovi in
               niti niso v osnovi arhivi, temveč politična diskreditacija instituta predsednika
               države in neposredno obtožba predsednika države dr. Türka, da je leta 1979 moralno
               sodeloval pri terorističnem napadu v Velikovcu. Velika zgodba, ki so jo predvsem
               aktivisti SDS pleteničili v minulih tednih na izrednih in nujnih sejah, nadaljevanjih
               sej komisij in odborov Državnega zbora, se je sprevrgla v eno samo veliko blamažo.
               Poleg tega, da so sistematično diskvalificirali tudi ljudi, ki so v preteklosti
               delovali v interesu današnje demokratične in samostojne Republike Slovenije. Vse to
               so gradili na polresnicah, potvarjanju zgodovinskih dejstev in sprevračanju tiskane
               besede. Z nizanjem laži za lažjo so učenci daleč presegli svoje učitelje iz
               preteklosti. Največja opozicijska stranka je na številnih sejah napovedovala malodane
               apokaliptične razsežnosti razkritja domnevnih obremenilnih dokazov o vedenju
               predsednika republike. Kronski dokaz je zbir informacij ambasade na Dunaju, ter
               klipingi iz tistega časa, objavljeni tudi leto in več po tem dogodku.</p>
               <p>Podobno diskreditacijo so skušali storiti tudi s predsednikom Vlade Borutom
               Pahorjem, ki ga je Janez Janša v TV kamero neposredno obtožil, da je Sova prinesla v
               njegov kabinet tajne dokumente iz arhiva. Čista laž, ki jo Janševi podaniki še danes,
               še včeraj popoldan so jo ponavljali. Glavni akter, ki je vso to zadevo zakuhal in
               odšel na počitnice na Tajvan, pa ni toliko moža, da bi se za to eklatantno laž
               opravičil. To pa je staropartijska metoda diskreditacije in diskvalifikacije,
               podtikanj in laži. Gre za najbolj nizkotne metode osovražene preteklosti, ki se je
               nekateri še danes oklepajo, čeprav so njeni najostrejši kritiki. Torej, v Poslanski
               skupini SD bomo sklep o ustavni presoji podprli, ker menimo, da je potrebna
               ustavnosodna presoja tega referendumskega vprašanja, saj konec koncev gre za vrednote
               človekovih in temeljnih svoboščin ter vrednote nacionalne varnosti Republike
               Slovenije.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Sledi razprava
               poslank in poslancev o predlogu sklepa.</p>
               <p>Besedo ima gospod Samo Bevk, pripravi naj se Cvetka Zalokar Oražem, ki je ni. Andrej
               Magajna oziroma Roberto Battelli. Gospod Bevk, izvolite, imate besedo.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala lepa za besedo, gospod podpredsednik, spoštovani zbor.</p>
               <p>Ker me je gospod Gorenak večkrat omenil, bi za njegov amaterski igralski vložek dal
               oceno tam med 2 in 3, za vsebino pa čisto 1. Torej, celotno zgodbo o arhivih Službe
               državne varnosti in polpretekle zgodovine lahko strnemo v tri točke.</p>
               <p>Prvič: sprevrženo je dejstvo, da SDS očita sedanji Vladi in koaliciji, kar je sama
               storila s temi arhivi v svojem mandatu na vladi od 2004 do 2008. Namreč, da je z
               vladno uredbo šla nad svoj lastni zakon in zaprla dostop do dela arhivov Službe
               državne varnosti.</p>
               <p>Drugič: da gre v tem primeru za diskreditacijo institucije predsednika Republike
               Slovenije, kar se sistematično počne vse od neuspešnega poskusa ustavne obtožbe zoper
               predsednika dr. Danila Türka pred letom dni.</p>
               <p>In tretjič: da gre za nedržavotvorno in škodljivo ravnanje SDS in večjega dela
               opozicije do slovenske narodne skupnosti na avstrijskem Koroškem in s tem oviranje
               dogovora med slovensko manjšino in avstrijsko vlado glede postavitve dvojezičnih
               topografskih napisov.</p>
               <p>Že pred sprejemom arhivskega zakona leta 2006, za časa prejšnje vlade, sta stroka in
               Slovenska obveščevalno-varnostna agencija opozarjali, da bo zaradi nacionalne
               varnosti treba del arhiva SDV zapreti za javnost. Kljub temu se je takratna vladajoča
               politika požvižgala na opozorila in sprejela enega najbolj liberalnih tovrstnih
               zakonov na svetu. Že leto dni kasneje je vlada Janeza Janše sprejela Uredbo o
               izročanju gradiva iz arhiva nekdanje Službe državne varnosti ter imenovala komisijo
               za izločanje in odbiranje tega gradiva. Na podlagi te uredbe je 2. julija 2008 nastal
               Sporazum o posebnem varovanju in dostopnosti določenega dela arhivskega gradiva,
               prevzetega na podlagi prevzemnega zapisnika, z dne 1. julija 2008, ki sta ga
               podpisala takratni direktor Sove in takratni direktor Arhiva Republike Slovenije. Na
               podlagi uredbe je nastalo tudi poročilo o delu komisije za izločanje – ponavljam, za
               izločanje – in odbiranje gradiva iz arhiva nekdanje SDV z dne 15. julija 2008, ki za
               gradivo, ki se nanaša na obveščevalno in protiobveščevalno dejavnost bivše SDV
               določa, da stopnja tajnosti <q>"tajno"</q> preneha po 40 letih od nastanka zadnjega
               dokumenta, to je leta 2044. Konkretno gre tudi za zadevo Amulet, to je gradivo o
               velikovškem atentatu, ki ga je zaprla Janševa vlada. Ponavljam, velikovški arhiv je
               zaprla do leta 2044 Janševa vlada. Nam pa gospod Gorenak očita, da ščitimo
               organizatorje terorističnega napada v Velikovcu in drugih terorističnih dejanj in da
               ščitimo 250 strani podatkov o atentatu v Velikovcu. Tu je zapisnik iz časa prejšnje
               vlade, ko ste zaprli velikovški arhiv. Vlada Janeza Janše je na seji 14. oktobra 2008
               sprejela tudi sklep, s katerim je sprejela zaključno poročilo delovne skupine za
               oceno dela Slovenske obveščevalno-varnostne agencije pod vodstvom takratnega
               pravosodnega dr. Lovra Šturma, katerega sestavni del je tudi poročilo Arhiva
               Republike Slovenije. S tem sklepom je prejšnja vlada potrdila nezakonita dejanja
               zapiranje dostopa do dela gradiva nekdanje SDV do leta 2044. Paradoksalno je, da se
               je že vlada Janeza Janše torej zavedala, da mora del gradiva nekdanje SDV ostati
               nedostopen, vendar je to naredila na nezakonit način.</p>
               <p>Pri tajnih podatkih poznajo namreč vse države splošen rok nedostopnosti arhivskih
               dokumentov. Tako je v Sloveniji ta rok 40 let z možnostjo podaljšanja za 10 let, v
               Avstriji so tovrstni arhivi dostopni po 50 letih, v Nemčiji so obveščevalni podatki
               dostopni po 30 letih – če so označeni s stopnjo tajnosti, je rok 60 let –, na
               Nizozemskem je to rok 75 let, v Italiji 50 let, na Švedskem 70 in na Hrvaškem 50 let.
               V Vatikanu postane arhiv papeža dostopen po 70 letih po koncu pontifikata oziroma po
               smrti papeža, za celotno obdobje njegovega vladanja. Tako bo arhiv pokojnega papeža
               Janeza Pavla II. dostopen šele leta 2075. Dovolj povedno je tudi dejstvo, da nekateri
               arhivski fondi o koroškem plebiscitu iz leta 1920 v Avstriji še danes niso dostopni,
               torej, po 91 letih so še vedno zaprti in morda nikoli ne bodo javni.</p>
               <p>V Poslanski skupini Socialnih demokratov smo zaskrbljeni nad politikantskim
               voajerizmom zlasti največje opozicijske stranke. Ta se je v očitni zadregi
               pomanjkanja argumentov zatekla v diskreditacijo, ki sloni na potvarjanju zgodovinskih
               dejstev, prostih interpretacijah uradnih dokumentov in ustvarjanju vedno novih teorij
               zarote. Ne samo to, SDS in njen predsednik sta se spravila tudi nad predsednika
               države dr. Danila Türka pred enim letom z ustavno obtožbo, danes pa s ponavljanjem o
               njegovi vpletenosti v velikovški bombni napad septembra 1979 na avstrijskem Koroškem,
               kar je prvovrstna manipulacija in zavajanje javnosti. Cilj SDS je diskreditacija
               institucije predsednika republike, saj vemo, da bodo prihodnje leto predsedniške
               volitve. V času bombnega atentata v Velikovcu 17. septembra 1979 je bil dr. Danilo
               Türk strokovni sodelavec Komisije za manjšinska in izseljenska vprašanja pri takratni
               SZDL, torej zgolj eden izmed številnih uslužbencev te družbenopolitične organizacije.
               Res je tri mesece po napadu postal predsednik te komisije, ki je imela kar 44 članov,
               takšnih komisij pa je bilo na SZDL cela vrsta. Informacijo ambasade SFRJ na Dunaju o
               sodnem procesu Vidmar-Blaj pa je prek takratnega Republiškega komiteja za mednarodno
               sodelovanje dr. Türk prejel šele 2. julija 1980, torej skoraj leto dni kasneje. In to
               naj bi bil kronski dokument SDS o neposredni vpletenosti oziroma obveščenosti dr.
               Danila Türka o dogodku v Velikovcu. Z vsakim naslednjim dokumentom se zgodba SDS
               sesuva v prah. Tudi zaradi tega je predsednik republike podal soglasje, da se omogoči
               javni dostop do vseh z njim povezanih dokumentov. Nekdanji predsednik Narodnega sveta
               koroških Slovencev dr. Matevž Grilc je prejšnji teden na slovenski televiziji dejal,
               da ta debata danes v Sloveniji narodni skupnosti škodi. Ravno danes, je nadaljeval
               dr. Grilc, ko gremo na pogovore o reševanju dvojezičnih napisov, o reševanju
               marsikaterih problemov je koroška svobodnjaška stranka že zahtevala, da se razčistijo
               stvari v 70. letih, v deželnem zboru pa je bila že imenovana preiskovalna komisija.
               Prav je, da zelo na kratko pogledamo v zgodovino. Odkar je bila leta 1955
               uveljavljena avstrijska državna pogodba, je bila v Avstriji ustanovljena vrsta
               protislovenskih in nemško nacionalnih organizacij. Leta 1972 je bil na Dunaju
               izključno z glasovi socialističnih poslancev sprejet znani zakon o dvojezičnih
               topografskih napisih, ki je predvideval 205 krajevnih napisov v slovenskem jeziku. V
               vojni za krajevne napise so nemški nacionalisti v nekaj nočeh na silo odstranili vse
               na novo postavljene dvojezične napise, kancler Kreisky pa je takrat ocenil, da je šlo
               v tem primeru za največje nacistične demonstracije po vojni. V tistem obdobju je
               prišlo tudi do tajnega ugotavljanja maternega jezika prebivalstva oziroma štetja
               manjšine, razstreljevanja partizanskih spomenikov na Koroškem in bombnega napada v
               Velikovcu. Dialog med manjšino in zvezno vlado na Dunaju pa se je obnovil šele konec
               leta 1979. In ravno v obdobju, ko so se vse tri krovne organizacije slovenske narodne
               skupnosti na Koroškem poenotile in položile na mizo predlog, ki predvideva 273 krajev
               z dvojezično krajevno tablo, del slovenske opozicije na čelu s SDS že leto dni
               sistematično odpira travmatična vprašanja in krha odnose med slovensko narodno
               skupnostjo na Koroškem in večinskim prebivalstvom.</p>
               <p>Za konec pa še o časopisnem prispevku <q>"Dosje državljana S."</q>, ki je bil pred 20 leti
               objavljen v Sobotni prilogi Dela. V začetku 90 let se je tudi v Avstriji odprlo
               vprašanje dostopnosti arhivov notranjega ministrstva in državne policije, ki je
               skrbela za notranjo varnost. Takratni avstrijski notranji minister je za kratek čas
               odprl te arhive in vlogo za dostop je podal tudi državljan S. Po letu dni čakanja je
               dobil zgolj povzetek svojega dosjeja od leta 1964, ko je bil še dijak Slovenske
               gimnazije v Celovcu, do leta 1989, ko je predaval na Koroških kulturnih dnevnih, in
               zagotovilo notranjega ministrstva, da od 22. februarja 1991 državna policija o njem
               ne zbira več podatkov. Seveda gre za dr. Marjana Sturma, današnjega predsednika Zveze
               slovenskih organizacij. Arhivi so se v Avstriji kmalu zatem ponovno zaprli. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. K repliki se je javil gospod Gorenak.</p>
               <p>Izvolite.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Narobe ste me razumeli, gospod Bevk, popolnoma ste me narobe razumeli in niste
               poslušali, ko sem jaz govoril, zato sem dolžan v obliki replike vas popraviti.
               Postavili ste se tudi v vlogo srednješolskega učitelja in moj nastop ocenili tam tri,
               ena, nekaj takšnega, oblika, pa tisto, pa to je nepomembno. Glejte, prva zadeva, ki
               jo je treba povedati. Jaz sem točno povedal, 50 in 70 let zahodnoevropske
               demokracije, prav, papež 2075 – na vzhod pojdite pogledat, tam morate iti pogledati.
               Vi ste našteli med vsemi državami, ki ste jih našteli ste našteli samo Hrvaško, ta še
               ni v Evropski uniji, mogoče ste pozabili. Vse druge države imajo pa to odprto,
               vzhodnoevropske, nimam časa, da bi vam podrobno raztolmačil. Jaz s predsednikom
               države in njegovo vlogo nimam kakšnih posebnih problemov, vi delate probleme iz tega.
               Mi smo natančno povedali, da je predsednik države rekel, da bil obveščen iz medijev,
               in dokazali, da to ni res, to je pa vse, kar imam jaz z njim, drugega nimam. Imam
               težave – tudi tisto, ko hodi po Ljubljani, pa štrajka, takrat leta 2007, zdaj pa ne
               več. Travmatične zgodbe Koroške. Prav, ampak od kod pa? Gospod Grilc, ko ste ga
               omenjali, ja pa pokličite ga, pa vprašajte, kaj 1979 leta delal tam gor, kaj mislite,
               da je s čokolado hodil pod transformatorji in daljnovodi, vprašajte ga, če je
               čokolado imel. Jaz sem vaš nastop izjemno pozorno poslušal, postavil sem se pa v
               vlogo, ki jo sicer opravljam, univerzitetnega učitelja, nisem nič imel ugovorov,
               ampak, če bi tisto vlogo opravil, bi rekel: <q>"Sedi, pridite še enkrat, sedi pet."</q>
               Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Battelli, pripravi naj se gospod Zorn.</p>
            </sp>
            <sp who="SDZ5:BattelliRoberto">

               <speaker>ROBERTO BATTELLI:</speaker>

               <p>Hvala lepa, gospod podpredsednik.</p>
               <p>Ta zakon je problematičen z več vidikov. Prvi je ta, da zapira arhive, ki so bili že
               odprti. Drugi, kar je že samo po sebi zaskrbljujoče – ta zakon domneva zlorabe
               tistih, ki bi imeli dostop do teh gradiv, ne pa varuhov. Domneva se sposobnost
               ločevanja med tistim, kar je bilo v državnem interesu, od tistega, kar je bilo pa
               politično, ideološko delovanje teh služb. Kateri skalpel, kateri kirurški nož bi
               lahko to naredil, ko pa je šlo za revolucionarno ideološko utemeljeno državo. In vsi
               aparati te države so bili temu tudi na razpolago. Gre za državo, v kateri brez
               vsakršne demokratične legitimacije, da ne govorimo o nadzoru, je pravzaprav peščica
               ljudi razpolagala z vojsko, policijo, tajno policijo, obveščevalnimi službami,
               izvršno oblastjo, pravosodjem, izobraževalnim sistemom, mediji, gospodarstvom;
               skratka, z usodami ljudi vseh zajetih generacij. Ta ustroj je bival in deloval v
               bistvu proti lastnim ljudem. In tudi proti ureditvam in varnostnim in ostalim
               organizacijam, ki jim sedaj po lastni demokratični izbiri pripadamo. Ta ustroj je bil
               uperjen tudi zoper države, kjer bivajo slovenske manjšine. Se pravi, kdo bo v stanju
               – tista komisija – ločiti, dejansko ločiti tisto, kar je bilo zunanje delovanje teh
               služb, od notranjega delovanja. Jaz sem zelo skeptičen glede tega. Dnevnopolitični
               skalpel tega ne more narediti. Mene ne zanimajo nobene diskreditacije. Kvečjemu,
               moram se boriti proti diskreditacijam, ki so uperjene proti meni zaradi tega, ker
               govorim, kar govorim. In zastopam to, kar zastopam. Se pravi, misel.</p>
               <p>Kontrola nad preteklostjo je bistveni element izvajanja oblasti, totalitarne
               oblasti. Vse totalitarne oblasti obvladujejo in manipulirajo s preteklostjo. Ta, ki
               obvladuje preteklost, usmerja prihodnost ljudi. In ljudje, temeljna človeka pravica
               ljudi, element njihovega dostojanstva je pravica vedeti in torej izbirati. Ta svoboda
               ne more temeljiti na domnevi, da bo zlorabljena. To je v nasprotju s splošno
               deklaracijo o človekovih pravicah in vsem, kar iz nje sledi, skupaj s protokoli in
               ostalimi dokumenti, ki so fundament mednarodnih organizacij, povojnih mednarodnih
               organizacij, katerih mi smo člani. Zato se odpirajo tu zelo resna ustavnopravna
               vprašanja. In jaz sem podpisal to pobudo za referendum, ki naj bi se zgodil skupaj z
               dvema, tremi drugimi, torej brez dodatnih stroškov, zaradi tega, ker je prav, da o
               teh stvareh odločajo ljudje. Ali hočejo vedeti, kaj se je dogajalo in kaj se je tudi
               njim dogajalo, ali ne? Ali je to dobro za njih ali ne, da vedo te stvari. In nihče me
               ne bo prepričal, da je treba zapirati arhive, zato da se varujejo, kot je prav,
               osebni podatki posameznikov. Ni treba zaradi tega zapirati arhivov, ker se da to
               varovati. Nešteto dokumentov imamo mi, kjer so varovani osebni podatki ljudi. Zloraba
               je kazniva, seveda, torej naj raje odločajo ljudje o tem, naj vedo, naj imajo znanje,
               naj znajo ločevati dobro in zlo, to jim mora biti omogočeno. Malo prej sem govoril z
               enim kolegom ali bivšim kolegom – zdaj ne vem, ali sem še jaz novinar ali ne – in ta
               mi je pravil o pogovoru z zelo izobraženo osebo, ki je ob teh razpravah pač rekla:
               <q>"pa saj vendar v Švici so ženske dobile volilno pravico šele v prvih 70-ih letih, kot
               vemo"</q>, nakar je ta kolega jo moral spomniti, da smo jo mi dobili leta 1990, vsi. Ja,
               pa tako je. Če ne, bi ostali tam, kjer smo bili. In še to – zelo žalostno je
               opazovati to parabolo, ki jo doživljajo nekateri, ki so na podlagi opore na
               spoštovanju človekovih pravic prišli na oblast svoj čas, sedaj pa vladajo kot tisti,
               proti katerim so to orodje uporabljali. Res je žalostna ta parabola.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Zorn. Pripravi naj se gospa Darja Lavtižar Bebler.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Hvala lepa. Lepo pozdravljeni gospod Anderlič, ker me pozdravljate! Spoštovani!</p>
               <p>Jaz vem, da bi bile vse težave odpravljene, če bi leta 1990 ali 1991 prizadevni
               delavci Udbe pospravili arhive 100-procentno, ne samo 95-procentno ali pa nemara
               110-procentno, potem ne bi imeli več težav. Tako pa je teh 5 % ostalo in ne moremo
               vedeti, kaj vse škodljivega za sedanjo oblast se lahko v njih skriva, kajti arhivi so
               nekaj zelo kompliciranega. Ni v vsaki mapi tisto, kar piše, pač pa je v neki mapi,
               neki tretji mapi, lahko nekaj izjemno neprijetnega. In zato jih je treba zapirati. Če
               imamo oblast in če imamo končno dediče tiste oblasti, ki je ustanovila Udbo, potem je
               pametno, da se to dokončno zapre. Bodisi zato, da se dokončno uniči, bodisi zato, da
               se dokončno pospravi ali tudi falsificira. In to je problem, to je velikanski moralni
               problem. In to je tak velikanski problem, da mislimo, da je to lahko samo
               prvorazredni referendum, če do tega pride, nikakor pa ne kaj drugega. Zakaj? Zakaj
               danes govorimo o referendumih, kakor da bi bilo to nekaj slabega, škodljivega, celo
               bolezenskega, pravite, da je epidemija, in tako naprej. Ali se ne bi raje vprašali,
               kaj je s to vlado, da nam pripravlja take zakone, da so štirje različni predlagatelji
               v kratkem predlagali štiri referendume. Kaj je to, da vsaka vladna zadeva, ki pride v
               Državni zbor, dobi svoj referendum, bodisi od civilne družbe, bodisi od strank tukaj,
               bodisi od strank koalicije, spoštovani, itn. Očitno gre za krizo zakonodaje, za krizo
               Vlade, in ne za krizo referenduma kot takega. Referendum je vendarle končni tisti
               poseg nas brezmočnih, ki lahko zberemo 33 podpisov, če ne moremo prepričati vladne
               večine, da bi kakšen zakon smiselno popravila. In zdaj k temi. Udba. Udba ni bila
               kakšna prijazna organizacija, ki je branila državo pred tujimi sovražniki. Udba je
               branila državo pred notranjimi ideološkimi sovražniki. To je počela od nekdaj, bila
               je udarna pest revolucije, ki je še trajala po vojni, in partije, in bila je najhujša
               politična policija, kakor si jo pač smemo predstavljati. V učnih knjigah kaj takega v
               njej ne boste kar tako zlahka našli, v drugih pa že. Da na kratko povem, da bodo
               razumeli tudi šolarji: to je bil totalitarističen socialističen gestapo. In ta
               gestapo seveda je zbiral podatke o svojih ljudeh, jih zapiral, jih metal iz služb
               itn., itn. Imel je tudi zelo razvejano zunanjo dejavnost, protiobveščevalno
               dejavnost, ampak bila je vsaj 90-procentno posvečena slovenski politični emigraciji,
               na vseh celinah. In tam so bili ovaduhi, ki so ovajali slovenske ljudi, in tam je
               Udba gradila vzporedne slovenske domove in vzporedne organizacije slovenskih
               izseljencev in jih organizirala tudi kot svoje ovaduhe. Tako je zdaj to. Jaz vam
               lahko povem, ker sem bil 1991 v Avstraliji pri Slovencih, da ne bo kakšnega
               nesporazuma, ne pri politični emigraciji, pač pa pri organizaciji, ki se ukvarja z
               literaturo. In povedali so mi najmanj trije, da ko pridejo še v 90. letih domov na
               obisk z vizo, v domačo vas, jih vedno sprejme oziroma se morajo javiti rajonskemu
               udobvcu in mu povedati, kaj vedo o svoji deželi Avstraliji. Predvsem je bilo pogosto
               vprašanje, kakšna je avstralska oborožitev. Mene so tam ljudje spraševali, kako si
               predstavlja naša Udba, da bo sedaj Avstralija napadla Jugoslavijo, takrat še, ali
               Jugoslavija Avstralijo, in zato želi podatke o oborožitvi. Zato, seveda, sem jaz za
               to, da se zaščiti tiste naše agente, ki so v generalnem štabu vojske ZDA, Rusije,
               Severne in Južne Koreje, da ne bo škode, sigurno. Treba jih je zaščititi. Pa
               vendarle, zdi se mi malo verjetno, da bi bili tam zares aktivni, in da gre za zaščito
               nekoga drugega. In zato se bomo danes spraševali tudi o tem, koga ščiti ta zakon,
               koga ščitijo ti podatki človekovih pravic, koga ščitijo? Ali ovaduhe, ali ovadene?
               Ali likvidatorje, kajti bilo je med slovensko politično emigracijo mnogo
               likvidiranih? Ali likvidirane in njihove sorodnike? In še nekaj – če se je moral že
               javiti tisti v svoji vasi rajonskemu udbovcu, saj ni šlo samo za njega. Vsa njegova
               družina, familija, vsa, ki je ostala tukaj, je bila stalno pod nadzorom. In vse to še
               zmeraj piše, ni ušlo, v teh procentih petih, ki jih je ostalo, je še marsikaj.</p>
               <p>In zdaj k temu, kar se je pač zgodilo in je povod za vse to. Če bi ne bilo nenadoma
               častne medalje vrhovnemu udbovcu, bi morda na to počasi pozabili, pa ne. Udba je bila
               z gospodom Ertlom nagrajena. In zdaj bodo zaprti še arhivi. Kaj si lahko torej
               obetamo? Zgodilo se je tudi to, da je nek zelo spoštovan visok državni uradnik
               ugotovil neskladnost z Ustavo nekega zakona. Ampak naša Zakonodajno-pravna služba je
               natančno ugotovila, tudi sedaj, v predlogu za Ustavno sodišče, da samo Ustavno
               sodišče lahko odloča o tem, ali je kakšen zakon v neskladju z Ustavo. In tega Vlada
               ni storila, ni dala tega zakona v presojo Ustavnemu sodišču, pač pa je spremenila
               zakon za nazaj. In zdaj, da bi bila zmeda še večja, je dala pobudo za referendum
               Ustavnemu sodišču, ne tisto, kar bi morala prej storiti. To je smešno, absurdno in
               neumno. Zato, seveda, bo do tega referenduma prišlo. Če pa ne bo prišlo, gospodje,
               teh 5 % se bo zmanjšalo na 1 %, pa vendarle, tisti 1 % bo nekoč prišel na dan. Ne bo
               lep, grd bo, in takrat bomo govorili tudi o tistih, ki so na vsak način skušali
               zavarovati še tisto, kar je od naše zgodovine ostalo.</p>
               <p>Ampak še nekaj, ne gre za zgodovino. Vsa ta razprava zadnjih 14 dni dokazuje, da je
               Udba postala naša živa sedanjost. In zares je, kajti mi moramo zaščiti sedanje ljudi,
               predvsem tiste, ki so nedotakljivi. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Ministrica, imate besedo.</p>
               <p>Izvolite</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala lepa.</p>
               <p>Pri začetni diskusiji, ki je bila dana, ko sem imela besedo, sem opozorila na zelo
               boleče dejstvo, da se referendum uporablja v politične namene. In da se ob tem
               pozablja interes države, da se pravzaprav požvižga na interes države in nedvoumno je
               bil v teh besedah, sedaj izrečenih s strani gospoda poslanca, to dejstvo je bilo
               potrjeno. Ni važno, o čem se pogovarjamo, ni važno, kakšen zakon gre na referendum,
               ni važno, kakšen zakon gre v presojo ustavnemu sodišču, važno je samo, da celoten ta
               spektakel ustvarja en učinek. Bil je poveden ta trenutek. Učinek pa so odstotki na
               volitvah. Če smo padli tako globoko, da se ukvarjamo samo z odstotki in pozabljamo ob
               tem na interes našega naroda, tudi tistih ljudi, ki so za to, da danes, pač živimo,
               kjer živimo, da smo ugledno pozicionirani znotraj mednarodne skupnosti, potem velja
               imeti veliko, veliko skrb za našo nadaljnjo usodo. Tako vulgarno razumeti politiko je
               hudo. Tako brezobzirno razmetavati besede, ko gre za naš narod, tudi v imenu tistega,
               ki so za ta narod nekaj naredili, ne glede na to, v katerem času zgodovine, ki nas je
               determinirala v to kar smo, je dolga, boleča in še živo prisotna pri nas. Ampak tako
               požvižgati se na dejstva in tako manipulirati s političnim interesom, je samomorilno
               postalo za ta narod, in danes poslušamo točno to in meni je hudo. Meni je hudo zaradi
               tega, ker bi rada, da bi slišali, da se soočamo, smo bili pred eno neprimerno
               rešitvijo, ki se je je prejšnja vlada zavedala, ko je v eni vehemenci mogoče res
               lustracijske ureditve, ko je odprla en del arhivov kar vsem povprek, v istem trenutku
               se je ugriznila v jezik in je rekla: <q>"ne, ni to prav"</q>, in je sama nezakonito – ker
               pač uredba, ki nima osnove v zakonu, tudi sporazum, ki nima osnove v zakonu, pač ne
               more vzdržati kot legalna –, ampak je to naredila, ker je vedela, da so ene stvari,
               ne samo temu narodu, ne samo temu principu, ampak tudi v vseh naših okoljih, manj in
               bolj demokratičnih, ampak tudi v tistih, ki o njih menite, da še niso dovolj
               demokratični, stvari zaprte oziroma ne bom rekla zaprte, kontrolirano dostopne, in
               tudi danes neprecizno, zelo neprecizno verjamem, da hote neprecizno uporabljate
               izraze zapiranje arhivov. To, kar je novela naredila in kar je prejšnja vlada tudi
               delala na nezakonit način, ampak je delala, ker je videla, da pač vse vsem ne sme
               biti dostopno in je rekla: <q>"nekaj pa ni dostopno"</q>, pa je dala te žige gor – tajno
               nedostopno –, ampak ne na vse, na tisto, kar je razumela kot nekaj, kar ogroža to
               državo. Zdaj fantazija, kaj ogroža, vidim da je danes zelo, zelo prisotna oziroma
               vseskozi zelo prisotna, zaradi tega, ker se jo unovči v tistem, kar ste rekli, da gre
               pri temu zakonu in pri tem dejanju in pri tej pobudi za referendum, in to so
               rezultati volitev, to ste rekli danes. Predvčerajšnjim in včeraj pa, da zato, da
               najbolj ugledno osebo v državi, eno izmed najbolj vplivnih oseb v državi
               diskreditirate, ker je preveč močna, preveč kredibilna in ji je pač treba pripisati
               tisti žig laži. Grdo pripisati, kot v procesih hitrih sodišč. In to je nizko in se
               nismo najbrž res za to borili ali pa ne, na vladi na ta način mislimo. Velja
               razumeti, da eni sistemi imajo svoje pravila in ti sistemi veljajo tako v Švici, tako
               v Nemčiji, tako na Madžarskem, tako v Romuniji, tako na Češkem, tako na Poljskem,
               tako za sisteme, ki so povsod; govorijo o tem, da pač neaktere stvari ne gredo v
               javnost. Ne gredo zaradi tega, ker zaradi prisotnosti določenega imena, določene
               identitete, je lahko posameznik – niso to funkcionarji, ker to vemo, da zakon te
               možnosti ne daje, ne prejšnji ne ta novela –, ampak posameznik ogrožen, je ogroženo
               njegovo bivanje, je kompromitirano njegovo bivanje, in te je treba zaščititi in to
               delajo povsod in to ste delali vi in to se želi nadaljevati še naprej in to je vedel
               tudi zdajšnji poslanec SDS oziroma evropski poslanec nekoč še, ko to ni bil, ko je
               določene kovčke po teh prostorih prenašal, odnašal, pregledoval in tako naprej, za
               kar obstaja tudi zelo bogata dokumentacija, pa saj ne gre samo za njih. Gre zgolj za
               to, da ni korektno, ni dostojno in ni državotvorno, če se najbolj demokratični
               sistem, ki ga imamo, in referendum je rezultat tovrstne demokracije, izrablja,
               uporablja za to, da škodimo sami sebi. Da si slovenski narod toliko želi škoditi
               samemu sebi, pa ni dobro za nas. Ni dobro zaradi tega, ker nas skrbijo, bolijo in
               prizadevajo, zelo pomembno prizadevajo drugi problemi, ki so povezani tudi s
               prihodnostjo. Velja spoštovati preteklost, tudi sama sem jo pomembno odkrivala, ampak
               ne ranila drugega. Odkrivala zato, da tam, kjer je bil bunker, se je interpretiralo,
               zakaj je bil bunker. In včasih je bil bunker res mogoče postavljen kot neprimeren v
               določenem trenutku, včasih je bil igra. Poznam bunkerje, v katerih ni bilo ničesar,
               zaradi tega, ker se je kdo skrival za tem, ker se mu ni dalo delati, pa je rekel:
               <q>"sem bil preganjan"</q>. Saj takih zgodb je mnogo, saj je tudi vohunskih filmov mnogo.
               Ampak vendarle. V naši trenutni situaciji so problemi drugi, ki v primeru, ko
               izgubljamo kredibilnost, in danes je bilo že enkrat povedano zelo jasno, da se nam
               določeni odnosi v določenih pogajanjih – in veste, katera pogajanja so sedaj v naši
               bližini aktualna –, pogajanja, dogovarjanja o dvojezičnih napisih, ki so seveda že
               lahko predmet manjših moči zaradi senc in diskreditacij, ki se dogajajo tistim, ki bi
               jih vi iz političnega razloga radi ošibili in raje videli, da bi se dobesedno vse
               pokosilo, da bi stagnirala situacija ali še padala, da bi bili šibki, da bi bili
               majhni in da bi bili v mednarodnem merilu nekredibilni. Saj gre za mednarodno merilo,
               saj gre samo za mednarodno merilo. Saj vendarle določene dostopnosti znotraj
               notranjih skrbi za arhive niso problematične in tudi ne nedostopne. Konec koncev,
               Ministrstvo za notranje zadeve v prejšnjem mandatu je izdalo lične knjige v lastni
               režiji z delovno skupino, ki so bile strankarsko obarvane, dobesedno. Dobili smo
               dodatno arhivsko gradivo, ampak imamo tudi v zgodovini precej interpretacij, ki
               razčiščujejo našo preteklost, in to je edino prav. Ne moremo pa razumeti, da se s
               takim razumevanjem arhiva z državo manipulira. Preveč je dragocena in preveč je dala
               skozi.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, z vsem spoštovanjem, tukaj je Državni zbor Republike Slovenije,
               tukaj poslanci govorijo, kar mislijo, da morajo povedati, in vsako dejanje tu notri
               je politično dejanje, tako sprejemanje zakona kot sprejemanje zahteve za ustavno
               presojo in tudi sprejemanje referenduma. In prosim, da se zadržite pri zgražanju nad
               tem, kaj tukaj poslanci počnejo, ne glede, ali so pozicija ali opozicija.</p>
               <p>Besedo ima gospa Lavtižar Bebler. Pripravi naj se gospod Žerjav.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik.</p>
               <p>Po takšni lekciji, ki ste jo ravnokar dali ministrici, je pač težko nastopiti in se
               bojim, da se pa tokrat ne bo kdo drug zgražal nad tem, kar bom povedala jaz. Bom pa
               vseeno poudarila, da sama sebi tudi slučajno ne dopustim, da bi me šteli med tiste,
               ki zagovarjajo Udbo ali ki zagovarjajo predvsem tista dejanja Udbe, ki so bila seveda
               uperjena direktno proti spoštovanju človekovih pravic in človekovega dostojanstva.
               Mislim, da smo si tukaj vendarle lahko edini in da niso potrebni taki ekskurzi, ki
               dejansko ne pomenijo ničesar drugega kot to, da se poskuša z nasprotne strani iskati
               krivca na tej strani in nam pripisovati pri teh stališčih, ki jih zavzemamo v zvezi s
               tem zakonom, neka nečedna ozadja, za kar seveda ne gre. In zato bi seveda tudi
               pričakovala spoštovanje, bom grdo rekla, s te nasprotne strani, in da nam vendarle
               verjamete, da to, kar počnemo in to, kar zastopamo, zastopamo v interesu, da ne bi z
               dejanji, ki jih imamo zdaj pred seboj, dali podlago za to, da se znova kršijo
               človekove pravice in da znova pravzaprav gremo proti človekovim pravicam in
               človekovemu dostojanstvu, zato bi prosila, da se pač osredotočimo na tisto, o čemer
               res govorimo in za kar v resnici gre. Mi smo ničkolikokrat slišali v tem parlamentu,
               na odboru, tudi na drugi komisiji in tako naprej, argumente, da je bilo ta zakon
               treba spremeniti in da to, kar je Ministrstvo za kulturo prineslo pred nas, poslance,
               pomeni popravek tistega zakona, ki zdaj velja. Sklicevali smo se na mnenja uglednih
               pravnih strokovnjakov, sklicevali smo se na varuhinjo človekovih pravic, ki je
               opozorila vsaj na tri možne člene v Ustavi, s katerimi prihaja veljavni zakon v
               navzkrižje, in govorili smo o tem, da je veljavni zakon v nasprotju z obema
               resolucijama Sveta Evrope, ki obravnavata ravnanje z arhivskim gradivom in uradnimi
               dokumenti. In, seveda, nič od tega ni pomagalo, nič ni moglo prepričati tistih, ki
               kar naprej nam podtikajo, da želimo zaščititi neke stare udbaše in pa ravnanje neke
               Udbe zato, ker, ne vem, zakaj, najbrž tudi vi sami ne veste točno, zakaj.</p>
               <p>Ampak, poglejte, Janševa vlada je ravnala v maniri izrazite hipokrizije. Javno, za
               nabiranje političnih točk, je sprejela eno varianto, to je veljavni zakon, s tretjim
               odstavkom 65. člena, v ozadju, za hrbtom javnosti, za lastne potrebe, pa je sprejela
               uredbo, ki presega zakonsko podlago in je zelo poveden primer, kaj pravna država ni
               in kako pravna država ne ravna. In mi želimo pač to stanje, za katero menimo, da je
               neustrezno, odpraviti, in samo za to gre. V tej razpravi, v zvezi s tem zakonom, smo
               že večkrat slišali tudi to, da so se v času Janševe vlade po arhivu Sove sprehajali
               nepooblaščeni in nepoklicani in očitno so lahko po mili volji odnašali in prinašali
               različna gradiva. Človek zdravega razuma se vpraša, ali so morda v arhiv prinesli
               kaj, kar bi lahko, denimo, inkriminiralo sedanjega predsednika države? Ampak nič ne
               de; če so za morebitno falsificiranje dokumentov uporabljali iste kriterije in
               standarde, ki jih uporabljajo zdaj pri razlagi na spletnih straneh SDS in v
               Demokraciji objavljenih dokumentov in seznamov prejemnikov pošte iz časov, ko je
               predsednik republike dr. Türk služboval v SZDL, potem je mogoče vse, prav vse.
               Predvsem pa je neizpodbitno dejstvo, da dejstva ne štejejo. Tukaj tudi povsem odprti
               arhivi ne morejo pomagati. Sama podpiram pobudo, da Ustavno sodišče presodi, ali bi z
               zavrnitvijo tega zakona na referendumu utegnile nastopiti protiustavne posledice.
               Zakaj? Kajti, če bi res do tega prišlo, bo še naprej veljal sedanji veljavni zakon in
               zato bo moralo Ustavno sodišče, ko bo presojalo te morebitne protiustavne posledice,
               presoditi, ali je dejansko sedanji zakon v nasprotju z Ustavo. In tega si želimo in
               samo to pričakujemo. In upam, da bo potem vsem prav, karkoli bo že Ustavno sodišče
               odločilo. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Žerjav. <stage>(Ga ni.)</stage> Gospa Irgl, izvolite. Pripravi naj se gospod
               Anderlič.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Najlepša hvala za besedo, spoštovani predsedujoči. Poslanke in poslanci!</p>
               <p>Že približno tri tedne poteka bolj ali manj burna razprava na temo arhivskega
               gradiva, seveda pa se je ta razprava začela izključno zato, ker je Vlada na izjemno
               hiter način želela sprejeti zakon, ki zapira dostop do arhivskega gradiva. Zakon je
               bil pred nekaj časa tudi sprejet in zato smo se v Poslanski skupini Slovenske
               demokratske stranke tudi odločili, da predlagamo referendum o zakonu o arhivskem
               gradivu. Koalicija je nato to referendumsko pobudo dala v presojo Ustavnemu sodišču.
               Jaz upam in verjamem, da se bo sodišče odločilo v korist referendumu, saj se verjetno
               zaveda, da je pravica do informiranosti in s tem tudi pravica do neke objektivne
               zgodovinske resnice, ki bi lahko med drugim tudi končno popravila krivice iz
               preteklosti, nad pravico do zasebnosti tistih, ki jih z zaprtjem gradiv danes želite
               tako v Vladi kot v koaliciji zaščititi.</p>
               <p>Seveda, ko govorimo o tistih, ki jih ščitite, se natančno ve, o kom se govori. Tu
               govorimo o nekdanjih političnih funkcionarjih, med katerimi so seveda nekateri še
               vedno zelo močno zasidrani na visokih funkcijah v letu 2011. Nekateri pa zelo dobro
               delujejo iz ozadja in vodijo in krojijo politiko v slovenskem družbenem prostoru.
               Recimo, gospod Kučan ali pa gospod Zemljarič, ki sta tudi omenjena v vseh teh
               dokumentih, ki smo jih prejšnji teden predstavili tudi na spletni strani Slovenske
               demokratske stranke.</p>
               <p>Ampak pojdimo lepo po vrsti, da bo vsem natančno jasno, o čem govorimo. Direktor
               Sove je arhivsko gradivo Službe državne varnosti protipravno označil z oznako <q>"tajno"</q>
               brez kakršnihkoli pooblastil ali zakonske osnove. S tem, ko je to storil, je bil
               gospodu Omerzi in pa gospe Urški Faler, ki je prav tako želela vpogledati v te
               dokumente, seveda z namenom, da se objavijo določene publikacije, s tem dejanjem se
               je gospodu Omerzi onemogočil vpogled v arhive, pa čeprav mu je to zakon omogočal.
               Zakon mu je to omogočal. Ampak tisto, kar je najbolj zanimivo, je to, da je gospod
               Omerza zahteval vpogled v arhivska gradiva iz leta 1973 do 1984. Največ težav pa je
               bilo z dvema letoma, z letom 1979 in 1980. To sta ravno tisti dve leti, ki govorita o
               napadu v Velikovcu in seveda sovpadata tudi s funkcijo, ki jo je prevzel predsednik
               države leta 1979, ravno takrat, ko se je zgodil Velikovec, in ko je predsednik
               države, zdajšnji predsednik države, takrat postal predsednik Komisije za manjšinska
               in izseljenska vprašanja. Seveda, kot veste, je v takratnem času bilo tako, da so
               obstajali trije organi, ki so se ukvarjali z manjšinami: Sekretariat za mednarodno
               sodelovanje, potem poseben oddelek za manjšinska vprašanja pri Udbi, in Komisija za
               manjšinska in izseljenska vprašanja, katere predsednik, te komisije, je bil prav
               zdajšnji predsednik države dr. Danilo Türk. In seveda so vsi ti trije organi med
               seboj sodelovali in seveda so si povedali, kaj se je dogajalo na različnih nivojih v
               zvezi z manjšinami in kakšni so problemi in težave manjšine. Danes pa s tem zakonom
               dokončno zapiramo dostop do arhivov. Še do tistih malo arhivskih gradiv, kar jih je
               ostalo. Prej je bilo že omenjeno, približno 95 % arhivskega gradiva je bilo
               uničenega. Zakaj? Verjetno ni treba posebej odgovarjati na to vprašanje. 5 %
               arhivskega gradiva pa je ostalo na razpolago, ampak še to je treba danes z zakonom
               zapreti, da nihče ne more vpogledati, kaj se je dogajalo v tistem času in da nihče ne
               more ničesar zapisati iz tistega časa. Zagotovo je v teh 5 % ostal verjetno kakšen
               dokument, v katerem se skrivajo odgovori na <q>"vprašanja, ki so vezana na kakšno
               politično kariero v Sloveniji"</q>. To je v eni izmed oddaj, ki so govorile o arhivskem
               gradivu, nedavno povedal prof. Pirjevec. Skratka, tudi on kot zgodovinar, kot nekdo,
               ki zagotovo pozna to obdobje, smatra, da se zapira to arhivsko gradivo zato, ker so
               znotraj tega arhivskega gradiva zagotovo vprašanja, ki so vezana na kakšno politično
               kariero v Sloveniji, se pravi na tiste ljudi, ki so danes še na določenih političnih
               funkcijah in so bili na političnih funkcijah tudi v prejšnjem režimu.</p>
               <p>Z zapiranjem arhivov torej zagotovo se ščiti nekdanje režimske funkcionarje, ki so
               še danes v političnem prostoru, med katere sodi zagotovo tudi predsednik države. In
               tudi če ne želite tega slišati, ker slišim vzdihovanje na drugi strani s strani moje
               preljube kolegice, gospe Potrate, je to treba povedati.</p>
               <p>Na novinarski konferenci, ki jo je pred približno tednom dni imel predsednik države,
               ni zanikal verodostojnosti dokumentov, ki smo jih predstavili na spletni strani
               Slovenske demokratske stranke in ki kažejo na to, da je bil predsednik države
               obveščan o dejanjih, ki jih je takrat počela Služba državne varnosti. Vendar pa je
               mene nekaj drugega zmotilo na tej novinarski konferenci. Namreč, predsednik države ni
               ničesar rekel o tem, da je to, da je bilo onemogočeno gospodu Omerzi, čeprav mu je po
               zakonu pripadalo, dostop do arhivov, da mu je bil onemogočen, da je to protizakonito
               in protipravno, tega pa gospod predsednik države ni omenil, pa se vedno zelo rad
               sklicuje na pravno državo. Mislim, da predsednik države kot najvišja moralna
               avtoriteta v tem političnem prostoru bi moral skrbeti za tisto osnovno držo, kar
               pomeni, da bi moral nadzorovati tudi državne organe in jih seveda prijazno opozoriti,
               da delujejo protipravno. Tukaj se lahko sicer sprenevedamo in govorimo, da govorimo
               čez predsednika države, ampak to je dejstvo. Predsednik države je s tem dopuščal in
               še vedno dopušča protipravno stanje. V interesu javnosti je, da se prek raziskovanja
               arhivov spozna našo preteklost. Vlada pa se s preprečitvijo dostopa do arhivov v tem
               trenutku postavlja nad človekove pravice, postavlja se tudi nad pravno državo, zaradi
               česar nekateri v tej državi uživajo privilegij, da proti njim za povzročena kazniva
               dejanja ne more recimo biti sprožen niti kazenski postopek, kaj šele, da bi bil kdo
               obsojen. Z vidika varovanja človekovih pravic ter poprave krivic, ki so bile nedvomno
               prizadejane žrtvam tajne politične policije, Službe državne varnosti – jaz sem tudi
               še včeraj ali predvčerajšnjem dobila ponovno zapis neke gospe, ne bom povedala imena
               in priimka, ki še danes trpi hude posledice zaradi delovanja Službe državne varnosti,
               čeprav je to nekaterim smešno –, ampak nekateri ljudje imajo pravico do tega, da se
               jim popravijo določene krivice. Seveda politika, ki je na oblasti, o tem noče ničesar
               slišati, pa bi bilo prav, prav bi bilo. In tudi zato je treba o dostopnosti arhivov
               odločiti na referendumu, če že drugače ni šlo, če je že Vlada tako rokohitrsko šla v
               sprejetje tega zakona, čeprav je povzročila veliko dilem in odprtih vprašanj znotraj
               družbenopolitičnega prostora.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Anderlič, pripravi naj se gospod Černač.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Sem proti referendumu, ker menim, da je zakon primeren in, tako, kot piše Zmago
               Zidar, ima vsak državljan pravico pod pogoji, kot jih določa zakon, vstopiti v arhiv
               To velja tudi za gospoda Omerzo, in mislim da ta zakon ustrezno odgovarja na tiste
               zadrege, ki so bile pred Vlado, ko se je s tem vprašanjem ukvarjala in ko je neke
               ustavne pravice morala zagotavljati.</p>
               <p>Na drugi strani ne bom podprl predloga za ustavno presojo, pa ne zaradi tega, ker bi
               mislil, da argumentacija ni dobra – nasprotno – mislim, da je zelo kvalitetna, ampak
               zaradi tega, ker bi rad, da se slej kot prej razčistijo nekatere zadeve v tej državi
               in da izzvenijo v zgodovino, kot izzveneva počasi, kljub obupnim poskusom, tudi
               vprašanje izbrisanih v Sloveniji. Namreč, trdno sem prepričan, in to je prej gospod
               Zorn zelo, zelo, najbrž se mu je zareklo, je rekel: <q>"Ali se je pa kaj noter dalo."</q> In
               mislim, da je bilo tukaj že kaj rečeno. Jaz sem, ne samo zvedav, ampak skorajda bi
               lahko rekel živa priča dogajanjem, če hočete pred kufri, če hočete s kufri in edinemu
               zaupanju, ki ga je izrazil tedanji direktor Sove, ko je prinesel kufre z vsemi
               pomembnimi dokumenti. Niste pozabili udba.net, ko so iz slovenskih arhivov izginila
               gradiva in so šla v Avstralijo in so se prek indonezijskega premoga pojavila nazaj v
               Sloveniji. <q>"Šverc-komerc"</q> in podobne stvari, poznate. Seveda poznam različne
               <q>"hobotnice"</q>, ki so se pojavile, gospod Gorenak bo to najbolj vedel, iz vrst tistih,
               ki so bili pri določenih arhivih in so bili dolga leta v službi, naj si bo organih
               notranjih zadev, naj si bo tajnih služb, naj si bo poltajnih in tako naprej, ker se
               niti ni prav dobro vedelo, za kaj gre. Seveda se spomnim leta 2000 in nekaterih
               poskusov tedanje vlade, kaj je počela ravno s temi arhivi. Gotovo me ne boste
               prepričali, da je gospod Šinkovec šaril po arhivih Sove kar tako slučajno. Kamere
               obstajajo, posnetki, vse živo, in zdaj vi govorite o tem, glejte, zakaj je zdaj
               dilema, ali kaj zapreti ali ne zapreti. Veste, zakaj je treba zapreti in na ta način,
               kot predvideva zakon, s komisijo spuščati noter ljudi in jim dati določene papirje,
               za katere bodo zaprosili? Zato, da se tisti ponaredki, ki so slučajno po Zornovem
               mnenju se znašli med gradivi, ali da se zaščiti tisto, kar pa je mogoče še kaj,
               čeprav jaz v to ne verjamem, da je ostalo še kaj originalnega in po vašem mnenju
               pomembnega in predvsem obremenjujočega za nekatere nosilce političnih funkcij danes v
               državi ali kar tako nekaterih pomembnih državljanov, kot so razni bivši predsedniki
               in tako naprej. In zaradi tega je treba to narediti in ravnati v skladu z zakonom.
               Ampak jaz tukaj pravim, ker bi rad razčistil in zaprl to vprašanje, nisem za to, pa
               tudi, da bi konec koncev kakšne stvari izvedel, kako sva z gospodom kolegom poslancem
               se kje znašla – gospodom Janšo namreč –, ker sva bila nekaj časa tudi skupaj v
               službi, kako sva se kje znašla v kakšni zadevi. Ampak, to mene ne zanima, vem pa, pa
               sem se tudi znašel v vaših dokumentih, ki ste jih dali na neko komisijo za peticije
               in na odboru za notranjo politiko, kjer so bile neke fotokopije z nekih svetov za
               nacionalno varnost, leta, recimo 1986 in podobno, 1985, 1986, ne vem kdaj že, ampak
               jaz nimam problemov s tem. Vse odprite, ampak problem je v tem, do kdaj se bo s temi
               zadevami manipuliralo. Ni mogoče, da je danes, leta 2011, več obremenilnih dokumentov
               v nekaterih tako imenovanih udbaških dosjejih, Sovinih dosjejih in tako naprej, kot
               jih je pa bilo, recimo, leta 1991. Ja, tudi takrat, ko smo pisali prvi zakon, ga
               nismo mogli spisati dolgo časa. Z gospodom Šešerkom sva ga vložila takrat, ko je bil
               on v vladajoči koaliciji, jaz pa v opoziciji, pa potem sva ga skupaj, ker je nekaj
               časa bil še tu glede nadzora. Deset let je trajalo, da smo ga lahko spravili skozi –
               potem ga je gospod Moge kot predsednik komisije prevzel 10 let nazaj ali nekaj takega
               –, da je sploh prišlo do tega. Ampak ne boste verjeli, odpori niso bili s strani,
               recimo, dedičev, kot nam pravite, tistih strank, ki so bile nekoč politične
               organizacije. Ampak so bili ti odpori, zlahka bi se nekatere stvari sprejele, ki so
               tudi urejale ravnanje s tem gradivom. Jaz govorim o arhivih izključno Sove, Udbe, kot
               govorite, kaj vse je že bilo tam. Saj vmes je bila tudi Služba državne varnosti in ne
               vem kaj še vse, na koncu je prešla v Sovo. Pa tudi tisti OVS je zanimiva zadeva, s
               tem imate vi tudi bogate izkušnje. Tam so tudi neki dosjeji in neki arhivi. To bi
               bilo zanimivo pogledati – ne samo čas pred letom 1990, posamezna obdobja po letu
               1990. Ampak jaz tega nočem gledati. Zelo zanimivo bi bilo pogledati. Dajmo, usedimo
               se, naredimo izmed vseh tukaj komisijo, če ni zadosti Komisija za nadzor
               obveščevalnih in varnostnih služb, ki se mora ukvarjati tudi z arhiviranjem
               pridobljenega gradiva prek posebnih metod in sredstev, do katerega pride. Naredimo
               drugo komisijo, pa se poskušajmo dogovoriti, kako bi pa s temi gradivi vi ravnali.
               Jaz preprosto nikoli ne bom pristal na to, da bom ob tej prestreljenosti, ki ste jo
               naredili v prvem obdobju, najbolj v obdobju 1990–1992 in še v nekem kasnejšem
               obdobju, da se bom pomiril, da prodajate sveto resnico. Ne, ne bom.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Černač. Pripravi naj se gospa Potrata.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Po vseh teh silnih razpravah javnost še vedno nima odgovora na dokaj preprosto
               vprašanje: kaj tako pomembnega je v tistih slabih 5 % bivših udbovskih arhivov, ki
               jih ni uspelo počistiti pred letom 1990, da je Vlada leta 2011 njihovo zaprtje
               določila kot 1A, 1.A oziroma A1 prioriteto, če želite. Kaj je tako pomembnega v teh
               arhivih, starih arhivih bivših udbašev, da jih je treba zapirati leta 2011 pred
               javnostjo? Ni Slovenska demokratska stranka tista, ki se ukvarja z arhivi danes, je
               pa Slovenska demokratska stranka tista, ki ji ni vseeno za ustavnost in zakonitost.
               Zaradi tega je bil v času prejšnje vlade leta 2006, pred petimi leti, tudi sprejet
               zakon o arhivih, ustrezen zakon, pri čemer namerno pozabljate, da v 65. členu ni samo
               tretji odstavek, ampak je tudi četrti odstavek, ki opredeljuje v tej določbi arhivsko
               komisijo, ki ima pristojnost omejiti dostopnost do tega gradiva iz tretjega odstavka,
               če je to potrebno. Prejšnja vlada tudi ni z uredbo zaprla dostopnosti do arhivov, kar
               nekateri venomer ponavljate. Ker, če bi bilo temu tako, zakaj je moral sedanji
               direktor Sove 4. 10. prilepiti na ta gradiva oznako <q>"tajno"</q> oziroma <q>"zaupno"</q>, zakaj
               je zaprl ta gradiva javnosti sedanji direktor Sove, ne da bi se skliceval na
               kakršnekoli predpise, razen na tiste, ki določajo tajnost, ki pa v tem primeru ne
               veljajo? In kako je mogoče, da kljub temu zaprtju, ki naj bi ga zagrešila prejšnja
               vlada, so lahko nekateri, ki so se ukvarjali s publicistiko, leta 2009 do teh
               dokumentov dostopali</p>
               <p>Torej, novela zapira dostopnost do teh gradiv. Novela je škodljiva, je tudi
               protiustavna; upam, da se bo v tem postopku pred Ustavnim sodiščem to tudi izkazalo.
               In ni samo Slovenska demokratska stranka tista, ki jo skrbi ustavnost in zakonitost.
               Prvega v tej državi bi morala ustavnost in zakonitost skrbeti predsednika države dr.
               Danila Türka. Je pozval dr. Danilo Türk k spoštovanju zakona? Je pozval pristojne,
               naj prenehajo ravnati protipravno in naj omogočijo publicistoma dostop do gradiva, za
               katerega imata na zakonu utemeljen interes in ga ni mogoče omejevati? Ni. Se je
               postavil morebiti dr. Danilo Türk v svoji zadnji izjavi nad zakon, ko je dejal, da
               podaja formalno soglasje, da postanejo dostopni javnosti vsi arhivski dokumenti, kjer
               se pojavlja njegovo ime? Se je, kajti predsednik države nima kaj dovoljevati nečesa,
               kar je v zakonu utemeljeno. S to izjavo se je postavil nad zakon, kar je grozljivo.
               Namesto, da bi pozval k spoštovanju zakona, pozval pristojne, da nemudoma razrešijo
               tiste, ki ta dostop preprečujejo in uveljavljal zakonitost in ustavnost v tej državi,
               je prvi mož v tej državi pokazal, kaj si o naši Ustavi in o naših zakonih in o
               tistih, ki jih kršijo, pred vsemi, na očeh javnosti, misli. Glede te zahteve za
               ustavno presojo; v obrazložitvi je veliko govora predvsem o tretjem odstavku 65.
               člena. In skozi ta odstavek pripeljana poanta, kako je ta določba protiustavna, ker
               je vse odprto brez omejitev. Ni. Četrti odstavek zelo jasno določa: <q>"V primeru dvoma
               ob pogojih dostopa iz tretjega odstavka odloča arhivska komisija."</q> Piše, v sedaj
               veljavnem zakonu, in ta zakon je ustrezen, je v skladu z vsemi mednarodnimi standardi
               in omogoča ustrezno ravnanje z arhivskim gradivom. V tem konkretnem primeru
               publicistov se ta določba tega zakona ni uporabila, ni se aktivirala arhivska
               komisija, ampak vsi drugi, ki v skladu z veljavno zakonodajo nimajo nobenih
               pristojnosti. Novela je protiustavna. Jaz upam, da bo Ustavno sodišče to
               protiustavnost in škodljivost ugotovilo in sprostilo referendum. Prav bi bilo, da bi
               do njega že prišlo. Najbolj prav pa bi bilo seveda, da bi se ta novela sploh ne
               začela, da bi se Vlada ukvarjala z drugimi stvarmi, ki so v tem času bistveno bolj
               pomembne, in ne z zapiranjem starih Udbovskih arhivov leta 2011.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. besedo ima gospa Potrata, pripravi naj se gospod Kek. <stage>(Ga ni.)</stage> Gospod Petek
               naj se pripravi.</p>
               <p>Gospa Potrata, izvolite.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>No, meni se zastavlja predvsem ključno vprašanje, od kod taka gotovost in od kod
               podatek, da je 95 % arhivskega gradiva uničenega. Jaz ne vem, od kod ta podatek in bi
               rada enkrat slišala od nekoga, da bi mi povedal, na podlagi česa gradi to ugotovitev,
               ki se tu kot šlager ponavlja. Zdaj pa k tistim rečem, ki si jih je mogoče zelo dobro
               zapomniti, ker se tudi ves čas ponavljajo, pa bom ob treh drobnih primerih dokazala,
               kako je pomembno, kaj beremo, pa kako tisto, kar beremo, tudi razumemo. Nekajkrat je
               bilo danes v zvezi z referendumom govora o tem, kaj da je zapisanega v koalicijskem
               sporazumu in kako ta koalicija ne ve, kaj je sprejela, zdaj se pa tistemu odreka. No,
               pa poglejmo, kaj je napisano v koalicijskem sporazumu: <q>"Koalicijski partnerji bomo
               preverili možnost, da se poišče dovolj široko soglasje za spremembo referendumske
               ureditve (uvedba referenduma na podlagi ljudske iniciative, kvorum za veljavnost
               referenduma, vsi referendumu na isti dan v letu)."</q> In ve se, da je za to potrebna
               dvotretjinska večina. Toliko glede tega, ker nekatere tako zelo skrbi, kaj je v
               koalicijskem sporazumu zapisano.</p>
               <p>Drugič. Eden od poslancev zelo rad poučuje, no, pa če poučuje, potem ve da učitelji
               takrat, kadar se zmotijo, moramo priznati pomoto, ker ne smemo pri zmoti vztrajati,
               in jaz upam, da bo ta učitelj zdaj priznal svojo zmoto. Zatrjeval je namreč, da smo
               na glasovanju 6. marca 2006 ob 15.38 na 14. redni seji pri glasovanju o zakonu v
               celoti, šlo pa je za Zakon o varstvu dokumentarnega in arhivskega gradiva ter
               arhivih, nekateri glasovali in po njegovem naj bi Majda Potrata glasovala <q>"za"</q> in
               prav tako tudi gospa ministrica Majda Širca. No, naj povem, da na tem izpisku
               glasovanja piše, da Majde Potrata pri glasovanju ni bilo, Majda Širca pa je pri
               glasovanju glasovala proti. Lahko naštejem še drugih 11 poslancev, ki so glasovali
               proti temu zakonu, tako da ne bi širili neke ideje o tem, kakšno je bilo vsesplošno
               soglasje. Res pa je, da je na nekem drugem izpisku glasovanja, to je glasovanje dne
               4. februarja 2011 ob 19.24 na 24. redni seji ob tretji obravnavi Zakona o spremembah
               in dopolnitvah Zakona o varstvu dokumentarnega in arhivskega gradiva ter arhivih
               gospod Aleksander Zorn glasoval <q>"za"</q>. Upam, da bo to njegovo glasovanje se videlo
               tudi v aktivni podpori v referendumski kampanji, če bo do referenduma prišlo, da bo
               to tudi znal pojasniti.</p>
               <p>Potem je bilo veliko govora o tem, kako citiramo samo primerjave o arhivih iz
               zahodnoevropskih držav, ne pa iz vzhodnoevropskih. Moram reči, da sem jaz te zadeve
               že citirala na eni od sej in povedala tudi vse zadržke, ki jih pri tem imam, da gre
               vendarle za povzemanje zelo kompleksnih vprašanj in da so to lahko v resnici samo
               iztrgane ugotovitve, ampak vendarle. Na Madžarskem dokumenti v specialnem
               zgodovinskem arhivu madžarske obveščevalne službe so še vedno dokumenti državne
               varnostne organizacije, ki niso dostopni in jih pregledujejo na tri leta in
               ugotavljajo, kaj od tistih dokumentov lahko, na katerih lahko umaknejo stopnjo
               tajnosti, in to izročijo arhivu. Šele potem izročijo arhivu. Na Češkem 15. člen
               zakona celo navaja, da lahko arhiv uporabnikom prepove kopiranje, prepisovanje ali
               pisanje izvlečkov iz dokumentov, ki jim je bila tajnost preklicana – poglejte, celo
               tistim, ki jim je bila tajnost preklicana, pa jih varujejo – in vsebujejo podatke, ki
               so še naprej pomembni za obrambo ustavne ureditve, zaščito pomembnih ekonomskih
               interesov ter varnost in obrambo Češke republike. Tudi Čehi imajo ekonomske interese
               zapisane, pa tudi nacionalno varnost. To je natanko tisto, nad čimer se je gospod
               Brejc v neki medijski oddaji zelo zgražal, ko je bilo govora o našem utemeljevanju
               oziroma o utemeljevanju teh interesov. Mislim, bi bilo dobro to vedeti, če se mi že
               prilepi etiketa, da branim funkcionarje, ki so bili sodelavci nekdanje politične
               policije. Branim natanko to, kar je tudi v drugih državah zaščiteno. Poljska v 39.
               členu zakona o ustanovitvi inštituta narodnega spomina, saj veste, to je tisti
               inštitut v zvezi z resolucijo Evropskega parlamenta, določa, da lahko predstojnik
               notranje varnostne organizacije in obveščevalne agencije ali obrambni minister, se
               pravi posameznik, za omejen čas določi, da so zaradi razlogov nacionalne varnosti
               posamezni dokumenti nedostopni. Takšni dokumenti se hranijo ločeno v tajnih zbirkah
               znotraj arhiva inštituta, dostopni so osebam, ki jih določijo navedena predstojnika
               ali minister. Moram vam povedati, da bi lahko citirala sedaj še Nemce, ampak to je
               storil že eden od mojih poslanskih kolegov, tako da tega več ne bom citirala. Zakoni
               imajo vsepovsod tudi te določbe o časovni zamejitvi. Recimo zame je litovski zakon o
               dokumentih in arhivih res zelo liberalen. In on dovoljuje dostop tudi do osebnih
               podatkov, razen za kolaborante, ki so uradno priznali sodelovanje, in za žrtve tajnih
               služb. Drugo pa je – ali 30 let po smrti ali 100 let od rojstva teh oseb so vsi ti
               dokumenti nedostopni. Toliko glede arhivov, kako beremo, pa kaj beremo, pa kako
               razumemo kakšno stvar.</p>
               <p>In sedaj še ena zadeva. Mislim, da se nenehno ob gospodu Omerzi – pa mislim, da se
               zlorablja njegovo ime in tisto, kar je počel, ampak to je njegova stvar in bo že sam
               pojasnil, kako na te stvari gleda –, zelo pogosto tudi govori, kaj da se je zgodilo
               Sovi oziroma Komisiji za nadzor obveščevalnih in varnostnih služb, in iz tistega se
               spletajo cele zgodbe. In včeraj smo bili znova priče neki insinuaciji, ki me je
               pripeljala tako daleč, da sem zahtevala, da bi se poslanec Petan opravičil, zaradi
               tega, ker je trdil, da je od 20. oktobra do približno 9. novembra lanskega leta bil
               en kup gradiva v prostorih kabineta predsednika Vlade. Kaj je tam počenjalo, tega jaz
               ne vem. Sprašujem se lahko, kako to, kot še marsikdo drug, ali so bili tam tudi
               prisotni rezalniki za papir ali niso bili, kaj se je delalo in tako. V glavnem,
               gradivo je odšlo in jaz bi lahko to citirala še naprej. Pa ne bi bilo to tako
               zanimivo, saj jaz sem se zmotila, ko sem rekla, da mu je bilo pojasnjeno na Komisiji
               za peticije; bilo mu je pojasnjeno ravno na Odboru za kulturo, šolstvo, šport in
               mladino. In sicer je že takrat na seji 3. februarja spraševal direktorja arhiva: <q>"Pa
               še to bi vprašal, zdaj, ko smo se prej spraševali o dokumentih; kje pa so bili
               dokumenti 20 dni, pred tremi meseci? Kje so bili 20 dni dokumenti? Eni pravijo, da so
               bili na Vladi, v tistih prostorih, kjer so jih enkrat razmnoževali. Kje so bili 20
               dni? Ni zadeva tako enoznačna!"</q> In nato je dobil gospod poslanec odgovor, ki je bil
               tak, da je Sova zaprosila za te dokumente, ki jih je morala uporabiti zaradi tega,
               ker je bila zaprošena s strani sekretariata Sveta za nacionalno varnost. To pa ni
               predsednik Vlade, lepo vas prosim. In to je največja packarija, ker se kar tako
               opleta in pripisuje ljudem eno, drugo, no, saj, opravičila ni bilo, pa tudi ne
               pričakujem, da bo kdo tole preklical, ampak navedba je še zelo zanimiva, ker je bilo
               pojasnjeno, poleg tega, da je sekretariat Sveta za nacionalno varnost naredil
               poročilo, in zdaj poglejte: <q>"Odgovorni arhivist, ki je pristojen za to gradivo, je
               gradivo pregledal, preštel in na urejen način dal v uporabo Sovi in ga je tudi prejel
               nazaj. Na podlagi tega je nastalo poročilo, ki govori o tistem, kar sem že prej
               govoril o tem, da je nacionalna varnost lahko ogrožena, da so ogrožena lahko človeška
               življenja in tako naprej, da ne bi poudarjal tudi tistega, kar je že napisal takrat
               direktor Rupnik, podobni argumenti."</q> In vi zdaj pravite, da se je nekaj dogajalo
               konec lanskega leta ali v drugi polovici lanskega leta in v začetku tega leta. Tu pa
               so dokazi, da je kaj podobnega dogajalo že prej. In potem je tukaj še zagotovilo,
               kako se lahko s forenzično raziskavo dokaže, ali je bilo kaj narobe napravljeno ali
               ne. Ne. Ampak opozicijskim poslancem noben odgovor, noben dokaz ni dovolj, zato je
               res, gre v prazno ta naša razprava, bi pa bilo dobro, da bi se kdo česa naučil.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miro Petek, pripravi naj se Bojan Kontič.</p>
               <p>Prosim</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala lepa, spoštovani predsednik Državnega zbora.</p>
               <p>Glede vprašanja čiščenja arhivov bi si kazalo prebrati intervju z gospodom Žumerjem,
               ki je bil pred leti v Ampaku. On kot strokovnjak s tega področja je v tem intervjuju
               jasno in glasno navedel, da je šlo v preteklosti za veliko čiščenje v arhivih, toliko
               o tem. Kar se tiče presoje na Ustavnem sodišču, mislim, da je to celo dobro, s tem
               zakonom je koalicija zagotovo prekršila znano splošno načelo sodobne pravne države in
               Ustavnega zakona, to je sorazmernost, in je zelo posegla v ustavno materijo in
               Ustavno sodišče zagotovo pri tem ne bo imelo težkega dela, tako da se lahko tudi
               veselimo te presoje. Dejstvo je, da pač to enostavno ni bilo potrebno. Dejstvo je,
               danes je bilo veliko govora o manjšini, kakšna škoda je bila narejena manjšini.
               Resnično, škoda slovenski narodni skupnosti je bila narejena s strani Sove in tudi
               Vlade, nikakor ne nas. Poglejte, v tem dokumentu Sove, ki govori o oceni možnih
               škodljivih posledic v skladu z Zakonom o tajnih podatkih zaradi ponovne uporabe
               tajnih podatkov, je na zadnji strani zapisano: <q>"Podatki v tej zgoraj navedenih
               dokumentih bi ogrozili ohranitev in razvoj slovenske manjšine."</q> Gospe in gospodje,
               kaj je v teh dokumentih, da bi lahko ogrozilo ohranitev in razvoj slovenske narodne
               skupnosti, kaj je takega? Kaj je v teh orumenelih listih, da bi lahko na tak način
               poseglo v slovensko narodno skupnost? Niti fašizem niti nacizem niti Jörg Haider niso
               uničili slovenske manjšine, ti papirji na Sovi pa. In če dalje listamo, vidimo, da
               področje dogajanja na avstrijskem Koroškem v letu 1972, to sploh ni zaklenjeno.
               Zaklenjeni so arhivi, na primer, informacije iz leta 1979, iz leta 1980, zaklenjene
               so informacije uprave za analitiko iz leta 1980, ne pa leto 1972, ko se je dogajal
               tudi Škocjan. Danes že omenjeni tu dr. Matevž Grilc, Kleine Zeitung je takrat in tudi
               danes o tem zelo podrobno poročal; o Matevžu Grilcu in gospodu Dumpelniku je Kleine
               Zeitung pisal tri, štiri dni pred tem dogodkom v Škocjanu. Vendar zakaj? Zaradi tega,
               ker sta v neki gostilni malo bolj trdo prijela enega nemškega nacionalista, in o tem
               je pisal Kleine Zeitung. In v teh dokumentih, ki so javno znani, javno prisotni, se
               omenjata Matevž Grilc in gospod Dumpelnik kot tista, ki naj bi podtaknila razstrelivo
               pod daljnovodom. Seveda to ni res. Imela sta za sabo udbovca z imenom Rastko,
               Dumpelnik in Grilc sta omenjena z imenom in priimkom, gospod Rastko ima psevdonim, in
               seveda takšnih primerov je še veliko več. In o tem udbovski arhivi očitno ne
               govorijo, ker so odprti, to enostavno ni zaklenjeno. In kaj je takega, da se
               slovenska narodna skupnost na tak način kriminalizira? Kaj je v teh arhivih takega?
               In kdo dela škodo slovenski manjšini na avstrijskem Koroškem? Vi, kolegice in kolegi,
               vi. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Replika.</p>
               <p>Prosim, replika.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Hvala lepa.</p>
               <p>Imam repliko na gospo Potrato. Trdila je, da sem glasoval za, kar je popolna
               resnica, vendar imam opravičilo in se stranki SD globoko opravičujem. Njena razprava
               me je namreč pripravila do tega, da sem iztaknil vse vtiče z realnostjo in se
               posvetil nekemu tekstu tukaj na mizi in sem mislil, da smo še pri našem amandmaju.
               Zato sem pritisnil <q>"za"</q> in se za to opravičujem. Kar se pa gospe Potrate tiče, moram
               reči, da je izjemno slaba političarka, kajti o tem bi morala biti skrbno tiho,
               navsezadnje sem lahko <q>"njen ali pa njihov človek v Havani"</q>, in če govorimo že o Udbi,
               bi morala to vedeti. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za besedo je zaprosila ministrica za kulturo Majda Širca. Prosim, da bi o domnevah v
               zvezi s tem, da ne bi razpravljali več, prosim, ministrica. Ne nam razkriti agenta na
               drugi strani, prosim lepo.</p>
               <p>Izvolite, ministrica.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Jaz se ne oglašam šele zdaj, ko ste vi tukaj in v domnevi, da z odsotnostjo
               podpredsednika Državnega zbora, ki me je prej, moram reči, da prvič, odkar stopam v
               te prostore, okaral, da koliko svobode govora si lahko dovolim. To me je presenetilo.
               Gospod podpredsednik Državnega zbora zdaj sicer ni tukaj, ampak bi povedala to tudi
               sicer, ko bi dobila besedo. Postavljeno je bilo, oglašam se za repliko, oglašam se na
               redundantno vprašanje, kaj je takšnega, da se ne sme vedeti. Gospod Petek, leta 2007
               in leta 2008 so dejali v Sovi, v Arhivu Republike Slovenije, da je nekaj takega, kar
               se ne sme vedeti, in so dali znak <q>"tajno"</q>. To se pravi, da so predpostavljali, ko so
               pregledali, res tisto, kar je ostalo, in prečiščeno je bilo, še posebej v letu 1993,
               takrat, ko se je SDV spremenila v Sovo in ohranila kontinuiteto in ko je prišlo do
               znanih tudi prekladanj polnih kovčkov gradiva iz Sove oziroma iz SDV. Takrat se je to
               označilo za tajno, to, kar pravite, da se dotika ocene visokih možnih škodnih
               posledic. Ampak je dokument iz 1. 7. 2008, ki je nastal na osnovi dokumenta iz
               sporazuma iz 2007 in ki je nastal na osnovi uredbe iz 2007 začetega leta. In vsi ti
               dokumenti niso skladni z zakonom, ki je nastal leta 2006, ki sem mu jaz tukaj
               nasprotovala, ko je nastajal, in zgolj tukaj je razlika med gradivom, ki ga zdaj
               preverjate oziroma pošiljate v preverbo ljudstvu, ker ta način, kot je v novem zakonu
               zapisan, pa predpostavlja, preverbe, ali je nekaj za javnost in za posameznike
               neprimerno, da stopi v javnost, zaradi zaščite, kot smo rekli, mednarodnih interesov
               in tudi osebne integritete, tudi v luči dejstva, kot je napisala prejšnja, vaša
               vlada, ali ostaja nedostopno ali dostopno. Le da je razlika, da je princip pregleda
               tega gradiva, v okviru teh še nekaj metrov, koliko jih je, vezan na komisijo, ki je
               nekaj drugega kot tista komisija, ki je bila prej omenjena in razumljena kot
               komisija, ki je že sama po sebi zadosti. Komisija iz zdajšnjega 65. člena – iz
               četrtega odstavka –, odgovarja samo na dvome. V primeru dvoma, ko gre za občutljive
               osebne podatke. Kaj so občutljivi osebni podatki, pa je v zakonu našteto in govorimo
               zgolj o podatkih o rasnem, narodnostnem in tako naprej ali spolnem življenju ali
               nekem dejanju, ki je vezan na intimno zadevo, zelo intimno; kaj je intimno, pa tukaj
               v Državnem zboru seveda zelo dobro veste.</p>
               <p>To se pravi, vprašanje, kaj je tam notri. Pojdite vprašat tiste, ki so rekli, da se
               ne sme videti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo<gap n="..."/> Replika, gospod Petek, prosim.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala lepa.</p>
               <p>Ministrica, jaz se lahko z vami strinjam in lahko vam čisto verjamem, toda glejte,
               pred kratkim sva bila dr. Grilcem skupaj na Odmevih in on je sam rekel, da bi rad
               videl vse te dokumente, da bi rad videl, da to pride v javnost, da ga razreši tega
               bremena, ki se zdaj pojavlja, ki se pojavlja v teh udbovskih dokumentih, ki so
               neresnični. Dejstvo je, da je Udba v preteklosti na avstrijskem Koroškem sledila
               konservativni del slovenske narodne skupnosti, krščanski del slovenske narodne
               skupnosti. Zato se je ta dokument ohranil in zato sta v teh dokumentih oba navedena z
               imenom in priimkom. Opozarjam pa vas – taka dikcija, da bi to ogrozilo ohranitev in
               razvoj slovenske manjšine, to si pa desne politične strukture na avstrijskem Koroškem
               razlagajo s tem, da je manjšina enostavno kot celota neka teroristična
               organizacija.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bojan Kontič, pripravi naj se Janez Ribič.</p>
               <p>Prosim.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Prej je kolega v repliki odgovarjal in ocenil gospo Majdo Potrata kot slabo
               političarko. Seveda je veliko slabši tisti politik, ki narobe glasuje in potem išče
               razloge, kako opravičiti glasovanje. Za vašo podporo pri glasovanju se vam pa, gospod
               Zorn, iskreno zahvaljujem. Ko boste vi moj zaveznik, bom resno zaskrbljen. Tako da
               toliko o tem.</p>
               <p>Kaj je bistvo današnje razprave? Bistvo je, da je odločitev oziroma da bomo
               glasovali o odločitvi, da ta referendum, zahtevo, posredujemo Ustavnemu sodišču, ki
               bo pač sprejelo odločitev, takšno, kot bo. In rečeno je bilo, da to ni nič slabega,
               kar Ustavno sodišče ne bo imelo težkega dela. Hkrati nam je očitano, da zavlačujemo s
               tem, ker pošiljamo na Ustavno sodišče. In ti isti hkrati predlagajo, da Zakon o malem
               delu – referendum – prestavimo za en mesec kasneje. Saj zmeda je popolna. Ampak kaj
               je bistvo pri referendumih? Bistvo pri referendumih je, da je zakon, ki bi stopil v
               veljavo, blokiran. In da če pride do zahteve za referendum, ga je treba izvesti čim
               prej, da zakon stopi v veljavo, ali pa tega zakona ne bo. Govorite, da bi z dvema ali
               več referendumi na isti dan privarčevali. Veste, kako bomo najbolj privarčevali? Če
               ne bomo imeli nobenega referenduma. Če jih bomo združevali, velikega varčevanja ne
               bo.</p>
               <p>Razumem tiste, ki zberejo podpise in zahtevajo referendum. Na ta način se branijo
               pred oblastjo. Razumljivo. In bodo storili vse, da zakonodaja, ki jim ni všeč, ne bo
               sprejeta. Težko pa razumem naše ravnanje, ko poslanci zahtevamo referendum o zakonu,
               ki smo ga sprejeli. Mi v tem Državnem zboru odločamo, za to so nas pooblastili ljudje
               in zato smo še poleg tega dobro plačani. In za sprejete zakone sprejemamo tudi vso
               odgovornost, ki se meri vsaka štiri leta, ali pa vmes, če pride do predčasnih
               volitev. In takrat ljudje odločajo, ali so zakoni in z delovanjem koalicije
               zadovoljni. Če niso, nas zamenjajo. In če nas bodo zamenjali, boste imeli vso
               možnost, da vse zakone izboljšate, da odpravite vse, s čimer se ne strinjate, vse, za
               kar ste zahtevali referendum. Imeli boste možnost, ampak mi tukaj v Državnem zboru
               moramo sprejemati odgovornost.</p>
               <p>Ali je bil predsednik sedanji takrat obveščen tako ali drugače, vam lahko povem, da
               me osebno sploh ne zanima, kako je bil obveščen, čeprav vidim iz tega, da je obveščen
               iz povzetkov medijskih. Tako vsaj izgleda, da je takrat bilo. In ne zanima me, kako
               se je to takrat zgodilo, obveščanje namreč. Mene bi bolj zanimale novejše zadeve.
               Mene bi zanimalo, od kod so tajkuni, in na kakšen način, dobili denar. Na kakšen
               način so nekateri izgubili vse, drugi pa obogateli. To bi me zanimalo, to je novejša
               zgodovina naša skupna, in bi jo bilo dobro pogledati<gap n="..."/> <stage>/ oglašanje iz dvorane/</stage> Ja,
               če boste samo čakali, ne bo nič, boste morali tudi kaj storiti. Zanima me, recimo,
               kje je denar od orožja. Morda mi lahko pomagate, gospod Tanko<gap n="..."/> <stage>/ oglašanje iz
               dvorane/</stage> Tudi mi čakamo. Čakamo vsi. Upam, da bomo kaj tudi dočakali še v tem
               mandatu. Torej, gre za to, da preverimo zadevo na Ustavnem sodišču in da potem tudi
               tisti, ki bodo glasovali proti temu zakonu, to lahko storijo povsem mirne vesti, ker
               če ta zakon razveljavijo, če bo tako odločilo sodišče, ne bo protiustavnih posledic.
               Če pa bo Ustavno sodišče odločilo, da bi lahko nastale škodljive posledice, pač tega
               referenduma ne bo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Janez Ribič. Pripravi naj se<gap n="..."/> Gospod Zorn replika. Dokler
               ima čas. Če ima razlog za to, ja.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Gospod Kontič<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ni replike na repliko. Javil se je<gap n="..."/> Gospod Zorn!</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Gospod Kontič, vi ste druga oseba kot Majda Potrata, zato imam repliko na vas. Jaz
               upam, da ste druga oseba. Rad bi vam povedal: ker ste menili, da sem slab politik,
               ker sem glasoval tako kot vi, se z vami strinjam. Tega ne bom več storil. Hvala lepa.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Zorn, lahko popravljate samo napačne navedbe, vi ste pa sedaj rekli, da se
               strinjate s to navedbo. Tako da ste zlorabil repliko, ker bi morali popraviti napačno
               navedbo, vi ste se pa strinjali z njo.</p>
               <p>Besedo ima Janez Ribič, pripravi naj se Jožef Jerovšek.</p>
               <p>Prosim.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo. Spoštovani!</p>
               <p>Živimo v samostojni, neodvisni in suvereni Republiki Sloveniji, ki je pred 20 leti
               pretrgala z nedemokratičnim sistemom, ki je načrtno kršil človekove pravice in
               svoboščine, zato ne vidim potrebe po takšni ali drugačni zaščiti posameznikov, ki so
               vedeli za tovrstne kršitve ali pri njih celo sodelovali. Podpiram, da se arhivi
               odprejo, da se odkrije še kakšen živeči, ki je počel grdobije do sodržavljanov v
               preteklosti, in se ga kaznuje, da bomo lažje govorili o spravi. Moje razmišljanje pa
               je tudi takšno, in ne vem, če se veliko motim: vedno, ko je v ospredju nekaj
               pomembnega med slovenskimi politiki in se približuje javnosti, se strategi poslužijo
               starih bolečih tem, da se pozornost preusmeri. Bojim se, da je tudi tokrat tako.
               Prevelika brezposelnost, propadanje podjetij, Nova Ljubljanska banka, velika gradbena
               podjetja in njihovi izkoriščevalski vodje, tajkuni, ki so še vedno na prostosti,
               slovenska mreženja v samem vrhu politike, dvojna merila pravne države, afera
               bulmastifi, pa tudi razne igre z orožjem, in še bi lahko našteval.</p>
               <p>Zahteva za razpis zakonodajnega referenduma je ustavna pravica, zato ne oporekam
               predlagateljem, ki so podali zahtevo, da želijo o tej temi povprašati volivke in
               volivce. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jožef Jerovšek. Pripravi naj se Breda Pečan.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa za besedo. Spoštovani!</p>
               <p>Spoštovana gospa ministrica, kot kulturna ministrica mi dovolite, da začnem s
               parafraziranjem Župančiča: <q>"arhivi tulijo"</q>, gospa ministrica. In tulijo zato, ker
               imamo pred sabo zakon, ki zapira dostop do arhivov, ki skrivajo mračnjaštvo prejšnjih
               oblastnikov. Torej, restavracija mračnjaštva in totalitarizma. Razočaran sem pa,
               gospa ministrica, zaradi tega, ker sva bila včeraj skupaj na predstavi v Slovenskem
               narodnem gledališču v Mariboru, odlični, globoki predstavi <q>"Evropa danes"</q>, ki je bila
               nabita s protivojno, protitotalitarno in protiteroristično simboliko. In upal sem,
               gospa ministrica, da se vas je dotaknilo, da boste v zadnjem trenutku doumeli
               sporočilnost predstave in v zadnjem trenutku spremenili vašo odločitev in se
               zavedali, da ni možno odobravati in braniti in zapirati arhivov o sprevrženosti Udbe
               in Stasijev in udeležbi politikov pri drastičnih kršitvah človekovih pravic. Toda,
               gospa ministrica, videl sem, da ste šli v drugo smer glede simbolike. Simbolno za
               današnjo obrambo neustavnega in nedemokratičnega ravnanja, ki ga predstavlja ta
               zakon, ste si nadeli moško opravo s kravato. Postali ste za ta namen mačo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, prosim, da se vzdržite osebnih diskvalifikacij<gap n="..."/></p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>To ni žalitev. To je moja asociacija in<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>To je prvi opomin!</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Se opravičujem, imam pravico do tega.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Nimate pravice do osebnih kvalifikacij in diskvalifikacij!</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Ne, to ni to.</p>
               <p>Za obrambo kršitev, ustavnih kršitev, ki jih predstavlja ta zakon, in prikrivanja
               rabot mačov Udbe in mačov prejšnjega režima, nevidnih krmarjev sedanje oblasti, zasuk
               s tako simboliko. Razočaran sem.</p>
               <p>Glejte, pred sabo imamo katastrofalno slab zakon, neustaven zakon, in želel bi reči,
               kaj pomeni v nekih ključnih trenutkih dobra odločitev vlade. Danes je najboljši dan
               za to. Minister za šolstvo, mislim da je bil Gaber, je zavrnil Tino Maze, ji ni hotel
               dati podpore. Katastrofalna odločitev. Zver, naslednji minister za šolstvo, pa ji je
               dal podporo, državno, od ministrstva, in danes<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, o čem vi govorite? O čem sploh govorite?</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>O katastrofalni odločitvi Vlade in današnji zakon je katastrofalna odločitev.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Drugi opomin!</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>In, saj tudi jaz se sprašujem, kaj je vzrok panike. Kaj je vzrok panike pred
               pogledom, koga se ščiti? <stage>/ oglašanje iz dvorane/</stage> In prepričan sem, da so bili
               nekateri mladi intelektualci v Sloveniji in v zamejstvu v 70. in 80. letih
               zlorabljeni s podtikanji s strani Udbe, kot v največji meri seveda Narodni svet
               koroških Slovencev, ki se mu je treba opravičiti, in njihovim funkcionarjem. Eni
               zaradi pretirane, silne ambicioznosti, drugi zaradi silne narodne zagnanosti. In,
               glejte, morda živeči, živi veljaki Udbe in partije iz 70., 80. let danes zlorabljajo
               celo predsednika države, da prikrivajo dosti hujša dela, morda zločine, ki so si jih
               izmislili. Ali je to morda, se bi tu našlo v teh dokumentih to, kar zamejstvo in
               marsikdo govori, da je za preprečitev Pahorjevega prispevka v Zalivu - intervjuja s
               Kocbekom –, da je Udba oziroma da so nekateri takratni politiki pripravili scenarij
               za likvidacijo Borisa Pahorja, velikana slovenstva, kandidata za Nobelovo nagrado, je
               morda to vzrok pravi? In kaj se skriva? Arhivi tulijo! In jaz moram reči, ko je
               ministrica rekla, da izgubljamo zaradi opozicije kredibilnost – zaradi takšnega
               zakona in takšnega ravnanja, zaradi zagledanosti v totalitarizem izgubljamo Slovenci
               kredibilnost in vi škodite manjšini. Manjšini in Narodnemu svetu koroških Slovencev
               se je treba opravičiti za to, kar se je delalo v preteklosti. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Majda Potrata v okviru predlagatelja.</p>
               <p>Prosim.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Na včerajšnji nujni seji, na kateri smo obravnavali zahtevo za razpis zakonodajnega
               referenduma o noveli Zakona o varstvu arhivskega in dokumentarnega gradiva in
               arhivih, je bila razprava seveda dvopolna. Tega ni mogoče skrivati; na eni strani
               pobuda za razpis referenduma in na drugi strani predlog sklepa, da gre novela v
               presojo Ustavnemu sodišču. Ampak tisto, zaradi česar sem se oglasila, se mi je zdelo
               potrebno zaradi tega, ker je v mnenju Zakonodajno-pravne službe jasno zapisano, da je
               v pravnem mnenju zapisana domnevna neustavnost 3. člena 65. člena veljavnega zakona o
               arhivih, ki jo je ugotavljalo pravno mnenje, o katerem je bilo tudi dosti govora in
               na katero se sklicuje tudi mnenje Varuha človekovih pravic, pa ta del zakona ni bil
               nikoli ustavno presojan, zato je mnenje Zakonodajno-pravne službe posebej poudarjalo,
               da bo, če bo Ustavno sodišče – in to smo sprejeli, naj Ustavno sodišče presoja
               ustavnost novele zakona – moralo presojati ustavnost sprejete novele in ustavnost
               prej veljavnega zakona. Meni se zdi za to razpravo zelo pomembno povedati, ker mi se
               zdaj tukaj prerekamo, kateri zakon je boljši, kateri ni. Ni videti, da bi se
               prepričali o tem, kaj se je zgodilo z uredbo, za katero je tudi dr. Šturm v javni
               oddaji televizijski, ugotovil, da je neustrezna, ker uredba posega v veljavni zakon,
               torej bo ta presoja ustavnosti odgovorila na več vprašanj, ne samo na to, ali je ta
               novela, ki smo jo zdaj sprejeli, dobra, ustavna ali ne in ali bi referendum in
               morebitna zavrnitev na referendumu prinesla neustavne, nepopravljive posledice. To se
               mi zdi bistveno in bistveno se mi zdi tudi to, da se ni zgodilo prvič v razpravi na
               odboru, da tudi to mnenje Zakonodajno-pravne službe je bilo prebrano samo do polovice
               in ni bila prebrana tudi tista druga polovica, o kateri sem zdaj govorila, da bosta
               presojana oba dela. Ko se obkladamo z oznakami, kdo je dober politik in kdo ni; jaz
               mislim, da bilo najprej treba nekatere osnovne postulate politične kulture obvladati,
               potem bi se pa govorilo še tudi o čem drugem. Če pa že kdo se primerja s kom, kako je
               kdo glasoval – mimogrede Bojana Kontiča na tisti seji, ko smo glasovali o tem zakonu,
               ni bilo in ni glasoval. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima predstavnica Vlade, ministrica za kulturo Majda Širca.</p>
               <p>Prosim.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Dovolili mi boste, prosim, da odstopam nekoliko od teme, h kateri smo danes zavezani,
               ampak ta pogovor danes vendarle vseskozi odstopa od teme pogovora. Govorimo o
               vprašanju, ki je skrito v ozadju, govorimo o drugih pomenih, kot v resnici so na
               papirju napisani. Včerajšnji tekst gospoda Krleža iz leta 1935 je govoril o bednosti
               tega trenutka, po toliko letih, na žalost, na žalost, na veliko žalost. Končal se je
               s pomembno ugotovitvijo, povedana tudi je bila v romunščini, zaradi tega, ker je pač
               jo lahko izrekel eden največjih umetnikov danes, ki domuje v mariborskem teatru.
               Rečeno je bilo, da v svetu kadarkoli in kjerkoli preživijo samo sposobni in dobri,
               samo sposobni in dobri in ne majhni, taki, ki se ukvarjajo z oblačili, in ko si jih
               snamejo, se vidi vsa beda golote. O tem je govorila včerajšnja predstava in zato je
               bila dobra, ker je imela tudi vrhunske, tiste, ki so bili sposobni in ki so dobri in
               ki so zbrani skupaj na enem mestu, ki so multikulturni in ki so tudi v preteklosti
               bili definirani kot predstavniki nekega totalitarnega režima in nosilci le-tega –
               tako se je nekoč reklo Laibachom –, danes se jim ploska. Hvala bogu. Pozno, ampak
               dobro. 30 let je minilo tudi od takrat, ko se jih je še pljuvalo. Zato je bila
               evforija prisotna, zaradi tega, ker se je slovenski prostor v trenutku lahko
               zamislil, kaj je, če temu prostoru – ne samo temu, ožjemu, širšemu, evropskemu, ampak
               recimo, da temu – ne vladajo sposobni in dobri in ne govorijo sposobni in dobri in
               spodmikajo stole – ste videli, kako je enkrat Klug padel? –, v samomorilni in
               dobesedno v prizadevni pozi, ko se narod ubija, samega sebe. Z menoj so bili še trije
               ministri za kulturo: minister Mičunović, minister Bradić in minister Nović.
               Pogovarjali smo se tudi o arhivih, kdo se ne bi? Seveda, vsi nimajo vsega odprtega. Z
               nekaterimi se pogovarjamo, dobro sodelujemo, hodimo dol, poskušamo dobiti še tudi
               kakšne arhive, ki so tam. V Beogradu je dosti filmov. Ampak vendarle evidentiramo,
               digitaliziramo skupaj, in imajo podobna vprašanja, nimajo pa tako nizkih, kot se
               dogajajo te dni, noč in dan v teh prostorih, zraven, spodaj in zgoraj. Kjer,
               ponavljam, se dogajajo hitra sodišča in seveda si prizadeva naša, se prizadene tudi z
               razmišljanji o tem, da gre za državne udare, jaz pravim da gre za udarce narodu, ko
               se nekaj, kar se pripisuje, da se hoče raniti, ne rani.</p>
               <p>Tako da sposobnim in dobrim, kot je Krleža na koncu zaključil včerajšnjo predstavo,
               resda včasih tudi sodi ljudstvo, in ljudstvo je sodilo tudi tistim, ki so se v teh
               prostorih ukvarjali z našo tudi spolno pripadnostjo in ki so na drugačen način
               govorili o tem, kdo je mačo in kdo ni. In so se smejali. Tem ljudem se je tudi
               sodilo, s tem da po volitvah jih ni bilo več. Saj so tudi trezni in spoštljivi odnosi
               do soljudi še ostali.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Jerovšek, replike vam ne bom dovolil. Nadaljnje razprave na temo včerajšnje
               ali predvčerajšnje predstave tudi ne. Ugotavljam samo to, da sta bila v istem
               prostoru ob istem času na neki predstavi, ampak sta gledala različne stvari. Hvala
               lepa. Nadaljujemo. Besedo ima Breda Pečan, za njo Vito Rožej <stage>(Ga ni.)</stage>, potem Mirko
               Brulc.</p>
               <p>Prosim, Breda Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Kolegi so me opozorili, da naj za uvod povem, da je Tina Maze zmagala v času te
               vlade, v času prejšnje pa ni.</p>
               <p>In rada bi pa povedala nekaj okrog samih arhivov in razlogov, zakaj je koristno, da
               tisti del, ki je treba, da ostane zaprt, da ostane zaprt. Namreč, sama se ne morem
               znebiti občutka, da je v času, ko je bilo kopiranih več 10 tisoč dokumentov, tik pred
               nastopom nove Vlade, v prostorih Vlade Republike Slovenije, dokumentov, ki so jih
               fotokopirali na fotokopirnih strojih študentje in ljudje, ki nimajo nobene pravice
               dostopa do dokumentov, ki so jih fotokopirali, in so bili ti dokumenti potem nekam
               odneseni in se še danes ne ve, kje so. Verjetno je mnogo dokumentov bilo tudi
               natiskanih, ponarejenih in vtaknjenih med listine, ki so bile shranjene v prostorih
               Sove, tako kot je, ko so se vrnili oziroma ko so prišli v parlament, pred kar dosti
               leti, skoraj 20 let je zdaj že tega, dokumenti v kovinskih kovčkih, da je med njimi
               bilo marsikaj, kar zagotovo ni izhajalo izpred 40, 50 ali 30 let, ampak so bili to
               dokumenti, za katere bi ob kvalitetni forenzični raziskavi bilo ugotovljeno, da je
               starost papirja in tiskarskega črnila mnogo nižja, kot preostalih dokumentov v teh
               kovčkih. Da ne govorimo o tem, koliko dokumentov potuje naokrog ali pa leži po
               različnih tujih državah in čakajo na primeren čas in da tiste, ki bi radi odprli
               arhive, muči predvsem to, da so na zalogo spravili noter nekatere dokumente, ki bi
               jih radi zdaj brez oznake <q>"tajno"</q> pokazali javnosti, zaradi tega - zakaj so se za
               božjo voljo mučili in spravljali noter različne dokumente, ki so jih prej umetniško
               pripravili. Zdaj pa, za boga svetega, nimajo pravice teh svojih stvaritev, za katere
               so se mučili dve, tri leta, da so jih vtaknili vmes v prave mape, jih ne morejo
               pokazati javnosti. Torej, moram reči, da res smo ta koalicija in ta vlada nesramni,
               pokvarjeni, barabe, ki jih je treba prej ali slej zlustrirati. Ker moram reči, da
               najbolj simpatično se mi je zdelo zadnjič, ko sem slišala – žal ali pa na vso srečo
               tu v Ljubljani nimam televizije, ker potem bi verjetno slabše spala – na nekih
               Odmevih ali nekje je bil nek mladenič, ki je rekel, da je treba popolnoma vse
               politične funkcionarje izpred leta 1991 vreči iz vseh političnih funkcij, jih
               zlustrirati in jih nagnati. Jaz se s tem popolnoma strinjam. Z velikim veseljem bi
               lahko opazovala, kako bi naenkrat bila 27-članska ekipa na oni strani dvorani, ne
               razpolovljena, temveč verjetno zdesetkana. Tudi za ceno tega, da bi tukaj, na tej
               strani, jaz - na srečo imamo kar precej mladih poslancev, ki niso bili niti še skoraj
               rojeni v tistem času. In zaradi tega mislim, da je prav, da tega referenduma ne bo.
               Upam, da bo Ustavno sodišče prepoznalo, da gre za napad na človekove pravice zaradi
               tega referenduma.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Mirko Brulc.</p>
               <p>Prosim.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Kot majhni terierji se zaganjate v predsednika države<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Žal mi je, časa ne bo.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Ja, pa je. Jim ne bo uspelo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Mirko Brulc nima besede. Časa je še celo noč, gospod Brulc.</p>
               <p>Besedo ima Branko Marinič. Pripravi naj se Milenko Ziherl.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>Težko je po vsej tej razpravi povedati kaj bistvenega, pa vendar se mi zdi, da lahko
               v neki obliki obrazložitve svojega glasu povem, da se bolj nagibam in sem seveda za
               to, da se o tej vsebini zakona odloča ljudstvo na referendumu. Ampak vseeno bi želel
               izpostaviti, kje smo si pa enotni, saj tako eni kot drugi kličemo na pomoč nekoga
               tretjega. Mi smo predlagali, naj o tem odloča ljudstvo na referendumu, vi kličete na
               pomoč Ustavno sodišče, ki naj presodi. Torej, tu smo si, mislim, da povsem enotni.</p>
               <p>Kar zagotovo skrbi, je pa dejstvo, da če po eni strani lahko trdimo, da so arhivi
               naše največje bogastvo, iz katerega lahko predvsem znanstvena sfera črpa in dobiva
               hrano za to, da nastajajo strokovna dela, ki postavljajo narod v neko časovno
               obdobje, je seveda arhiv v tem smislu eno največjih bogastev, ki jih narod premore.
               Ob današnji razpravi in vsej dosedanji razpravi lahko ugotovimo, da so arhivi vsaj v
               tem delu, ko se z njimi ukvarjamo, nočna mora, in to zaradi tega, ker želimo pomagati
               nekomu, ki bi tako ali drugače izdal neka početja, ki so v nasprotju s temeljnimi
               človekovimi pravicami. Prepričan sem, da se v bistvenih trenutkih zna ljudstvo veliko
               bolje odločiti od nas, politikov, in zato je kakršnokoli preprečevanje, da se
               vendarle ne zgodi referendum, nesmiselno. Zaenkrat je to ustavna kategorija in dajmo
               ljudem takrat, ko se politiki tu ne moremo odločiti, kaj je prav in kaj ne, dajmo
               priložnost ljudstvu, naj se ljudstvo odloči.</p>
               <p>In če zaključim, zdi se mi pomembno poudariti, da je treba krivca iskati, ne tukaj,
               ampak izven parlamenta, pri kvalificiranih predlagateljih, ki se znajdejo v neugodni
               situaciji in hočejo na vsak način, za vsako ceno, skozi hitro proceduro izpeljati
               pomembne vsebine, ki pa morajo imeti svoj čas, da se lahko poslanke in poslanci
               pravilno odločimo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Milenko Ziherl. Pripravi naj se Gvido Kres.</p>
               <p>Prosim.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala lepa še enkrat.</p>
               <p>Glede na današnjo razpravo oziroma na današnjo materijo vsekakor menim, da so
               opazovalci upravičeno uvrstili Slovenijo med dežele z nepopolno demokracijo. Pa ne
               zaradi tega, kot se je tu v tej hiši slišalo, zaradi Janeza Janše, ampak nepopolna
               demokracija je tam, kjer vlada apatija, kjer ljudje ne verjamejo v nobeno inštitucijo
               več, kjer iščejo odrešenika, nekoga, ki jih bo odrešil. In ta je lahko, seveda, če je
               vse v njegovih rokah, samo diktator, kajti iz krizne situacije morajo rešiti
               demokratične spremembe, demokratično izvoljeni organi. Zadeva me spominja na dogodek
               iz preteklih let, ko je Al Gore objavil Neprijetno resnico. In v teh arhivih je
               očitno veliko neprijetnih resnic in seveda zato je treba na vsak način zadevo
               zakleniti, da ne bi še kaj pricurljalo. Vendar pa, če hočemo to državo, to družbo
               izpeljati iz krize, vsakršne, tudi moralne, in drugih kriz – materialne krize –, je
               treba, če se hočemo zazreti v prihodnost, za dobro prihodnost, je treba najprej
               razčistiti s preteklostjo. In če bomo nekatere stari pometali pod preprogo, je to
               slabo izhodišče za razčiščenje s preteklostjo. V teh arhivih je, po današnjih
               razpravah sodeč, glavna točka dogodki v Velikovcu. In zdaj, kar naenkrat, se ne sme
               niti omenjati predsednika države, češ, da mu mažemo ugled. Predsednik države za svoj
               image skrbi predvsem sam. In mene niti ne zanimajo toliko dogodki v Velikovcu, ampak
               recimo, njegova nenadna pojava v Sloveniji iz New Yorka, ko je veljal nekaj časa za
               glavnega kandidata za generalnega sekretarja Združenih narodov. Kaj se je tam
               zgodilo? Razen tega smo razpravljali, so še druge točke, ko je sam poskrbel in dal
               materijo za razpravo. Podobno razpravo, morda po tistem, kar se je dalo lansko leto
               slišati, morda je imel celo kar v domačih krogih. Ravno zaradi tega mislim, da bi
               morali ljudje iti na referendum in razsoditi, da je treba vsekakor, že tudi zaradi
               dolga do zgodovine same, pa da štartamo na neki osnovi, da morajo biti arhivi odprti
               in morda z nekaterimi znanimi omejitvami dostopni vsem tistim, ki so zainteresirani,
               da pogledajo vanje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Ivan Grill, pripravi naj se Alenka Jeraj.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa.</p>
               <p>Žal me tudi tokrat koalicija ni razočarala, kajti bil sem trdno prepričan, takrat,
               ko sem sopodpisal zahtevo za ta referendum, da do tega referenduma po vsej
               verjetnosti ne bo prišlo, ker boste ponovno zlorabili institut Ustavnega sodišča, šli
               v preoblikovanje tega sklepa in dali v presojo Ustavnemu sodišču. Trdno sem
               prepričan, da je v ozadju dogovor in da bo tudi ta zakon deležen prepovedi. Očitno si
               pri nas nekdo domišlja, da ima lahko, pa najsibo tudi Ustavno sodišče, pravico, da
               odloča nad ljudstvom. Upam, in želim si, da bo prej ko slej ljudstvo odločalo, da to
               ne more biti res in da bo prepoznalo, da se ta sistem uredi, da bo tudi v Sloveniji
               zavladala demokracija. Referendum je še zmerom edini način, kjer odloča tudi
               ljudstvo. Prej je kolega Kontič tukaj razlagal, da ljudstvo ima možnost vsake štiri
               leta odločati o nas poslancih, ali delamo dobro, ali delamo slabo. Glejte, spoštovana
               koalicija, toliko neumnosti, toliko slabih odločitev, kot ste jih v teh dveh letih
               sprejeli, vaša koalicija in ta Vlada, od leta 1991 naprej Slovenija ni bila deležna.
               In v štirih letih bo prišlo do res nepopravljivih posledic. Zato je prav, da pač
               kvalificirani predlagatelji – ali naj bodo to podpisniki, ali naj bomo to poslanci,
               ali Državni svet –, z vso pravico in legitimnostjo moramo vprašati ljudstvo, ali se
               strinja s takimi anomalijami, kot se seveda v slovenski družbi tudi dogajajo. In zato
               ne prepovedovati, da o teh zadevah seveda odloča ljudstvo. In očitek, da glejmo
               naprej; mi gledamo, spoštovana koalicija naprej, ampak vi se ozirate nazaj. Ali smo
               dali mi v Slovenski demokratski stranki po hitrem, po nujnem postopku ta zakon v
               obravnavo? Zakaj niste dali zakona, da bomo reševali podjetja, podjetnike, da bomo
               lovili tajkune ali pa preprečevali gospodarski kriminal? Takega zakona ni. Ni. Vi se
               s temi zadevami ukvarjate, nas silite v to, da skušamo pač s tisto močjo, ki jo
               imamo, operirati, ampak samo to nam preostane. In ne nam očitati, da je ta Državni
               zbor sprejel take ali drugačne slabe odločitve. To ste vi, tudi vi, gospa Potrata,
               ste ena izmed tistih, ki sprejemate slabe odločitve, in jaz upam in verjamem, da se
               bo čez dve leti izkazalo, da ne boste imeli več te priložnosti, da boste zavajali, in
               tudi Slovenijo pahnili v propad. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Alenka Jeraj, pripravi naj se Tadej Slapnik, za njim pa Jože Tanko.</p>
               <p>Prosim.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Predno nekaj rečem o referendumu, bi mojo kolegico, ki nam je citirala koalicijski
               sporazum, da bodo koalicijski partnerji preverili možnost, ali se to da narediti. Pri
               nas je niste preverili in mi bi dali glasove za to in bi jih z lahkoto dobili dve
               tretjini za referendumski dan v letu. Zdaj, nekateri ste razlagali, da so arhivi bili
               zaprti že prej, da jih je zaprla Janševa vlada. Še pred Janševo vlado je zadnjič na
               Odmevih povedal gospod Repe, da je brez težav dostopal do teh tako spornih in
               problematičnih biltenov. Ne vem, ali je gospod Repe kakšen poseben zgodovinar v tej
               državi, da lahko do česa dostopa, do česar drugi ne morejo. In govori, da je Janševa
               vlada potem to zaprla; potem tudi raziskovalka iz januarja 2009, ki je vsa ta
               arhivska gradiva lahko dobila, do tega ne bi mogla dostopiti. Torej, ne govorite, da
               smo sprejeli zakon, odprli arhive, jih potem spet zaprli, ker to ne drži. Nekateri
               ste rekli, da dokumentov tako več ni in da ni ostalo nič obremenjujočega več; potem
               pa sploh ni problema, da vse skupaj odpremo in si lahko to vsak pogleda, ki ga zadeva
               zanima. Mi smo tako, kot dopušča Ustava, dopušča zakon, vložili predlog za razpis
               referenduma. Razprava o tem, ali naj bodo ali naj ne bodo, najprej bomo morali
               spremeniti Ustavo, če bi hoteli to prepovedati, saj očitno nekateri tudi take namere
               imate, ampak dokler referendum je, ga lahko predlagajo vsi kvalificirani
               predlagatelji. Po zakonu mora biti razpisan. Lahko je razpisan v roku enega leta od
               odločitve itn., tako da možnosti je veliko, ampak seveda se vi zatečete oziroma
               uberete eno drugo pot, pošljete zadevo na Ustavno sodišče. Doslej se to ni izkazalo
               kot najboljše. Kakšno stvar samo zaustavite za nekaj časa, na koncu se stvari
               izkažejo, da vam ne gredo v prid in kot je bilo že rečeno, vprašati se morate, zakaj
               referendum in zakaj toliko referendumov. Če se jaz spomnim naše vlade, je bilo mnogo
               slabe volje, ampak referendumov pa ni bilo, za čuda. Potem niso bile najbrž odločitve
               tako zelo slabe, kot so slabe pri tej vladi. Tako da, jaz sem prepričana, da bo
               Ustavno sodišče ocenilo in tudi ne bo v nedogled na voljo koaliciji, da bo
               prepovedovalo referendume, pač pa ga bo dovolilo in se bodo ljudje odločili o tem,
               ali naj odpremo arhive. Jaz mislim, da jih moramo, ker sicer, če se ne razčisti s
               preteklostjo, kot je bilo rečeno, te ta vedno prehiteva in se stvari iz preteklosti
               ponavljajo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jože Tanko, pripravi naj se mag. Franc Žnidaršič, za njim pa Franco Juri.</p>
               <p>Jože Tanko, prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Najprej bi rad opozoril na to, da se mnogi danes v tej dvorani zgražajo glede naše
               zahteve za referendum. Tu bi rad najprej predvsem opozoril, da je tudi ministrica, ki
               ima toliko proti tej naši pobudi, bila sama v prejšnjem mandatu podpisnik zahteve za
               referendum o Zakonu o RTV, in ta zakon je izgubila. V tem mandatu je sprejela zakon
               mimo, bi rekel, interesov oziroma brez upoštevanja pripomb opozicije, tudi tu je bil
               zahtevan referendum in tudi ta zakon je izgubila in ob tem naredila še 4 ali pa več
               kot 4 milijone dodatnih stroškov oziroma izgube sredstev pri Javnem zavodu
               Radiotelevizija Slovenija. In tu, najbrž, je ta zahteva, da se ta naša pobuda,
               zahteva za referendum, pošlje na Ustavno sodišče, pravzaprav edini izhod koalicije iz
               zagate, v kateri se je znašla. In tu upati na to, da bo Ustavno sodišče zahtevo za
               referendum prepovedalo. To je edini izhod še, ker od slabe vlade, so se ljudje že
               sprijaznili, ni možno pričakovati dobrih rešitev in tudi ne podpreti predlogov, ki
               jih predlaga oziroma ki jih uzakonja.</p>
               <p>Druga stvar, na katero bi rad opozoril, je stališče Arhiva Republike Slovenije.
               Arhiv Republike Slovenije je v tem konkretnem primeru, na osnovi zahteve za dostop do
               gradiva, odločal večkrat; dvakrat ali trikrat je podprl zahtevo vlagateljev, potem,
               ko so pa Arhivu Republike Slovenije, njegovemu direktorju, zlomili hrbtenico, je pa
               pristal na to, da ni možno vpogledati v arhive. Kljub temu, da se vmes pravna podlaga
               ni spremenila, kljub temu, da je vmes prišlo do vpogleda v ta arhiv, ker je samo leto
               pred tem mlada raziskovalka pri istih plombah, istih zaznambah lahko pogledala v ta
               arhiv, in tako naprej. In tukaj imamo očitno prvorazredne in drugorazredne
               raziskovalce. Ta pojem se je v tej državi prijel. Pri isti pravni podlagi, pri isti
               uredbi, pri pravzaprav istem direktorju arhiva in tako naprej, je možno v enem
               trenutku to vpogledati, nekoliko kasneje, drugi osebi, je to prepovedano. In tu
               govorimo že vrsto časa, da imamo dve pravni državi in tudi v tem primeru se kaže, da
               imamo dve pravni državi. Žal, tudi ta naš poziv, ki smo ga naslovili na predsednika
               republike, da pozove predsednika Vlade k spoštovanju zakonov in da predsednik Vlade
               tudi od svojih inštitucij – tako od Slovenske obveščevalno-varnostne agencije kot
               tudi Arhiva Republike Slovenije – zahteva spoštovanje predpisov, je naletela na gluha
               ušesa. Tu moramo reči, da se ta prvorazrednost in drugorazrednost izrazito politično
               profilira. In kakorkoli to obračamo, je ta dvoličnost in dvojnost v tem mandatu
               izredno prisotna.</p>
               <p>Še na eno stvar bi opozoril. Čeprav Varuh človekovih pravic v konkretnem primeru
               nima popolnoma nič z arhivskim gradivom, ste ga uporabili kot nek inštitut, ki naj bi
               dal neko mnenje v tem konkretnem primeru, vendar je tu le treba ugotoviti, da Zakon o
               varuhu človekovih pravic njemu v tem primeru ne da popolnoma nobene možnosti. Nihče
               ni zahteval individualnega postopka v tem primeru, nihče ni v tem primeru preverjal,
               ali je to upravičenje izkazano ali ne, in tako naprej. Skratka, na neki pavšalni
               oceni je Varuh človekovih pravic napisal nek tekst, ki ste ga priložili tudi k tej
               zahtevi. Varuh ni začel postopka na lastno pobudo, ni dobil soglasja prizadetega, da
               bi lahko ta postopek začel, tako kot je zapisano v Zakonu o varuhu človekovih pravic,
               nihče tega ni sprožil, če je kdo, ni napisano, in tako naprej. Skratka, gre za eno
               celo vrsto, eno serijo nedoslednosti in zlorab inštitucij, ki bi morale delovati v
               javnem interesu za ta, pravzaprav primer, da se zaščiti dostop do gradiv, v katerih
               so omenjena nekatera funkcionarska imena. Morda tudi kakšno ime, ki je v tem Državnem
               zboru na visoki funkciji. In še nekaj, Evropski parlament, kolega Grims je že omenil,
               da je sprejel Resolucijo o evropski zavesti in totalitarizmu in tam je v tej 6. točki
               napisano, nekako obžalovaje, da dostop do arhivov bivših totalitarnih režimov ni
               dosegljiv. Mi smo želeli ta dokument sprejeti, koalicija ga ni sprejela, naši
               evropski poslanci pa so zanj vsi glasovali. In tudi tu se kaže pravzaprav ta naš
               odnos do razumevanja naše zgodovine in tudi do razmer, ki so.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo.</p>
               <p>Veliko smo že danes govorili. Verjetno so utrujeni tudi tisti, ki nam sledijo po
               televiziji, ki so naši zvesti gledalci, da se še sprašujejo, čemu toliko ur, toliko
               energije in toliko pameti za to, da odločimo o referendumu. Ne o vitalnem vprašanju
               naše družbe, ampak o referendumu o arhivih. Najbrž se zavedate, da, tudi če do tega
               referenduma bo prišlo, bomo spet priče zelo nizki udeležbi. Večina državljank in
               državljanov meni verjetno, da ima ta država bistveno večjih problemov drugje, ne v
               arhivih. Arhiv je prostor, kjer pravzaprav urejamo na zavesten način tisto, čemur
               pravimo zgodovinski spomin. In tega bi se morali zavedati. Če bi razumeli bistvo
               arhiva in logiko arhiva, bi se zavedali tudi nujnosti urejenosti delovanja arhiva.
               To, kar vi predlagate, pravzaprav, je prehitevanje nekaterih osnovnih pravil, ki
               omogočajo, da ostane arhiv v javnem interesu in del kolektivnega interesa in del
               kolektivnega spomina, zgodovinskega spomina.</p>
               <p>Kot sem na začetku v imenu poslanske skupine prebral 6. točko deklaracije Evropske
               unije, in žal, kolega Grimsa takrat tukaj ni bilo, če ne, bi končno zvedel in
               spoznal, kaj pravi tista deklaracija. Mislim, da je tisti stavek, ki sem ga prej
               citiral, ključen za to, da razumemo in sprejmemo filozofijo deklaracije v celoti.
               Vse. Prav je, da odpremo arhive, da omogočimo dostop do gradiva, kjer se urejuje
               kolektivni spomin in kolektivno zavest o naši zgodovini, ampak ne za to, da bi ga
               nekdo zlorabljal v politične namene. In ta zloraba v politične namene je jasna, je
               jasna iz teh razprav, je jasna iz poskusov blatenja, je jasna iz delovanja tistega
               stroja za blatenje, ki skuša razvrednotiti vse, kar še deluje v tej državi. In ko
               govorimo o potrebi o urejenem dostopu do arhivskega gradiva; jaz se vprašujem, kaj se
               je dogajalo v 90. letih in kaj pomeni za predlagatelje referenduma odnos do delovanja
               države pred 17. majem 1990. Takrat, ko je nastopila prvič demokratična Slovenija,
               nato demokratična in samostojna Slovenija, mi smo prišli iz prejšnjega sistema v nov
               sistem, ne da bi za to uničili infrastrukturo državnosti, ki je omogočala tudi ta
               prehod iz prejšnje države v novo državo. In konkretno vprašujem: gospod dr. Miha
               Brejc, takratni direktor VIS, torej nove obveščevalne službe, je morda prekinil,
               travmatično, z delovanjem prejšnje obveščevalne službe, je odpustil vse člane
               takratne obveščevalne službe; ali je VIS nadaljeval svoje delo s s posamezniki, ki so
               prej sodelovali in delovali znotraj Službe državne varnosti v tujini in so morda
               potem sodelovali z VIS oziroma s Sovo? Mislim, da je to ključno vprašanje. Če menite,
               da takrat je prišlo do revolucije in da se je gospod Brejc znebil vseh sodelavcev v
               tujini, če to mi uspete dokazati, potem bom pritrdil vaši zahtevi po neselektivnem,
               neurejenem odpiranju arhiva, tudi v tistem delu, ki se nanaša na delovanje teh
               posameznih subjektov državne infrastrukture. Če tako ni, se morate zavedati
               odgovornosti, ki jo imate kot poslanci tega Državnega zbora. Če tako ni in tako
               očitno ni bilo, se je zgodilo to, kar se je zgodilo, da je prejšnja vlada z uredbo –
               oproščam se gledalcem, ker se ponavljam, ampak je treba ponoviti to zgodbo – prejšnja
               vlada z uredbo, sporazumi, s podzakonskimi akti, v bistvu preprečila, da bi
               uveljavili v celoti 65. člen takratnega oziroma še zdaj veljavnega zakona. In zakaj
               je to storila Janševa vlada? Ker je videla v trenutku, ko je premestila tisti del
               arhiva nacionalnemu arhivu, se je zavedala zapletenosti tistega dela, ki se nanaša na
               delovanje obveščevalnih služb v tujini v 80., 90. letih, kajti je bilo tisto
               delovanje vezano še na delovanje obveščevalnih služb po neodvisnosti države
               Slovenije. In če je imel Janez Janša, če je imela vlada, če je imel gospod Brejc in
               potem seveda tudi gospod Šinkovec, gospod Šturm, če so se tega zavedali in so ščitili
               določene podatke, verjetno je bilo iz istih razlogov, ki navdihujejo sedanjo vlado
               pri urejanju tega zakona. Torej, če ostanemo pri evropski deklaraciji, ki jo jaz
               podpiram, kolega Grims, tako kot vi, ampak jo citiram v celoti, ne parcialno in s
               cenzuro zadnjih stavkov, ne sme priti do politične zlorabe arhivov, ker to je
               razvrednotenje kolektivnega spomina. To je razvrednotenje kolektivne zavesti. Vi bi
               želeli politično zlorabo, to ste dokazali s tistimi, oprostite, bednimi dokumenti, s
               katerimi očitno razpolagate, želite razkrivati nekaj bombastičnega, razkrivate pa
               nekaj, celo padli ste na finto, ko sem vas pozval javno in sem vas pač kritično
               ocenil, da razpolagate z originali, kajti je žig na dokumentu rdeče barve. Takoj ste
               se odzvali in ste povedali: <q>"ne, poglejte, saj to je javno, to se da poskenirati, to
               so mikrofilmi, vsakdo lahko pride do tega dokumenta"</q>. Če je tako, čemu ste toliko
               napovedovali ta dokument in potem ga objavili na spletni strani? Koga imate za norca?
               Vse državljane. Če je tako javno, dovolite, da si vsak državljan vzame čas in gre
               brskat, če ga to zanima, in gledat tiste arhive. Ampak ne točno to, vi ste želeli iz
               tega narediti veliko zgodbo, veliko senzacijo, napovedali ste razkritje. Kakšno
               razkritje? Nečesa, kar je javno, kar lahko jaz fotografiram, poskeniram, objavim.
               Blef, totalen blef. In ko ste se tega zavedali, zdaj ste se malo ustavili, s tem, s
               to objavo teh dokumentov, in greste raje na referendum; ste pa mojstri za
               preusmerjanje pozornosti, vsakič. Ko nekaj ne štima, kot dobri vojaki oziroma kot
               dobri gverilci točno veste, kdaj se je treba umakniti in kje je treba spet napasti
               sovražnika oziroma nasprotnika. Čestitam! In ta manever vam delno uspeva delno ne,
               ker ste se po mojem s tem frontalnim napadom na institut predsednika države
               pravzaprav blamirali, ne samo v državi, ampak tudi pred tujino. Marsikdo se v
               soseščini sprašuje, čemu ta napad. V sosednji Italiji, recimo, niti skrajna desnica
               se ne ukvarja s preteklostjo predsednika Napolitana. Ali si predstavljate, če bi šli
               zdaj brskat in iskat dokumente iz časov, ko je bil tajnik Palmira Togliattija in ko
               je hodil v Moskvo in tako dalje, pa nihče se s tem ukvarja, ker se vsak zaveda pomena
               instituta predsednika republike. In niti Berlusconi, ob vseh problemih, ki jih ima
               zaradi mladoletnic, pa niti predsednik parlamenta Fini se s tem ne ukvarjata, ker
               kljub vsemu imata očitno državniško držo. Jaz pogrešam to državniško držo pri
               Slovenski demokratski stranki in pri vseh tistih, ki so podpisali zahtevo po
               referendumu in ne razumem take poze in te želje po destabilizaciji države – ne te
               politike, te koalicije, ampak države –; nimate več odnosa do lastne države, in to
               kljub temu, da ste bili deležni osamosvojitve, da ste bili v prvih vrstah
               demokratizacije, tako kot mnogi s te strani, ampak to ste pozabili. In zato, da bi
               pometali s sedanjo oblastjo in sedanjim predsednikom republike, ste pripravljeni
               požgati Rim in Filistejo. Vse. Naj gre k vragu država, samo, da pridemo do dna, do
               konca in da zmagamo 50 plus, po vaših vizijah. Zato jaz vas pozovem še enkrat k
               odgovorni drži. Vprašanje tega referenduma je vprašanje ustavnosti in je prav, da ga
               pošljemo najprej v presojo ustavnim sodnikom v upanju, da to še kaj pomeni v tej
               državi; jaz upam, da ja, da je še vedno merodajno in pomembno to, kar bodo ugotovili
               v Ustavnem sodišču. Dejstvo je, da v vsej tej razpravi smo danes samo potrdili, da
               gre za eno od velikih političnih iger, da je veliko ideoloških predsodkov v igri in
               da je to predvsem priložnost za to, da se radikalizira tisto, čemur pravimo kulturni
               boj. Zato še enkrat menim, da je pomembno presoditi, ali je sploh vredno iti na ta
               referendum. Verjamem, da državljani takšnega referenduma nočejo, ne potrebujejo, da
               samo zainteresirani in politično opredeljena stran bo verjetno šla in glasovala tako,
               kot je za njih oportuno. Ampak dejansko, ta je eden tistih referendumov, ki jih ne
               potrebujemo. Ampak, če bomo šli na referendum, bodimo vsaj točno seznanjeni z
               ustavnostjo tega referenduma, če ta referendum ne posega v ustavne pravice in v
               človekove pravice in žal jaz se bojim, da posega, vsaj po tistem, kar smo slišali
               tudi od varuhinje človekovih pravic, seveda bomo šli pač z mirno vestjo in bomo z
               argumenti tudi tem vašim argumentom parirali. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi besedo še predstavnica Vlade? Ne želi. Predstavnica predlagatelja, Majda
               Potrata? Ne želi. Zaključujem razpravo o predlogu sklepa. Proceduralno, gospod
               Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa.</p>
               <p>Spoštovani predsednik – predlagam, da ravnate v skladu z 71. členom Poslovnika –,
               čas za razpravo še ni potekel in vi bi bili dolžni v skladu s tem poslovnikom
               vprašati, ali želi še kdo razpravljati. Predlagam<gap n="...."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Seveda ne. Gre za dokument, h kateremu je bilo možno vlagati amandmaje do zadnjega
               trenutka, do zaključka razprave; v takšnih primerih ta določba poslovnika ne velja,
               zato zaključujem razpravo o predlogu sklepa.</p>
               <p>Ker k predlogu sklepa ni bilo vloženih amandmajev<gap n="..."/> <stage>/ oglašanje iz dvorane/</stage> O
               predlogu sklepa bomo v skladu s časovnim potekom seje<gap n="..."/></p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Postopkovno.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/> Državnega zbora odločali čez pol ure v okviru glasovanj.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Postopkovno.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>S tem prekinjam to točko dnevnega reda. Prekinjam tudi 40. izredno sejo Državnega
               zbora, ki jo bomo z glasovanjem nadaljevali ob 22.50.</p>
               <p>Poglejte si natančno poslovnik, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Predsednik, to je splošna določba poslovnika, velja za vse primere, ne samo za tiste,
               ki so všeč predsedniku Državnega zbora in koaliciji.</p>
               <stage type="time">(Seja je bila prekinjena ob 22.22 in se je nadaljevala ob 22.47.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Prehajamo na
               glasovanja zbora o predlogih odločitev. Poslanke in poslance prosim, da preverite
               delovanje glasovalnih naprav. <title>Nadaljujemo s prekinjeno 1. točko dnevnega reda, to je z zahtevo za razpis zakonodajnega referenduma o
                  Zakonu o malem delu</title>
               </p>
               <p>Nadaljujemo z obravnavo predloga Odloka o razpisu zakonodajnega referenduma o Zakonu
               o malem delu.</p>
               <p>Prehajamo na odločanje o amandmaju Poslanske skupine SDS k 4. razdelku, ki ga bomo
               opravili na podlagi pregleda vloženega amandmaja z dne 17. 2. 2011. Pri tem vas
               obveščam, da je na podlagi 33. člena Zakona o referendumu in o ljudski iniciativi, za
               sprejetje amandmaja potrebna dvotretjinska večina navzočih poslancev.</p>
               <p>Glasujemo.</p>
               <p>Obrazložitev glasu v imenu Poslanske skupine SDS, Alenka Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala za besedo.</p>
               <p>Dileme o tem, ali referendum o malem delu bo, ni več; referendum zagotovo bo.
               Vprašanje ali pa dilema je samo, kdaj bo. Koalicija predlaga 10. april, v opoziciji
               predlagamo 8. maj. Glede na zakon je seveda možno razpisati referendum, torej, ne sme
               preteči manj kot 30 dni in ne več kot leto dni od odločitve.</p>
               <p>Mi apeliramo na vas, in zato smo tudi predlagali amandma k odloku, da razmislimo še
               enkrat, ali bi res bilo tako ključno za to državo, če je referendum mesec prej ali
               mesec kasneje. Večina se strinja ali pa smo nekako v razpravah prišli do tega, da
               lahko na ta način privarčujemo kar nekaj denarja. Referendum o malem delu bo 10.
               aprila ali pa 8. maja, razlika je le ta, da se mu 8. maja lahko pridruži še kateri od
               drugih referendumov in da lahko na ta način privarčujemo vsakokrat nekaj več kot 4
               milijone evrov. In ob vsem govorjenju o varčevanju, o tem, kako nam je mar za javne
               finance, bi pričakovali, da boste naš amandma podprli. Zagotovo se v tem mesecu ne bo
               zgodilo nič presenetljivega, tudi zakon ne bo ogrožen, ker bi stopil v veljavo s 1.
               1. 2012. In, še enkrat, pa ne bi bila rada tako plastična, kot so bili nekateri
               kolegi – <q>"po zdravi pameti"</q> in podobno. Mi si želimo, ne vseh referendumov, ki še
               bodo, pač pa tiste, ki bodo, o katerih bo do takrat odločeno, da o njih glasujemo
               skupaj. Težko bomo vsi skupaj razložili državljankam in državljanom, zakaj so morali
               priti drugo nedeljo v aprilu na referendum, in zakaj so morali priti drugo nedeljo v
               maju. Zakaj se niti o tem nismo mogli pogovoriti, da bi bil referendum o eni in o
               drugi stvari, ali pa celo o treh in štirih, na isti dan, torej 8. maja. Jaz
               predlagam, da podprete naš amandma. Mislim, da bomo s tem naredili uslugo vsem, ker
               referendum zagotovo bo, kot rečeno, pa razlike velike ne bo v tem, ali je 10. aprila
               ali 8. maja. Tudi vi boste imeli drugačen obraz lahko pred svojimi volilci in mi bomo
               naš amandma seveda podprli in predlagam, da ga podprete tudi vi.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 73 poslank in poslancev, za je glasovalo 28,
               proti 45.</p>
               <p><stage>(Za je glasovalo 28.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmaju.</p>
               <p>Prehajamo na odločanje o predlogu odloka v celoti.</p>
               <p>Glasujemo. Glasovanje teče. Navzočih je 72 poslank in poslancev, za je glasovalo 70,
               proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je odlok sprejet. S tem zaključujem to točko dnevnega reda. <title>Nadaljujemo s prekinjeno 2. točko dnevnega reda, to je z zahtevo za razpis zakonodajnega
                  referenduma o Zakonu o spremembah in dopolnitvah Zakona o varstvu dokumentarnega
                  in arhivskega gradiva ter arhivih</title>
               </p>
               <p>Nadaljujemo z obravnavo predloga sklepa o zahtevi Državnega zbora Republike
               Slovenije za presojo ustavnosti posledic, ki bi nastale zaradi zavrnitve Zakona o
               spremembah in dopolnitvah Zakona o varstvu dokumentarnega in arhivskega gradiva ter
               arhivih na referendumu.</p>
               <p>Ker k predlogu sklepa ni bilo vloženih amandmajev, prehajamo na odločanje o predlogu
               sklepa. Obrazložitev glasu v imenu Poslanske skupine SDS mag. Branko Grims.</p>
               <p>Prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani!</p>
               <p>Glasovali bomo proti, kajti v to nas prepričuje tudi današnja razprava, kjer je bilo
               pokazano mnogo nerazumevanja o fenomenu tajkunov, ki niso samo značilnost Slovenije,
               ampak celotnega postsocialističnega bloka. Nekdanja Udba je vzpostavila mrežo svojih
               trgovskih, finančnih in drugih ekonomskih institucij. In če boste pozorno pogledali,
               kje so se pojavili tako imenovano tajkuni, boste videli, da jih je večina nastala v
               tistih podjetjih, ki so naslednice omrežja nekdanje Udbe, in da so financirani s
               strani tistih finančnih institucij, ki so bile prav tako del omrežja ali vsaj
               vplivnega omrežja, nekdanje Udbe. En del slovenskih podjetij, pa, kot veste, je
               odkupljen tudi s strani – ali se ga želi odkupiti s strani – kapitala, ki se je
               očitno odlil tik pred prvimi demokratičnimi volitvami spet iz ekonomskega in
               finančnega omrežja Udbe v tujino in se sedaj vrača prek različnih firm, o katerih
               sami zelo dobro veste, katere so. To se pravi, če želimo biti si na čistem o fenomenu
               tajkunov in tajkunstva, je tudi to razlog, da ohranimo arhive odprte. Predvsem pa je
               ohranitev odprtih arhivov vprašanje ekonomskega razvoja Slovenije, je pomembno
               razvojno vprašanje. Zaradi ukrepov, ki jih demokratična Evropa ne razume, kot so:
               odlikovanje bivšemu šefu Udbe, poimenovanje ceste po nekem diktatorju, zapiranje
               arhivov nekdanje tajne politične policije, postajamo v očeh investitorjev v Evropski
               uniji in drugod po svetu nekakšen čuden rdeči eksot. In tisti, ki postane v očeh
               potencialnih investitorjev rdeči eksot, potem lahko dobi denar samo po mnogo dražji
               ceni ali se mu kapital sploh na široko izogne. In da se to že dogaja, nas lahko
               prepričuje tudi drastičen padec konkurenčnosti Slovenije na vseh mednarodnih
               lestvicah v zadnjem obdobju, torej v obdobju, ko nas vodi ta protievropska in
               protidemokratična koalicija.</p>
               <p>Ker torej želimo ohraniti razvoj Slovenije, ker torej želimo slediti navodilom
               Evropske unije, ki se je tudi v svoji resoluciji o evropski zavesti opredelila za to,
               da naj bodo arhivi odprti, da naj bo torej omogočeno njihovo preučevanje, bomo
               glasovali proti temu, da naj gre ta predlog sklepa v presojo Ustavnemu sodišču, kajti
               razlogov za to dejansko ni. Razlogi za to so samo vaš strah in vaše hitenje, in sami
               dobro veste<gap n="..."/> <stage>/ izklop mikrofona/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 72 poslank in poslancev, za je glasovalo 43,
               proti 24.</p>
               <p><stage>(Za je glasovalo 43.)</stage> <stage>(Proti 24.)</stage></p>
               <p>Ugotavljam, da je Državni zbor predlagani sklep sprejel.</p>
               <p>S tem zaključujem to točko dnevnega reda, zaključujem tudi 40. izredno sejo
               Državnega zbora.</p>
               <p>Prosim za pozornost! Članice in člane Odbora za delo, družino, socialne zadeve in
               invalide obveščam, da se bo čez 15 minut, torej ob 23.15, v veliki dvorani na
               Tomšičevi začelo 1. nadaljevanje 27. seje. Hvala lepa. <stage type="time">(Seja je bila zaključena
                  17. februarja 2011 ob 23. uri.)</stage>
               </p>
            </sp>
         </div>
      </body>
   </text>
</TEI>