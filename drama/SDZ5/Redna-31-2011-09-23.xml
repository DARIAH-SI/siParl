<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-31-2011-09-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|5561D9A89DD4485FC1257E5F00416825</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=5561D9A89DD4485FC1257E5F00416825</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-31-2011-09-23.DZ" n="31">
               <name>Redna</name>
               <date when="2011-09-23"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-31-2011-09-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 31. seje</stage>
            <stage type="chairman">Sejo so vodili predsednik Državnega zbora Ljubo Germič ter podpredsednika mag.
            Vasja Klavora in Miran Potrč.</stage>
            <stage type="time">Seja se je začela ob 10. uri. </stage>


            <sp xml:id="SDZ5-Redna-31-2011-09-23.sp1">

               <speaker>PREDSEDNIK LJUBO GERMIČ:</speaker>

               <p>Spoštovane kolegice poslanke, spoštovani kolegi poslanci, gospe in gospodje!</p>
               <p>Začenjam z nadaljevanjem 31. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               mag. Andreja Rihter, gospod Zmago Jelinčič Plemeniti, gospod Vili Trofenik, gospod
               Alojz Posedel in gospod Aleksander Zorn. Vse prisotne lepo pozdravljam.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VISOKEM ŠOLSTVU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade dr. Igorju
               Lukšiču, ministru v funkciji ministra za visoko šolstvo, znanost in tehnologijo.</p>
            </sp>
            <sp xml:id="SDZ5-Redna-31-2011-09-23.sp2">

               <speaker>DR. IGOR LUKŠIČ:</speaker>

               <p>Predsednik, hvala lepa za besedo. Poslanke in poslanci!</p>
               <p>Pred nami je sprememba Zakona o visokem šolstvu, za katero sem zelo zadovoljen, da je
               usklajena do te mere, da je doživela podporo vseh ključnih akterjev, se pravi
               študentske organizacije, rektorjev, in da prinaša nekaj predvsem tehničnih novosti,
               ki naj bi izboljšale preglednost, transparentnost visokošolskega področja. Spremembe
               in dopolnitve zakona predstavljajo normativno podlago za vzpostavitev evidenčnega in
               analitskega informacijskega sistema visokega šolstva v Republiki Sloveniji.
               Informacijski sistem je primerno zastavljen kot orodje za zagotavljanje preglednosti
               visokega šolstva, s katerim se bo povečala informiranost javnosti o visokošolski
               ponudbi v celotni Republiki Sloveniji. Z evidenčnim elektronskim sistemom visokega
               šolstva uvajamo novosti na naslednjih področjih: na področju razvida visokošolskih
               zavodov; priprave in objave razpisa za vpis v javnoveljavne študijske programe vseh
               treh stopenj; na področju poteka zbiranja prijav za vpis v študijske programe na vseh
               treh stopnjah, torej diplomski, podiplomski in doktorski; spremljanja podatkov o
               študentih in dokončanju študija, s čimer si obetamo, da bomo odpravili fiktivne
               vpise; spremljanja podatkov o izvajalcih visokošolskih dejavnosti do ravni
               predavatelja; prijavljanja študentov za subvencionirano bivanje ter statističnega
               poročanja.</p>
               <p>Kot krovna funkcionalnost elektronskega visokega šolstva je predviden spletni portal,
               na katerem bodo javno objavljeni podatki o visokošolskih zavodih, študijskih
               programih do ravni predmetnikov z navedbo izvajalcev, razpis za vpis, elektronska
               prijava za vpis, elektronska prijava za subvencionirano bivanje in druge aktualne
               informacije o visokem šolstvu, poleg slovenskega tudi v angleškem jeziku, s čimer
               bomo poskušali doseči tudi večjo atraktivnost naših študijev za študente iz drugih
               držav. Vzpostavitev tega sistema izhaja iz ukrepa nacionalnega programa visokega
               šolstva, ki je bil sprejet v Državnem zboru za obdobje 2011–2020 in je potreben tudi
               za ugotavljanje upravičenosti pravic študentov do študija in drugih pravic iz javnih
               sredstev, kakor tudi za izvajanje Zakona o uveljavljanju pravic iz javnih sredstev,
               ki je bil tudi sprejet v tem mandatu, leta 2010. Sprememba in dopolnitev Zakona o
               visokem šolstvu v poglavju Evidence in obdelava osebnih podatkov je potrebna tudi
               zaradi uskladitve z Zakonom o varstvu osebnih podatkov.</p>
               <p>Spoštovani poslanke in poslanci, gospod predsednik! Vabim zbor, da zakon, ki se mi
               zdi dobro pripravljen in usklajen, podpre. Hvala.</p>
            </sp>
            <sp xml:id="SDZ5-Redna-31-2011-09-23.sp3">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Predlog zakona je obravnaval Odbor za visoko šolstvo, znanost in tehnološki razvoj
               kot matično delovno telo. Za predstavitev poročila odbora dajem besedo predsedniku
               odbora mag. Branku Grimsu.</p>
            </sp>
            <sp xml:id="SDZ5-Redna-31-2011-09-23.sp4">

               <speaker>MAG. BRANKO GRIMS:</speaker>

               <p>Spoštovani!</p>
               <p>Vsem lep pozdrav tudi v imenu Odbora za visoko šolstvo, znanost in tehnološki razvoj,
               ki je na svoji 17. seji dne 8. septembra 2011 obravnaval Predlog zakona o spremembah
               in dopolnitvah Zakona o visokem šolstvu. Po uvodnih obrazložitvah, ki so bile enake,
               kot jih je zdaj predstavil gospod minister, smo odprli razpravo in se seznanili tudi
               s poročilom pravne službe Državnega zbora, ki je bilo izjemno obsežno, na kar šestih
               straneh, in zaradi katerega je bil dan tudi predlog, da zakon ni primeren za
               nadaljnjo obravnavo. K sami vsebini sicer posebnih pripomb ni bilo, bilo pa je zelo
               veliko pripomb k pravni obliki samega besedila, vendar odbor predloga sklepa, da
               predlog zakona ni primeren za nadaljnjo obravnavo, ni podprl in je zato opravil tudi
               obravnavo členov ter sprejel amandmaje poslanskih skupin koalicije k 1., 2., 3., 4.,
               5., 6., 7., 8., 9. in 10. členu, s čimer je bil praktično zakon na seji odbora
               napisan na novo. Predlog tako dopolnjenega besedila je sestavni del poročila, in tako
               dopolnjeno besedilo je odbor v drugi fazi obravnave, ker gre za skrajšani postopek,
               na svoji seji tudi potrdil in je danes dano v razpravo ter glasovanje Državnemu zboru
               Republike Slovenije.</p>
            </sp>
            <sp xml:id="SDZ5-Redna-31-2011-09-23.sp5">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Poslanske skupine Socialnih
               demokratov bo stališče predstavila mag. Majda Potrata.</p>
            </sp>
            <sp xml:id="SDZ5-Redna-31-2011-09-23.sp6">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana predstavnika Vlade, poslanke in
               poslanci!</p>
               <p>Poslanska skupina Socialnih demokratov bo zakon podprla. To je storila že na matičnem
               delovnem telesu, kajti z amandmaji, ki so bili na matičnem delovnem telesu sprejeti,
               so bile upoštevane pripombe Zakonodajno-pravne službe, pretežno redakcijske narave,
               tako da o pisanju zakona na novo ni mogoče govoriti. Res je za predlog zakona v tej
               plenarni obravnavi predlaganih tudi dvoje amandmajev, ki sta prav tako redakcijske
               narave in ju bomo zaradi tega v Poslanski skupini Socialnih demokratov potrdili.
               Sicer pa naj povem, kako gledamo na ta zakon. Zakon jemljemo za tehnični zakon, s
               katerim bo dana zakonska podlaga za vpeljavo nekaterih načrtovanih potekov
               elektronskega vodenja evidenc. Zakon je pomemben zlasti zaradi spremljanja in
               načrtovanja prihodnje visokošolske politike. Sprejetje novele je potrebno zaradi
               vzpostavitve evidenčnega in analitskega informacijskega sistema visokega šolstva v
               Republiki Sloveniji oziroma izvajanja Zakona o uveljavljanju pravic iz javnih
               sredstev, ki predvideva zbiranje podatkov o študentih iz elektronskih evidenc.</p>
               <p>eVŠ je eden izmed ukrepov iz Resolucije o Nacionalnem programu visokega šolstva
               2011–2020. Pričakujemo in upamo, da se končno vzpostavlja učinkovit sistem
               spremljanja uveljavljanih pravic študentske populacije. Statistični podatki, ki sicer
               že danes deloma prikazujejo stanje na študijskem področju, so pa naslednji. Število
               študentov narašča, če samo za primerjavo povem, s 64 tisoč študentov leta 1991 na 111
               tisoč 873 v letu 2009. Vključenost mladih v terciarno izobraževanje je visoka. V
               vpisni starosti je okoli 55 % populacije vpisane deloma. Tega ni mogoče spregledati
               tudi zaradi ugodnosti, ki jih prinaša študentski status. Na tisoč prebivalcev imamo
               vpisanih 4,1 študenta, povprečje Evropske unije je 28,6. Če gledamo razmerje študent
               : pedagoško osebje, še vedno ni primerljivo in onemogoča kakovostno izvedbo
               pedagoškega procesa. V Sloveniji pride na enega pedagoškega delavca 21 študentov, v
               članicah Evropske unije, ki so hkrati tudi v OECD, pa 16 študentov.</p>
               <p>Mednarodna mobilnost, o kateri je dosti govora, tujih v naš prostor in domačih iz
               naše države je med najnižjimi v Evropi, okoli 2,1 % v letu 2007. Delež javnih
               izdatkov za izobraževanje je razmeroma visok, a se je v letu 2007 močno zmanjšal, s
               5,66 na 5,19 v bruto domačem proizvodu. Delež zasebnih izdatkov se v nasprotju s
               tendenco v Evropski uniji zmanjšuje, manj je izrednih študentov. Učinkovitost študija
               je nizka. Povprečno traja študij 7 let, kar je med najdaljšimi v Evropski uniji. Po
               številu vpisanih smo močno nad povprečjem Evropske unije, po številu diplomantov pa
               za njimi bistveno zaostajamo. Vključenost v vseživljenjsko učenje se je po večletnem
               upadanju v letu 2009 vendarle povečala. Tako je bilo v formalne oziroma neformalne
               oblike vključenih 17 % prebivalcev med 25. in 64. letom. To so samo nekateri podatki,
               ki bodo zaradi tako peljane evidence še bolj ažurni.</p>
               <p>Povedala sem že, da zakon podpiramo, enako pa tudi oba vložena amandmaja. Hvala. </p>
            </sp>
            <sp xml:id="SDZ5-Redna-31-2011-09-23.sp7">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo stališče predstavil mag.
               Branko Grims.</p>
            </sp>
            <sp xml:id="SDZ5-Redna-31-2011-09-23.sp8">

               <speaker>MAG. BRANKO GRIMS:</speaker>

               <p>Spoštovani, še enkrat vsem lep pozdrav, le da tokrat tudi v imenu Slovenske
               demokratske stranke!</p>
               <p>V tem mandatu smo v tem državnem zboru sprejemali eno resolucijo, zelo gromoglasna je
               bila takrat, potrjevana s strani koalicijskih poslancev, in se je govorilo o tem,
               kako morajo biti pravni akti, ki jih sprejema ta državni zbor, usklajeni s civilno
               družbo, s posamezniki, s tistimi, ki jih zadeva, in predvsem, kako morajo biti to
               pravno korektna besedila, ki morajo biti jasna, usklajena z ustavo in torej tudi
               določna. Določila zakona morajo biti jasna. Takrat smo opozarjali, da pravna praksa v
               tem mandatu precej odstopa od teorije, zajete v tisti resoluciji, in potem smo bili s
               strani ministrstva za znanost deležni številnih zakonov. Izkazalo se je, da gre zgolj
               za znanstveno potrditev starih, že znanih znanstvenih spoznanj, zajetih v ljudskih
               modrostih. In če je kaj mogoče zajeti kot spoznanje iz besedila, ki je tudi tokrat
               pred nami, je, da je kovačeva kobila očitno vedno bosa in da je za ministrstvo za
               znanost največja znanost napisati znanstveno korektno besedilo, ki bo usklajeno s
               pravno znanostjo. V tem mandatu jim to menda ni uspelo niti enkrat, vsaj kolikor se
               spomnim ne.</p>
               <p>Vedno smo imeli s strani ministrstva za znanost in tehnološki razvoj predložena
               besedila, ki so bila taka, da smo pri prejšnjem pri približno 100 členih imeli nekaj
               čez 100 amandmajev, v tem primeru pa imamo pri približno 10 členih okoli 10
               amandmajev. Prej je bilo povedano, šlo je za redakcijske popravke. Dovolite, da o tem
               dam malo ločeno mnenje, kot se temu reče v pravu. Pred seboj imam namreč mnenje o
               Predlogu zakona o spremembah in dopolnitvah Zakona o visokem šolstvu, ki ga je
               pripravila Zakonodajno-pravna služba Državnega zbora. Spomnil bi, da ima ta zakon
               samo okoli 10 členov. To je napisano, ne boste verjeli, na skoraj 10 straneh. Da ne
               gre samo za redakcijske popravke, vas lahko zelo hitro prepričam s samo nekaj citati
               iz tega mnenja. Najprej Zakonodajno-pravna služba opozarja na odločbo Ustavnega
               sodišča, na namen, za katerega se zbirajo in uporabljajo osebni podatki, in na način,
               kako se o tem lahko sklepa. Potem, opozarja na ustavnopravna načela, po katerih je
               mogoče zbirati in obdelovati osebne podatke le za točno dopustne namene in po izjemno
               strogih pravnih normativih, ki jih je potrdilo v več odločbah tudi Ustavno sodišče,
               saj gre za varovanje osebnih podatkov in s tem človekovih pravic.</p>
               <p>In potem ključni stavek tega poročila: "Nameni obdelave v predloženem zakonu ne
               ustrezajo ustavnopravnim zahtevam." To piše v mnenju Zakonodajno-pravne službe
               Državnega zbora, in zato tisti, ki ste mnenja, da je šlo zgolj za tehnične popravke
               besedila zakona, tega niste prebrali oziroma se s tem niste bili pripravljeni resno
               soočiti. Zakon je bil potem dejansko v parlamentu napisan na novo. Zakonodajno-pravna
               služba potem k tako dopolnjenemu besedilu večjih pripomb ni več imela, vendar je to
               praksa, ki po mojem trdnem prepričanju ni dopustna. Ministrstvo za znanost bi moralo
               imeti vsaj toliko pravne znanosti in pravne stroke v svojem okrilju, da bi napisalo
               pravno korekten zakon. Poleg tega še enkrat povem, to ni prvi tak primer. Če greste
               za nazaj gledati, so cel mandat prihajali sami taki zakoni iz tega ministrstva. S tem
               se postavlja parlament v nemogoč položaj – da mora popravljati za Vlado tisto, česar
               očitno ta vlada ni bila sposobna storiti. In zaradi tega bi po mojem mnenju morali
               tisti zakon v osnovnem besedilu zavrniti.</p>
               <p>Glede tako dopolnjenega besedila in glede na to, da pravna služba k le-temu sedaj
               nima več večjih pomislekov, vemo pa, da je bil predmet usklajevanja s študenti in
               drugimi subjekti, ki jih zadeva, pa v Poslanski skupini SDS sprejetju tega zakona ne
               bomo nasprotovali.</p>
            </sp>
            <sp xml:id="SDZ5-Redna-31-2011-09-23.sp9">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Zares bo predstavil stališče gospod Gregor Golobič.</p>
            </sp>
            <sp xml:id="SDZ5-Redna-31-2011-09-23.sp10">

               <speaker>GREGOR GOLOBIČ:</speaker>

               <p>Spoštovani, lepo pozdravljeni!</p>
               <p>Človeka mika, da bi o tej zadnji razpravi povedal kaj več, ampak mislim, da smo vsi
               že naveličani tega sprenevedanja, pa tudi, se mi zdi, neke prestižne bitke med
               zakonodajno službo vlade in zakonodajno službo parlamenta, ampak to je neka druga
               tema. Pravna stroka je znana po tem, da kolikor je pravnikov, toliko je različnih
               mnenj. In govoriti, da je eno pravno mnenje stoodstotno točno, je nepoznavanje prava,
               ki je daleč od tovrstne eksaktnosti. Samo pri nacionalnem programu visokega šolstva,
               o katerem je bilo govora, ker je bilo ogromno amandmajev, je bila velika večina teh
               amandmajev povezana s tem, da je Zakonodajno-pravna služba parlamenta slovenskemu
               jeziku lastno aktivno glagolsko obliko zamenjevala z nemščini lastno pasivno
               glagolsko obliko. Vlada in koalicija je temu sledila. Naj ima Zakonodajno-pravna
               služba prav, čeprav se v slovenščini to slabo sliši. Temu reči, da se ne zna pisati
               zakonov, je veliko sprenevedanje.</p>
               <p>Ampak to ni pomembno, danes govorimo o bistveno resnejših stvareh, čeprav gre za
               zakon, ki je bolj tehnične kot vsebinske narave, vendar dopolnjuje neko celovito
               sliko, zato dovolite nekaj besed o tem. V tem mandatu je bilo na tem področju veliko
               energije posvečene stvarem, ki so bile v preteklosti izrazito zanemarjene. Če strnem
               to v dve besedi, je ena beseda kakovost v visokem šolstvu in druga učinkovitost.
               Seveda je bilo na koncu vse to zajeto v dokumentu, resoluciji za naslednje desetletno
               obdobje, nacionalnem programu visokega šolstva, ki ga je meseca maja ta državni zbor
               sprejel in ki mu bo, upajmo da, glede na to, da uživa visoko soglasje v javnosti, ki
               jo zadeva, in tudi širši javnosti, v nadaljevanju sledila tudi realizacija pomembnih
               in vsekakor srednjeročno in dolgoročno naravnanih ukrepov. Ko se je na matičnem
               delovnem telesu predstavljala kandidatka za ministrico dr. Tamara Lah in je povzela
               vsebino NPVŠ, je eden od poslancev SDS, ki je sicer glasoval in ni našel dobre besede
               za NPVŠ, rekel, da se v 80 % strinja z njo. Toliko o vsebinskih razlogih določenih
               razprav in razpravljavcev v tem zboru.</p>
               <p>NPVŠ je bil sistemski okvir za ugotovitev stanja, določitev prioritet in za celovit
               nabor ukrepov. Pred tem so bile storjene tudi posamezne pomembne spremembe,
               premisleki, vpeljane novosti. Z novo uredbo o financiranju visokega šolstva je
               ukinjen dominantni dejavnik pri financiranju visokega šolstva, ki se mu na kratko
               reče glavarinska logika. Ta je spodbujala visokošolske ustanove, da tekmujejo v
               pridobivanju čim večjega števila študentov, k čim večji prehodnosti teh študentov.
               Zaradi tega trpi kakovost in trpi učinkovitost, tudi učinkovitost porabe javnih
               sredstev, tako da se to deloma nanaša in ima v konsekvenci tudi posledice za tisto,
               kar naslavlja ta novela zakona. Druga stvar, ki je bila pomembna, je bila
               ustanovitev, takoj na začetku mandata, Nacionalne agencije za kakovost v visokem
               šolstvu. Ta potrebuje tak instrument, kot je projekt, ki mu dajemo danes zakonsko
               podlago za njegovo uresničitev, to je elektronsko visoko šolstvo.</p>
               <p>Povečana so bila raziskovalna sredstva za univerze, ki so bile izrazito podhranjene v
               primerjavi z inštituti v preteklosti, rešujejo se mnoge prostorske stiske, kar vse
               prispeva in bo prispevalo v nadaljevanju k temu, da bo kakovost, učinkovitost v
               visokem šolstvu izražena v večji meri, kot je bila doslej, in s tem tudi zaposljivost
               diplomantov, kajti za to na koncu gre. Elektronsko visoko šolstvo je bil projekt, ki
               ga potrebuje tako država, ministrstvo za visoko šolstvo kot tudi ministrstvo za
               socialo, ki pripravlja podoben projekt e-Sociale. Obe bazi podatkov bosta
               korespondirali. Potrebuje ga NAKVIS, potrebujejo ga študentje, potrebujejo ga
               univerze. Že letošnje študijsko leto se bo na podlagi tega zakona, ki bo dal zakonsko
               podlago za to, da se bodo ti podatki lahko zbirali – vse te institucije so povedale,
               katere podatke morajo zbrati, in pooblaščenka je dala soglasje k temu –, ta baza
               končno realizirala. Mislim, da je to eden od pomembnih kamenčkov v mozaiku tega, da
               bomo lahko govorili o konkurenčnem slovenskem visokošolskem prostoru. Ta namreč ni
               konkurenčen samo znotraj sebe, ampak mora konkurirati državam okoli nas, po Evropi in
               po svetu. Zato je treba ta zakon sprejeti.</p>
            </sp>
            <sp xml:id="SDZ5-Redna-31-2011-09-23.sp11">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo predstavil stališče mag.
               Radovan Žerjav.</p>
            </sp>
            <sp xml:id="SDZ5-Redna-31-2011-09-23.sp12">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani minister, kolegice in kolegi!</p>
               <p>Spremljanje kakovosti visokošolskih zavodov in učinkovitost njihovega delovanja z
               vidika porabe javnih sredstev sta dva izmed temeljnih pogojev za pripravo različnih
               strategij na področju visokega šolstva. Proces povečevanja avtonomije visokošolskih
               zavodov, tudi na področju njihovega financiranja, je naložil pretežni del bremena za
               uresničevanje strategije visokošolske politike visokošolskim zavodom samim, državi
               sami pa se je po drugi strani okrepila nadzorna funkcija spremljanja visokošolskega
               sistema, predvsem rezultatov visokošolskih zavodov in njihovih učinkov na družbo. Za
               izboljšanje nadzorne funkcije države so potrebne ustrezne podatkovne evidence, ki
               omogočajo objektivno ocenjevanje učinkovitosti in kakovosti slovenskega visokega
               šolstva, ugotavljanje pravic študentov iz javnih sredstev, načrtovanje politike in
               spremljanje delovanja visokega šolstva. Poenotenje vseh evidenc s področja visokega
               šolstva ter njihova dopolnitev je torej glavni cilj predlagane novele Zakona o
               visokem šolstvu.</p>
               <p>Novela namreč oblikuje pravno podlago za evidenčni in analitski sistem visokega
               šolstva, na kratko eVŠ, osrednji del katerega predstavljajo evidence visokošolskih
               zavodov, študijskih programov, študentov in diplomantov ter izvajalcev visokošolske
               dejavnosti v visokem šolstvu, poleg tega pa še evidenca zasebnih visokošolskih
               zavodov ter evidenca prijavljenih za vpis in subvencioniranje bivanja v študentskih
               domovih. Pomembna novost eVŠ je tudi posredovanje podatkov s področja visokega
               šolstva drugim institucijam, s čimer se bodo zmanjšale nekatere administrativne
               ovire. eVŠ predstavlja torej neke vrste orožje proti fiktivnim vpisom študentov, kar
               v Poslanski skupini Slovenske ljudske stranke podpiramo. Opozarjamo pa, da je ta
               problematika znana že dalj časa. Opozoriti je treba tudi na to, da novela Zakona o
               visokem šolstvu ni bila usklajena z univerzami, kar so konec junija potrdili tudi
               rektorjih štirih slovenskih univerz. Najbolj vnebovpijoče pa se nam v Poslanski
               skupini Slovenske ljudske stranke zdi dejstvo, da je novela bila napisana, kot da ni
               odločbe Ustavnega sodišča z dne 14. aprila 2011, s katero je bilo ugotovljeno
               neskladje členov Zakona o visokem šolstvu z ustavo. Predvsem je bilo izpostavljeno
               vprašanje opredelitve javne službe ter določitve njenih pogojev. Vlada pa je dolžna
               to neskladje odpraviti v 9 mesecih, torej do januarja 2012.</p>
               <p>V Poslanski skupini Slovenske ljudske stranke ocenjujemo, da je takšno ravnanje
               nekdanje vlade z ustavnopravnega vidika zelo vprašljivo. Gre namreč za to, da bodo
               kasnejše spremembe Zakona o visokem šolstvu, s katerimi se bo odpravilo neskladje z
               ustavo, kot je to ugotovilo Ustavno sodišče, vplivale tudi na vsebino evidenc, ki jih
               opredeljuje danes obravnavana novela. V Poslanski skupini Slovenske ljudske stranke
               poleg že izpostavljenih vprašanj ugotavljamo tudi, da je bil postopek priprave novele
               Zakona o visokem šolstvu preveč površen, kar se kaže tudi v mnenju Zakonodajno-pravne
               službe ter posledično v velikem številu vsebinskih amandmajev, ki so bili potrebni za
               uskladitev z njenim mnenjem. Vendar kljub temu ocenjujemo, da je eVŠ, torej evidence,
               treba vzpostaviti čim prej, saj bo omogočil večjo preglednost slovenskega visokega
               šolstva, izboljšal pa se bo tudi nadzor nad porabo javnih sredstev za visoko šolstvo,
               kar je bistvo.</p>
               <p>Zato poslanci Slovenske ljudske stranke sprejetju novele Zakona o visokem šolstvu ne
               bomo nasprotovali. Hvala lepa.</p>
            </sp>
            <sp xml:id="SDZ5-Redna-31-2011-09-23.sp13">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Demokratične stranke upokojencev Slovenije bo stališče
               predstavil mag. Vasja Klavora.</p>
            </sp>
            <sp xml:id="SDZ5-Redna-31-2011-09-23.sp14">

               <speaker>MAG. VASJA KLAVORA:</speaker>

               <p>Spoštovani gospod predsednik, gospod minister, poslanke in poslanci!</p>
               <p>Novela zakona je po navedbah predlagatelja nujna zaradi vzpostavitve nove pravne
               podlage za centralni evidenčni in analitski informacijski sistem visokega šolstva, za
               izvajanje Zakona o uveljavljanju pravic iz javnih sredstev. Poleg evidenc, ki jih že
               zdaj vodijo visokošolski zavodi, bodo te dopolnjene z novimi podatki o visokošolskih
               zavodih, študijskih programih, študentih in izvajalcih visokošolske dejavnosti, saj
               je Računsko sodišče priporočilo pristojnemu ministrstvu, da vzpostavi centralno
               informacijsko mesto, na katerem bodo dostopni podatki, ki jih potrebujejo bodoči
               študenti za odločitev o študiju. V naši poslanski skupini menimo, da je obveščanje o
               možnostih študija treba centralno urediti, prav tako uveljavljanje pravic študentov
               do študija, ki ga financira država, kot tudi uveljavljanje pravice do finančnih
               pomoči za študij, saj doslej kakovost podatkov iz visokošolskih zavodov ni bila vedno
               zanesljiva.</p>
               <p>V naši poslanski skupini bomo predlog zakona podprli. Hvala.</p>
            </sp>
            <sp xml:id="SDZ5-Redna-31-2011-09-23.sp15">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske nacionalne stranke bo stališče predstavil gospod
               Miran Györek.</p>
            </sp>
            <sp xml:id="SDZ5-Redna-31-2011-09-23.sp16">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovani minister, kolegice in kolegi!</p>
               <p>Pri predmetnem predlogu zakona o spremembah in dopolnitvah Zakona o visokem šolstvu
               gre dejansko za predlagano spremembo poglavja o urejanju in vodenju zbirke podatkov
               in o varstvu osebnih podatkov. Zadeve vsekakor ne gre jemati površno in enostavno,
               saj gre pri zbiranju in obdelavi osebnih podatkov za občutljivo poseganje v ustavno
               pravico do varstva zasebnosti in za prepovedano uporabo oziroma zlorabo osebnih
               podatkov, če se le-to uporabi v nasprotju z namenom njihovega zbiranja ali v
               nasprotju z zakonsko določenimi predpisi. Skratka, namen zbiranja osebnih podatkov in
               njihova uporaba morata biti zakonsko opredeljena in seveda posledično ustavno
               dopustna. Konkretno gre v prvi vrsti za spremembe oziroma dopolnitve 81. člena
               obstoječega zakona o visokem šolstvu, ki vsebuje evidence z osebnimi podatki
               študentov in vpisanih na študijske programe za izpopolnjevanje, ki jih obdelujejo
               visokošolski zavodi in o katerih se vodijo številni osebni podatki, med drugim EMŠO,
               bivališče, uspeh pri študiju in tako naprej. Tako je na primer v evidenci izvajalca
               visokošolske dejavnosti in evidenci prijavljenih za subvencionirano bivanje študentov
               predvideno zbiranje EMŠO in davčne številke.</p>
               <p>Kot je znano, gre za dva zelo pomembna in zelo osebna podatka, ki razkrivata pomembne
               informacije o osebi in je zato lahko zloraba le-teh zelo kritična in škodljiva. Na to
               podrobnost in vprašanje utemeljeno opozarja tudi mnenje naše Zakonodajno-pravne
               službe. Poleg tega pa je bilo vprašanje obdelave enoznačnih identifikatorjev, torej
               EMŠO in davčne številke, opredeljeno že s stališčem Ustavnega sodišča v odločbi
               Ustavnega sodišča iz leta 2006, ki odpira tudi vprašanje potrebnosti istočasne
               uporabe dveh enoznačnih identifikatorjev. Sicer pa je celotna zadeva popolnoma
               ustavnopravnega značaja in jo lahko najbolje interpretirajo kompetentni pravniki.
               Tisto, kar pa je povezano s predmetnimi spremembami in dopolnitvami Zakona o visokem
               šolstvu in predstavlja razumno potrebo po sprejetju predloga zakona, so pa vprašanja
               in problematičnost pomanjkljivih obstoječih evidenc visoko in višješolskih zavodov,
               kar je omogočilo nemalo študentom, da so spretno izrabljali pomanjkljiv nadzor države
               in so lahko študentski status ohranjali s fiktivnimi vpisi na različnih šolah ter
               tako participirali na pravicah in ugodnostih, ki jim v nasprotnem ne bi pripadale. S
               tega vidika je s strani ministrstva predlagani evidenčni in analitični informacijski
               sistem za visoko šolstvo povsem utemeljen in umesten, in ga bomo podprli tudi v
               Slovenski nacionalni stranki.</p>
               <p>Torej, v Slovenski nacionalni stranki zavzemamo stališče, da je namen predlaganih
               sprememb Zakona o visokem šolstvu dober in da so spremembe potrebne, tako da
               podpiramo zakon, ki naj se sprejme po skrajšanem postopku. Hvala.</p>
            </sp>
            <sp xml:id="SDZ5-Redna-31-2011-09-23.sp17">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Liberalne demokracije Slovenije bo stališče predstavil
               gospod Miran Jerič.</p>
            </sp>
            <sp xml:id="SDZ5-Redna-31-2011-09-23.sp18">

               <speaker>MIRAN JERIČ:</speaker>

               <p>Hvala za besedo, spoštovani predsednik Državnega zbora. Spoštovani minister s
               sodelavcem, kolegice poslanke, kolegi poslanci!</p>
               <p>Predlog zakona se nanaša na spremembo poglavja, v katerem so urejene zbirke podatkov
               in varstvo osebnih podatkov. Cilj predlagane novele zakona je dopolnitev evidenc z
               novimi podatki. Na novo se oblikuje pravna podlaga za evidenčni in analitski
               informacijski sistem visokega šolstva, ki se imenuje eVŠ. Določene so evidence, v
               okviru katerih se bodo vodili podatki za potrebe ugotavljanja pravic študentov iz
               javnih sredstev, načrtovanja politike in spremljanja delovanja visokega šolstva,
               spremljanja mreže visokošolskih zavodov in študijskih programov, obveščanje javnosti
               ter za raziskovalno-analitične in statistične namene. Zakon ureja tudi zajem podatkov
               v evidence eVŠ iz informacijskih sistemov drugih institucij, pomembno vlogo pa bo eVŠ
               imel tudi pri posredovanju podatkov s področja visokega šolstva drugim institucijam,
               ki imajo za to seveda ustrezno zakonsko podlago.</p>
               <p>Kot že rečeno, v Poslanski skupini Liberalne demokracije Slovenije menimo, da je
               zakon ustrezen, zato bomo dopolnjeni predlog zakona skupaj z vloženima amandmajema
               tudi podprli. Hvala.</p>
            </sp>
            <sp xml:id="SDZ5-Redna-31-2011-09-23.sp19">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine nepovezanih poslancev bo stališče predstavil gospod Alojz
               Posedel.</p>
            </sp>
            <sp xml:id="SDZ5-Redna-31-2011-09-23.sp20">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod predsednik. Spoštovani gospod minister s sodelavcem,
               spoštovani kolegice in kolegi!</p>
               <p>V Poslanski skupini nepovezanih poslancev bomo spremembe Zakona o visokem šolstvu
               potrdili, sprejeli. Potrebne in dobre rešitve so bile v ostalih predstavitvah
               poslanskih skupin tolikokrat ponovljene, da jih sam ne bom ponavljal. Ponovil bom
               samo to, da bomo nepovezani poslanci predlog sprememb potrdili. Hvala.</p>
            </sp>
            <sp xml:id="SDZ5-Redna-31-2011-09-23.sp21">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 22. 9. 2011.</p>
               <p>K 5. členu – v razpravo dajem 5. člen ter amandma poslanskih skupin Socialnih
               demokratov in Liberalne demokracije Slovenije.</p>
               <p>Ali želi kdo razpravljati? Odpiram prijavo. Besedo ima mag. Branko Grims.</p>
            </sp>
            <sp xml:id="SDZ5-Redna-31-2011-09-23.sp22">

               <speaker>MAG. BRANKO GRIMS:</speaker>

               <p>Zdaj nadaljujemo pravzaprav s tistim procesom, ki je bil začet na seji Odbora za
               visoko šolstvo, znanost in tehnološki razvoj. Popravljamo nekaj, kar bi morala
               korektno pripraviti že Vlada, pa očitno tega ministrstvo za znanost ni bilo sposobno,
               je šlo pač za previsoko znanost. Zelo zanimiva, pa mislim, da tudi zelo značilna za
               ravnanje aktualne oblasti v tem mandatu, pa je bila razprava bivšega ministra, ki je
               bila prej tukaj, in se zelo lepo navezuje na to nadaljnje popravljanje besedila
               zakona, ki ga zdaj izvajamo tudi s tem amandmajem. Najprej z levo roko odpravi mnenje
               Zakonodajno-pravne službe, češ da niti ni pomembno, pri tem pa seveda preskoči
               dejstvo, da je na osnovi tega mnenja koalicija sama pripravila amandmaje, s katerimi
               je cel zakon dobesedno napisala na novo. Če bi bilo tisto mnenje res tako nepomembno,
               potem verjetno tega ne bi storili. Še bolj zanimivo je, da reče predsednik ene od
               bivših vladnih strank – saj je zdaj itak s to koalicijo in vlado konec –, da je čas,
               da gredo na razpravo o bolj resnih stvareh. Ampak opozorilo Zakonodajno-pravne službe
               se je nanašalo na vprašanje človekovih pravic. To se pravi, da za aktualno oblast
               človekove pravice niso resna zadeva.</p>
               <p>Marsikaj v njenem ravnanju je morda skozi te besede bolj jasno, moram pa reči, da se
               s takim pristopom k reševanju problemov nikakor ne morem strinjati. Dejstvo je, da je
               zakon potreben in da so bile rešitve predmet usklajevanja. Tisto, kar ostaja kot
               vprašanje, je, zakaj se očitno nekomu ni zdelo vredno potruditi, da bi potem tako
               dogovorjene stvari prelil v korektne pravne norme, ob tem, ko vemo, prej je bila
               omenjena tudi pravna služba Vlade, da ima torej Vlada tudi svojo lastno pravno službo
               in da se je v tem mandatu tudi zelo, zelo veliko zakonov, tudi iz stranke, ki ji
               pripada bivši minister, dajalo delati zunanjim sodelavcem. Spomnil bi samo, da je
               ministrica Širca vrgla skozi okno približno 50 tisoč evrov za zakon o RTV in za
               medijski zakon, ki sta oba zelo neslavno končala svojo pot. Vse, kar je bilo tam
               storjenega, ves denar, ki je bil porabljen za vse pogodbe in vse ostalo, je bil s tem
               vržen stran. V danem primeru, ko gre pa za vprašanje človekovih pravic, pa očitno
               politično nastavljeni ljudje znotraj aktualne vlade niso bili sposobni napisati enega
               zakona.</p>
               <p>Zanimivo, da ko smo zaslišali ministrico, ki potem ni dobila podpore, ker ni bila
               izglasovana zaupnica Vladi, na seji odbora, se je v bistvu tudi ona strinjala, da je
               tam velik problem na ministrstvu, ker gre v tem mandatu za zelo veliko število
               politično nastavljenih ljudi, ki pač svojega dela dejansko ne obvladajo. Tudi to
               veliko pove o tem, zakaj prihajajo v parlament pravno nekorektno napisani predlogi
               zakonov in zakaj se mora potem parlament, namesto da bi, kot bi po definiciji moral,
               tehtal različne argumente, različne možnosti, se opredeljeval in jih vtkal v besedila
               dobro pripravljenih zakonov, ukvarjati z najbolj temeljnimi tehničnimi vprašanji
               izdelave zakonov in pravno na novo napisati zakone za Vlado, ki je za to plačana, ki
               je za to imela čas in ki svojega dela očitno žal ni opravila.</p>
            </sp>
            <sp xml:id="SDZ5-Redna-31-2011-09-23.sp23">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Jožef Jerovšek.</p>
            </sp>
            <sp xml:id="SDZ5-Redna-31-2011-09-23.sp24">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovani!</p>
               <p>Pri tem zakonu so vsi, ki so nastopali v imenu poslanskih skupin, tudi oba ministra,
               sedanji in prejšnji, govorili o atraktivnosti naših študijskih programov ali pa
               konkurenčnosti. Ta amandma sicer govori o podatkih, ki se kažejo prijavljenemu, ko se
               prijavlja, vendar v tej zvezi se mi zdi, da je bilo precej govora o tej večji
               atraktivnosti naših študijev za študente iz drugih držav. Bivši minister Golobič –
               njegov ministrski kolega Erjavec pravi, da je bil eden glavnih generatorjev spora
               znotraj koalicije – je tudi govoril o tej konkurenčnosti visokošolskega prostora.
               Meni se zdi, da je to izjemno pomembno vprašanje, pa tudi mednarodna mobilnost
               študentov. To so zelo pomembna vprašanja, in zdaj, ko sta se oglasila tu bivši
               minister in sedanji minister, me zanima, zakaj je tako slabo stanje oziroma ali se to
               stanje izboljšuje ali se celo poslabšuje. Kaj je z našimi visokošolskimi programi?
               Bojim se, da se je v teh zadnjih letih stanje še poslabšalo in da bo atraktivnost
               naših programov še dodatno padla zaradi tega, ker je država zapeljana v takšno
               porazno stanje.</p>
               <p>En indic za to imamo – sem včeraj prebral o tem na nekem drugem področju, prav tako
               izobraževalnem. V Novi Gorici so starši množično vpisali otroke v slovenske šole v
               Stari Gorici. <stage>/ oglašanje iz dvorane/</stage> Tako so poročali včerajšnji časopisi! Tako so
               poročali včerajšnji časopisi, jaz se moram na to zanesti. Gospod kolega poslanec,
               morda je to za vas kot bivšega župana slaba izkaznica, kaj ste delali v šolskem
               prostoru takrat, tudi kot nekdanji ravnatelj. Starši očitno ne zaupajo več šoli. Tam
               je verjetno bila v osnovni šoli ideologija prva stvar, glede na to ... <stage>/ oglašanje iz
               dvorane/</stage> Ne, ampak indici, kam pelje to, če že starši, ki vpisujejo otroke v osnovno
               šolo, začutijo, da se je pri naši šoli nekaj poslabšalo. Te stvari se potem s srednjo
               šolo, visoko šolo in fakulteto samo multiplicirajo, prihajajo v resonanco. Ta
               interferenca slabih stvari se nalaga. In dobimo, če rečem malo fizikalno, rušilni
               val, ki bo lahko povratno porušil sistem, kvaliteto visokega šolstva in
               univerzitetnega izobraževanja pri nas. Ali mi lahko kdo zagotovi, da se atraktivnost
               naših študijskih programov izboljšuje? Zgleda, da ne. Pa bi želel odgovor ministra,
               ker je sam jamral v svojem nastopu glede večje atraktivnosti naših študijev za
               študente iz drugih držav. Ne bomo naredili dovolj, če bomo gledali samo na evidence
               in vse to; to je nujna predpostavka. Vse te spremembe zakona bi morale iti v smeri
               izboljšanja kvalitete, atraktivnosti in tako naprej. Po teh indicih, o katerih
               govorimo, pa se to stvar pelje v obratno smer. Hvala lepa.</p>
            </sp>
            <sp xml:id="SDZ5-Redna-31-2011-09-23.sp25">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Odpiram nov krog prijav za razpravo. Samo opozarjam, da smo pri razpravi o amandmaju
               k 5. členu.</p>
               <p>Mag. Majda Potrata, imate besedo.</p>
            </sp>
            <sp xml:id="SDZ5-Redna-31-2011-09-23.sp26">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Upam, da boste tako benevolentni tudi pri naših razpravah, kot ste bili do zdaj, in
               pustili govoriti o vsem. Izrečenih pa je bilo nekaj stvari, ki jih je treba omeniti.
               Namreč, tako gospod Radovan Žerjav kot gospod Grims sta govorila o potrebni
               usklajenosti zakona s civilno sfero in še kom. Na seji odbora za visoko šolstvo si je
               predsednik dovolil predlagati umik zakona oziroma sprejeti sklep, da zakon ni
               primeren za nadaljnjo obravnavo, čeprav je Zakonodajno-pravna služba pred tem,
               citiram iz magnetograma, povedala: "Zakonodajno-pravna služba je v svojem mnenju
               nekoliko širše osvetlila problematiko ..." – prve štiri strani mnenja
               Zakonodajno-pravne službe se nanašajo samo na načelna vprašanja – "... ki se nanaša
               na vsebino predlagane novele. Bistvene pripombe v našem mnenju so se nanašale na
               ustreznejšo določitev ..." – na ustreznejšo določitev – "... namena, za katerega se
               podatki obdelujejo, ter na to, da naj se vsi obdelovani podatki določijo v zakonu in
               ne v podzakonskih predpisih in internih aktih, kot je bilo v prvotnem predlogu
               predvideno." Zdaj lahko ugotovim, da so v vloženih amandmajih poslanskih skupin
               Socialnih demokratov in LDS ter v dodatnih predlogih amandmajev k 8. in 5. členu
               zajete vse naše pripombe, tako da lahko ugotovim, da bi kazalo podpreti te amandmaje
               z našega vidika. To se pravi, da je odpravljena prva neresnica, da je mnenje
               Zakonodajno-pravne službe tako uničujoče, da se zakona ne bi moglo sprejeti. Torej,
               Zakonodajno-pravna služba v svojem mnenju na seji odbora predsedniku odbora ni dajala
               nobenih vsebinskih razlogov za to, da bi predlagali sklep, da zakon ni primeren za
               nadaljnjo obravnavo.</p>
               <p>Drugič, na seji odbora je sodeloval nekdanji rektor dr. Jože Mencinger, ki je v imenu
               Državnega sveta zakonu izrekel podporo. Potem pa je tu treba citirati še mariborskega
               rektorja, rektorja mariborske univerze dr. Danijela Rebolja, ki je – iz daljšega
               nagovora citiram nekaj, kar je za vsebino celega zakona in tudi tega 5. člena
               pomembno – rekel: "Transparentnost, ki bo vzpostavljena z delovanjem sistema eVŠ, naj
               ne služi zgolj tako imenovani nadzorni funkciji pri porabi proračunskega denarja.
               Sistem bo svoje poslanstvo opravil šele takrat, ko bo prvič omogočil vsestransko
               primerljivost med izvajalci visokošolskih dejavnosti, ki so nujne za kompetitivnost
               in komplementarnost visokošolskega sistema, in drugič, poenostavil sodelovanje med
               univerzami s povečano mobilnostjo učnega osebja, ter tretjič, podatke povezal z
               obstoječimi evidencami agencije za raziskovalno dejavnost Republike Slovenije in s
               tem prispeval k preveč dihotomni obravnavi poučevalnega in raziskovalnega dela na
               univerzah in drugih visokošolskih zavodih. Spoštovani, s temi besedami sem izrazil
               podporo noveli Zakona o visokem šolstvu in hkrati pričakovanje po nadaljnjem dobrem
               vsebinskem sodelovanju pri izgradnji informacijskega sistema v visokem šolstvu."
               Torej, tisti, ki so govorili, da to ni bilo usklajeno z rektorji oziroma visokošolsko
               sfero, ne govorijo resnice. Oglasila sem se pa k amandmaju k 5. členu zato, ker se s
               tem amandmajem opravlja natanko tisto, kar sem napovedala tudi na seji odbora, ko sem
               nasprotovala predlaganemu sklepu, da zakon ni primeren za nadaljnjo obravnavo, ko sem
               omenjala, da je mogoče na plenarnem zasedanju z amandmajem morebiti kakšno
               redakcijsko napako odpraviti. Da pa so pripombe Zakonodajno-pravne službe lahko zelo
               različne narave, naj omenim pripombo k 81.b členu, kjer je Zakonodajno-pravna služba
               imela pripombo na besedni red. Hvala.</p>
            </sp>
            <sp xml:id="SDZ5-Redna-31-2011-09-23.sp27">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Mirko Brulc.</p>
            </sp>
            <sp xml:id="SDZ5-Redna-31-2011-09-23.sp28">

               <speaker>MIRKO BRULC:</speaker>

               <p>Hvala lepa za besedo.</p>
               <p>Zame je vedno pozitivno stališče uporabnikov do spremembe zakona zelo pomembno, in
               vsi rektorji so pravzaprav izrazili zadovoljstvo s temi dopolnitvami že na sestanku
               odbora. To je nujno treba sprejeti, da bomo vedeli, kakšna je situacija v našem
               visokošolskem izobraževalnem sistemu, kakšno je število prijavljenih in koliko jih
               dejansko študira. Ampak kolega Jerovšek po domače pljune nek podatek in to je velika
               zmešnjava. Vi morate vedeti, na Goriškem je veliko mešanih zakonov. Iz tega izhaja,
               ne pa zaradi tega, da bi imeli na ... <stage>/ izklop mikrofona/</stage></p>
            </sp>
            <sp xml:id="SDZ5-Redna-31-2011-09-23.sp29">

               <speaker>PREDSEDNIK LJUBO GERMIČ:</speaker>

               <p>Hvala lepa. Žal vam je čas potekel.</p>
               <p>Glede na to, da je še želja po razpravi, odpiram prijavo za razpravo. Besedo dajem
               mag. Branku Grimsu.</p>
            </sp>
            <sp xml:id="SDZ5-Redna-31-2011-09-23.sp30">

               <speaker>MAG. BRANKO GRIMS:</speaker>

               <p>Še enkrat hvala za besedo.</p>
               <p>V teh temeljnih politoloških učbenikih, pa tudi v tistih priročnikih, ki se
               uporabljajo za politični boj, politična soočanja, ki so oblikovani s strani
               strokovnjakov za retoriko, je ponavadi zapisan en stavek, ki bi bil danes glede na
               razpravo spoštovane kolegice Potrate, ki mi zdaj obrača hrbet, izredno relevanten.
               Namreč, da je v politiki poleg tega, da znaš nekaj povedati, izjemno pomembno tudi
               to, da znaš dobro poslušati. In če bi gospa Potrata izhajala iz tega načela, da je
               treba v politiki tudi dobro poslušati sogovornika, bi vedela, da sem jaz dvakrat
               izrecno poudaril, da je bil ta zakon usklajevan med različnimi subjekti in da je to
               vsebinsko gledano dobro. Tisto, kar je bil problem tega zakona in še vedno očitno
               ostaja, saj so predlagani še dodatni amandmaji, pa je, da je bil napisan kot pravno
               sračje gnezdo. Zanimivo je, da je napisano sprto s pravno znanostjo na ministrstvu za
               znanost. Najbrž se boste vi strinjali, da je to, če ministrstvo za znanost in
               tehnološki razvoj ne premore toliko sozvočja s pravno znanostjo, da bi napisalo
               pravno korektno besedilo, lahko potrditev samo za to, da je kovačeva kobila vedno
               bosa. In očitno je v tem primeru bila, to sem povedal tudi že prej v uvodu.</p>
               <p>In vidim, zakaj je zato huda kri. To je bil tudi v resnici edini in temeljni razlog,
               zaradi katerega sem predlagal, da bi sprejeli sklep na odboru, da ta zakon ni
               primeren za nadaljnjo obravnavo, ker s pravnega vidika očitno ni bil, če je
               Zakonodajno-pravna služba izrecno opozorila, da ni skladen, ali naj citiram še
               enkrat, z ustavnopravnimi načeli, ki opredeljujejo varovanje človekovih pravic
               oziroma če preberem samo uvodni stavek tretjega odstavka na drugi strani: "Nameni
               obdelave osebnih podatkov v predloženem zakonu ne ustrezajo ustavnopravnim zahtevam."
               To piše v tem mnenju, in to je bil razlog, zaradi katerega sem predlagal, da bi
               sprejeli sklep, da zakon ni primeren za nadaljnjo obravnavo. Tisto, kar me pa pri
               celi zadevi skrbi, pa so vedno znova ta dvojna merila. Ponavadi so bila sicer
               uperjena predvsem proti SDS, ampak v tem primeru pa lahko navedem čisto drug primer,
               ki je zelo indikativen, ker se je zgodil samo v 24 urah v Državnem zboru.</p>
               <p>Predlog zakona, ki ga je pripravil eden od nepovezanih poslancev in v katerem se je
               našla ena sama pravna napaka – napačno je bil citiran naziv enega od ministrstev –,
               je vladajoča koalicija s svojimi podaljški, z lovkami v opoziciji zavrnila. Zaradi
               ene pravne napake. Ta zakon, ki je pa napisan tako, da je pravna služba napisala
               skoraj 10 strani dolgo besedilo in med drugim opozorila, da ne ustreza ustavnopravnim
               zahtevam, ste pa potrdili, da je primeren za nadaljnjo obravnavo in ga potem dejansko
               z amandmaji na novo napisali, sedaj pa še te amandmaje ponovno popravljate. Tako se
               seveda kvalitetnih besedil ne dela. Tako vedno ostane tisti problem, ali je besedilo
               korektno, ali bo v praksi upravičilo svoj obstoj, in ko gre za vprašanje človekovih
               pravic, in v tem primeru gre, je tako ravnanje preprosto neodgovorno. Tega bi se
               morali zavedati tisti v Vladi, ki so to predlagali, in seveda tudi vsi tisti, ki so
               glasovali za tisto, da je osnovno besedilo primerno za nadaljnjo obravnavo, ker
               dejansko, bodite vsaj toliko pošteni do sebe in vseh državljank in državljanov, ni
               bilo primerno za nadaljnjo obravnavo, v osnovnem besedilu zagotovo ne.</p>
            </sp>
            <sp xml:id="SDZ5-Redna-31-2011-09-23.sp31">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospa Majda Širca Ravnikar.</p>
            </sp>
            <sp xml:id="SDZ5-Redna-31-2011-09-23.sp32">

               <speaker>MAJDA ŠIRCA RAVNIKAR:</speaker>

               <p>Hvala. Razumite tudi kot repliko.</p>
               <p>Že na začetku se moram opravičiti, da se spustim na raven, ko se sploh ne pogovarjamo
               o zakonu, ampak se pogovarjamo o nečem drugem. Vsiliti eno diskusijo o tem, katera
               pravna služba, zakonodajno-pravna služba vlade ali zakonodajno-pravna služba
               Državnega zbora, ima bolj prav, zato, da pridemo do rezultata, da je itak ta zakon
               bil napisan na odboru, ki ga vodi poslanec Grims, je nesmiselno. Kajti nihče ne ve,
               če vas kdo danes posluša, če bo kdo sledil tej razpravi, kaj pa sploh zakon prinaša,
               ampak samo, kakšen prestiž prinaša. Ta diskusija je tako prisotna tukaj, da razumem,
               da jemlje razum vsem tistim, ki hočejo vedeti kaj več o vsebini, ne pa samo o
               orodjih, ki se izogibajo diskusiji o tej vsebini. Ker je moja sedanja intervencija
               tudi replika, naj vendarle omenim razmislek o očitku, ki je bil dan, da so določene
               vlade, katerekoli pravzaprav, vedno so, dajale pisati tekste zakonov tudi drugim, ki
               niso bili zaposleni na ministrstvih. To je popolnoma legitimna, običajna, normalna in
               primerna praksa, še posebej, ko ti zakoni nastajajo v diskusiji oziroma z veliko
               vključitvijo stroke. To se je dogajalo prejšnji vladi, kjer je bilo na stotine, na
               desetine evrov podanih na žiro račun zunanjih strokovnjakov. Ti izračuni
               obstajajo.</p>
               <p>Če se k pripravi zakona vključujejo ljudje, ki vedo več, znajo več, predvsem pa
               civilna družba, je to le dobro. Slabo je takrat, ko nastajajo zakoni z eno roko, eno
               glavo in enim žiro računom, kot je recimo v primeru gospoda Grimsa, ki je sam
               priznal, da je enkrat napisal nek zakon, ki je bleščeč. Zanj že, za vlado, ki je
               imela moč takrat, da je to sprejela, tudi, ampak za tiste, ki ta zakon uporabljajo,
               pa ni, in je škodljiv in slab. Te prakse tega ego pisanja, tega enega podpisa, tega
               diktatorskega nastopa srečujemo zelo pogosto, tudi v času tehnične vlade, ko je
               nekdo, ena oseba, na tajni način prinesel skoraj na zadnjo sejo vlade, ko je bila že
               izvoljena nova vlada, nek sporazum, da se Blejski otok vrne RKC, četudi so vsi
               pravniki v preteklosti do Ustavnega sodišča odločili drugače. Hočem reči, da je moč
               enega podpisa lahko bolj škodljiva kot razmislek – zagotovo, ne lahko, je bolj
               škodljiva kot razmislek ljudi, ki participirajo pri nastanku nekega pravnega akta na
               način, da združijo vednosti, znanje ter tudi prakso in izkušnje na čim širši možen
               način. Da se pa vidiki pravnega tolmačenja vejic, slovnice in še česa zelo
               razlikujejo, pa imamo tukaj vsi dovolj izkušenj, in prav je, da ko se te razlike
               prepoznajo, da se jih tudi odpravi. Očitno je s tem zakonom prišlo do takšnih
               odpravkov, ki se sedaj razumejo kot vsebinski popravki.</p>
            </sp>
            <sp xml:id="SDZ5-Redna-31-2011-09-23.sp33">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Grims, imate repliko.</p>
               <p>Gospa Majda Širca Ravnikar, bili ste prijavljeni v razpravi.</p>
               <p>Prosim, mag. Grims, imate repliko.</p>
            </sp>
            <sp xml:id="SDZ5-Redna-31-2011-09-23.sp34">

               <speaker>MAG. BRANKO GRIMS:</speaker>

               <p>Gospa Širca, zdaj pravite pike in vejice, ko govorite o tem, kar sem navedel kot
               argumentacijo, jaz pa govorim o človekovih pravicah. Če so to za vas pike in vejice,
               potem bog pomagaj, ampak jaz osebno mislim, da je to vrednota, tudi ustavno zaščitena
               vrednota, do katere je treba biti ustrezno pozoren in tudi ustrezno pravno korekten.
               Samo o tem je tekla moja razprava. Glede na to, da ste pomešali jabolka in hruške, pa
               naj vas opozorim, da ste za zakone, ki jih je tudi pri vas napisala, kolikor je meni
               znano, ena oseba, ki je bila mimogrede potem kasneje še zaposlena za povrh vsega pri
               vas, tisti osebi oziroma podjetju te osebe izplačali kar lepo število, 10 tisoč
               evrov, medtem ko v mojem primeru, ki ste ga navedli, jaz za to nisem prejel nič
               drugega kot neskončne količine žaljivk, laži in nesramnosti na svoj račun, zakon sem
               pa napisal zastonj. Toliko, da ne bi slučajno mešali jabolk in hrušk, pa mimogrede,
               zakon, ki sem ga napisal, brez da bi za to en evro dobil, je bil dvakrat
               referendumsko potrjen, pa tega ne povem zato, ker bi bil hud na vas, gospa Širca.
               Nasprotno, jaz bi vam nekoč z veseljem postavil spomenik. Toliko, kot ste vi naredili
               za mojo promocijo in mi omogočili, da držim en svetovni rekord, ni naredil noben
               drug, in hvala vam za to.</p>
            </sp>
            <sp xml:id="SDZ5-Redna-31-2011-09-23.sp35">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Glede na interes odpiram prijavo, pri čemer pa vas ponovno, kolegice in kolegi,
               prosim, da govorimo o amandmaju k 5. členu zakona o spremembah Zakona o visokem
               šolstvu. Besedo ima gospod Jožef Jerovšek.</p>
            </sp>
            <sp xml:id="SDZ5-Redna-31-2011-09-23.sp36">

               <speaker>JOŽEF JEROVŠEK:</speaker>

               <p>Najprej moram reči, da se zdi tudi meni žaljivo do državljanov in volivcev, da nekdo
               reče, da je zakon, ki je prestal dva referenduma, slab in zanič. To je izjemna
               žalitev volivcev. Ampak dobro, vidi se, da se Zares ni nič naučil iz svoje prakse v
               vladi, in mislim, da ni čudno, da Karl Erjavec pravi, da so bili generatorji sporov.
               Vendar pa moram ob tem reagirati tudi na tisto, ker govorimo o kvaliteti našega
               šolstva tudi posredno, kar je sam minister začel. Namreč, gospod Brulc je vehementno
               reagiral, češ da ni res to, kar sem jaz govoril. Ampak včerajšnji Primorski dnevnik,
               "Odkrili zamejstvo", namreč starši, na prvi strani poroča in piše, da veliko staršev
               iz obmejnih občin v Sloveniji svoje otroke vključi čez mejo v krožke, zbore, vrtce,
               osnovne in srednje šole s slovenskim učnim jezikom, in pravijo: "Zamejska stvarnost
               je za starše pravo malo odkritje, šole z razredi, kjer je vpisanih povprečno 15
               dijakov, osebni pristop profesorjev, stalne spodbude, s katerimi iz otroka potegnejo
               to, kar največ zmore, in skupnost, v kateri so vse generacije vključene v društvene
               aktivnosti, ob katerih se razvijejo skupne vrednote." In še pravi: "Bolj kot zamejci
               na matico se matica obrača na zamejce." To je pomemben indic, in žalostno je, gospod
               Brulc, da kot nekdanji župan in ravnatelj tega sploh niste registrirali in da
               zanikate tukaj. Ampak ker se ti trendi prenašajo tudi v srednje šole in visoke šole –
               mislim, da je to dobro za našo manjšinsko skupnost v Italiji, vendar pa kaže na
               ideološkost naše šole. Starši so se v tej situaciji ustrašili. Indoktrinacija otrok,
               kar se še kar naprej vrši. In bojim se, da je tako tudi pri drugih stopnjah ...</p>
            </sp>
            <sp xml:id="SDZ5-Redna-31-2011-09-23.sp37">

               <speaker>PREDSEDNIK LJUBO GERMIČ:</speaker>

               <p>Gospod Jerovšek ...</p>
            </sp>
            <sp xml:id="SDZ5-Redna-31-2011-09-23.sp38">

               <speaker>JOŽEF JEROVŠEK:</speaker>

               <p>... pri visoki šoli in vsepovsod, in zaradi tega ni atraktivnosti naših študijskih
               programov za tuje študente.</p>
            </sp>
            <sp xml:id="SDZ5-Redna-31-2011-09-23.sp39">

               <speaker>PREDSEDNIK LJUBO GERMIČ:</speaker>

               <p>Gospod Jerovšek, govorimo o amandmaju k 5. členu zakona ...</p>
            </sp>
            <sp xml:id="SDZ5-Redna-31-2011-09-23.sp40">

               <speaker>JOŽEF JEROVŠEK:</speaker>

               <p>Ja, o prijavah na visokošolske študije ...</p>
            </sp>
            <sp xml:id="SDZ5-Redna-31-2011-09-23.sp41">

               <speaker>PREDSEDNIK LJUBO GERMIČ:</speaker>

               <p>Jaz vas res prosim, da poskušamo slediti vsebini, ki jo prinaša ta amandma. Prosim za
               korektnost.</p>
            </sp>
            <sp xml:id="SDZ5-Redna-31-2011-09-23.sp42">

               <speaker>JOŽEF JEROVŠEK:</speaker>

               <p>Jaz mislim, da je minister govoril, jaz imam stavek zapisan, o večji atraktivnosti
               naših študijev za študente iz drugih držav. O tem je minister govoril, sem si stavek
               zapisal, in na to sem se navezal. <stage>/ oglašanje iz dvorane/</stage> Ja, potem pa kritizirajte
               ministra! Jaz mislim, da ima on širino in da razume, vi pač ne razumete. <stage>/ oglašanje
               iz dvorane/</stage> Žaljivo, kajne.</p>
            </sp>
            <sp xml:id="SDZ5-Redna-31-2011-09-23.sp43">

               <speaker>PREDSEDNIK LJUBO GERMIČ:</speaker>

               <p>Ali lahko, gospod Jerovšek, vas prosim, da zdaj govorimo o amandmaju k 5. členu?
               Kolegice in kolege bi opozoril, da ima gospod Jerovšek besedo in da imamo potem nov
               krog za prijavo, in bomo lahko nadaljevali. Mislim, da je vsebina takšna, da o njej
               lahko korektno govorimo in da tukaj ni potrebe, da bi se zapletli. Res vas prosim,
               kolegice in kolegi.</p>
            </sp>
            <sp xml:id="SDZ5-Redna-31-2011-09-23.sp44">

               <speaker>JOŽEF JEROVŠEK:</speaker>

               <p>Jaz verjamem, da poslance s primorskega obmejnega območja to zebe v oči, da se
               zavedajo, kaj so reklamirali, da je tam dol oh in ah, zdaj so pa starši občutili. In
               na visokošolskem študenti ravno tako občutijo, kje lahko dobijo izobrazbo, ki bo
               primerljiva, atraktivna, da ne bodo šli skozi indoktrinacijo in skozi ves ta dril
               indoktrinacije. Tega očitno na naših univerzah ni. Očitno, drugače bi se študenti
               vpisovali k nam. <stage>/ oglašanje iz dvorane/</stage> Ja, v slovenske, saj pravim! Ja, pač pa v
               Italiji.</p>
            </sp>
            <sp xml:id="SDZ5-Redna-31-2011-09-23.sp45">

               <speaker>PREDSEDNIK LJUBO GERMIČ:</speaker>

               <p>Gospod Jerovšek, imate besedo.</p>
            </sp>
            <sp xml:id="SDZ5-Redna-31-2011-09-23.sp46">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Glejte, zelo pomembno debato smo odprli, zelo pomembno, in samo ljudje, ki so ozki,
               se bojijo pomembnih tem ...</p>
            </sp>
            <sp xml:id="SDZ5-Redna-31-2011-09-23.sp47">

               <speaker>PREDSEDNIK LJUBO GERMIČ:</speaker>

               <p>Gospod Jerovšek, na dnevnem redu imamo razpravo o amandmaju k 5. členu. Ne odpiramo
               druge pomembne razprave. Prosim.</p>
            </sp>
            <sp xml:id="SDZ5-Redna-31-2011-09-23.sp48">

               <speaker>JOŽEF JEROVŠEK:</speaker>

               <p>Tu govorim o prijavljanju kandidatov. To se popravlja v amandmaju. Govorim o
               prijavljenih kandidatih na naše univerze, da bodo šli ti trendi, še enkrat poudarjam,
               v napačno smer, kot so nam povedali minister, bivši minister in vsi drugi, da doslej
               trendi niso dobri, ampak jaz se bojim da tudi v bodoče ne bodo, ker so osnove, ki so
               predvsem v tem mandatu bile podane, napačne. Hvala lepa.</p>
            </sp>
            <sp xml:id="SDZ5-Redna-31-2011-09-23.sp49">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Proceduralni predlog ima gospod Mirko Brulc.</p>
            </sp>
            <sp xml:id="SDZ5-Redna-31-2011-09-23.sp50">

               <speaker>MIRKO BRULC:</speaker>

               <p>Spoštovani predsedujoči!</p>
               <p>Glejte, govorimo o vsebinah, ki sploh nimajo zveze s tem zakonom. Hvala bogu, da naši
               otroci hodijo tudi v slovenske šole v sosednji Italiji – v slovenske šole, zato ker
               je tisto naš kulturni prostor, vedno je bil in bo, in ga samo jačamo. In to je
               minimalno število otrok in dijakov, ki hodijo na programe, ki jih v Sloveniji ni.
               Ampak to ni razprava o tem zakonu, in mislim, da je treba ustaviti takšne razprave.
               Hvala.</p>
            </sp>
            <sp xml:id="SDZ5-Redna-31-2011-09-23.sp51">

               <speaker>PREDSEDNIK LJUBO GERMIČ:</speaker>

               <p>Hvala lepa, kolega Brulc.</p>
               <p>Jaz se z vami strinjam, in bi res prosil kolege in kolegice, da se omejite na vsebino
               razprave, ki je na dnevnem redu, in to je amandma k 5. členu, amandma dveh poslanskih
               skupin.</p>
               <p>Prosim, gospod Petan, imate proceduralni predlog.</p>
            </sp>
            <sp xml:id="SDZ5-Redna-31-2011-09-23.sp52">

               <speaker>RUDOLF PETAN:</speaker>

               <p>Hvala za besedo, gospod predsednik.</p>
               <p>Jaz razumem, da se včasih razprava malo zaplete in postane vroče. Do tu je vse v
               redu, vendar to, kar si je zdaj privoščila naša kolegica gospa Breda Pečan, ko je
               kolega Jerovška imenovala za butastega – oprostite, glede tega pa moram odločno
               protestirati v imenu poslanske skupine. Resda to ni bilo v mikrofon, vendar smo vsi v
               dvorani slišali, tisti, ki imamo kolikor toliko primeren sluh. To, kar si kdo o kom
               misli, je njegova osebna zadeva. Ni treba žaliti ob razpravi, če se z njo ne
               strinjamo. Včasih smo temu rekli sovražni govor. Jaz bom temu rekel, da je to groba
               žalitev. In mislim, da bi bilo prav, tudi za umiritev strasti – razumem tudi to, da
               se včasih človeku nabere malo vroče krvi, ampak bi bilo prav tudi za umiritev strasti
               in da dokažemo, da smo na določenem nivoju pripravljeni sprejemati tudi razpravo
               drugih, s katero se ne strinjamo, da se opraviči gospodu Jerovšku. Lahko tudi brez
               mikrofona, tako da bomo drugi slišali. Hvala, gospod predsednik.</p>
            </sp>
            <sp xml:id="SDZ5-Redna-31-2011-09-23.sp53">

               <speaker>PREDSEDNIK LJUBO GERMIČ:</speaker>

               <p>Gospod Petan, jaz teh stvari nisem slišal. Res bi prosil, če imate proceduralne
               predloge ...</p>
               <p>Gospa Breda Pečan, imate proceduralni predlog?</p>
            </sp>
            <sp xml:id="SDZ5-Redna-31-2011-09-23.sp54">

               <speaker>BREDA PEČAN:</speaker>

               <p>Jaz imam proceduralni predlog, in sicer prvo, kar je ... <stage>/ oglašanje iz dvorane/</stage></p>
            </sp>
            <sp xml:id="SDZ5-Redna-31-2011-09-23.sp55">

               <speaker>PREDSEDNIK LJUBO GERMIČ:</speaker>

               <p>Gospod Jerovšek, gre za proceduralni predlog.</p>
            </sp>
            <sp xml:id="SDZ5-Redna-31-2011-09-23.sp56">

               <speaker>BREDA PEČAN:</speaker>

               <p>Prvo, kar je: če sta gospod Petan in gospod Jerovšek slišala samo pol tistega, kar
               sem rekla, se seveda opravičujem za tisto prvo polovico, ki sta jo onadva slišala.
               Jaz sem namreč rekla, da če je butast on, sem butasta tudi jaz. Točno oba sem
               navedla. <stage>/ oglašanje iz dvorane/</stage> Ja, ja. Zaradi tega, ker vi zmeraj slišite samo
               tisto, kar je narobe. Opravičujem se za tisti del, ko sem rekla, da je butast gospod
               Jerovšek. Ker sem jaz butasta, če moram poslušati take stvari, kot sem jih prej
               poslušala. Vzemite to kot opravičilo za tisto, kar sem rekla gospodu Jerovšku. Prav?
               Ste zadovoljni, gospod Petan? <stage>/ oglašanje iz dvorane/</stage> No, dajte v mikrofon povedati!
            </p>
            </sp>
            <sp xml:id="SDZ5-Redna-31-2011-09-23.sp57">

               <speaker>PREDSEDNIK LJUBO GERMIČ:</speaker>

               <p>Imeli smo zlorabo treh poslovniških predlogov, da smo razčistili stvari. Zdi se mi
               pomembno, da je to pojasnjeno.</p>
               <p>Nadaljujemo z razpravo o amandmaju k 5. členu. Besedo ima gospod Gregor Golobič. </p>
            </sp>
            <sp xml:id="SDZ5-Redna-31-2011-09-23.sp58">

               <speaker>GREGOR GOLOBIČ:</speaker>

               <p>Spoštovani!</p>
               <p>Jaz bi zelo rad razpravljal o sami vsebini. Ne strinjam se, da potem, ko je bilo
               govora o vsem mogočem, na tej točki ne bi bilo mogoče odgovoriti na to, kar je bilo
               večkrat izrečeno. Ti amandmaji so seveda posledica neke korektnosti in upoštevanja,
               upoštevanja, ki je bilo značilno tudi za pisanje vseh pomembnih zakonov v tem
               mandatu, tako Zakona o RTV Slovenija, Zakona o medijih, Zakona o visokem šolstvu,
               obeh resolucij, ki so pokazali zelo zgledno, kaj pomeni vključevati strokovno in
               drugo zainteresirano javnost, kaj pomeni upoštevati argumente. To je redka praksa v
               slovenski politiki. Tudi jaz nisem na nobeni točki oporekal pravici
               Zakonodajno-pravne službe parlamenta, da ima zelo ekstenzivna in specifična mnenja,
               ki so drugačna od mnenj drugih pravnih služb, na primer vladne. Nisem jih politično
               diskvalificiral.</p>
               <p>Povedal sem, da gre po mojem mnenju za neko prestižno ali kompetenčno napenjanje
               mišic med zakonodajno službo vlade in parlamenta tam, kjer se mi zdi, da bi bilo
               včasih bolj pametno, če bi se med seboj pogovorili. Ampak bistveno je, da se v tem
               mandatu amandmaje Zakonodajno-pravne služba parlamenta na koncu upošteva. V prejšnjem
               mandatu se jih pa ni. In ko je imela, na primer, gospod Grims, na vaš, bom rekel,
               zasebni zakon o RTV – mimogrede, kvalitete zakonov se ne preverja na referendumih, in
               če mislite, da je ta trditev žalitev, potem se vprašajte, zakaj govorite, da je
               arbitražni sporazum, ki je bil potrjen na referendumu, zanič. Kvaliteta dela v tem
               mandatu je, da se upošteva mnenje Zakonodajno-pravne službe tudi kadar se z njo
               docela ne strinja.</p>
               <p>Vi ste takrat vodjo Zakonodajno-pravne službe, ko je imela resne strokovne pripombe
               na vaš zakon, označili, da je eksponent opozicije. Bila je tudi zamenjana v
               nadaljevanju. V tem mandatu se nič takega ni zgodilo. Ne, ta koalicija, ta vlada, ta
               večina bi lahko mirno povozila vsa mnenja Zakonodajno-pravne službe. Jih ni – zato je
               toliko amandmajev. Jih ni. Vi ste jih povozili, kar ne pomeni, da so bili zakoni
               boljši in da so bili perfektno napisani, ampak da so bili strokovno slabši. In
               referendumi teh slabosti žal ne odpravljajo, še posebej ne, če so s tako nizko
               udeležbo, o kateri lahko govorimo v primerih, ki jih navajate kot svoj argument. Tako
               da upoštevanje tega in drugih amandmajev kaže na tisto odprtost, ki sledi iz
               Resolucije o normativni dejavnosti, ki je bila v tem mandatu sprejeta in ki se ji v
               mnogih primerih sledi, ne še v vseh. Upam, da se ji bo, glede na to, da jo tako
               zvesto citirate, v prihodnjem mandatu tudi. Hvala lepa.</p>
            </sp>
            <sp xml:id="SDZ5-Redna-31-2011-09-23.sp59">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Ivan Grill.</p>
            </sp>
            <sp xml:id="SDZ5-Redna-31-2011-09-23.sp60">

               <speaker>IVAN GRILL:</speaker>

               <p>Hvala lepa.</p>
               <p>Gospod Golobič, tisti zakoni, ki so bili sprejeti v prejšnjem mandatu, so v veliki
               meri še vedno v veljavi. Spreminjali ste samo tiste, ki so bili vam v prid, s
               katerimi ste si želeli pozicionirati svoje položaje, da ne govorimo na vaš resor
               Telekom in tiste institucije, kjer ste imeli osebne interese, energetiko in tako
               naprej.</p>
            </sp>
            <sp xml:id="SDZ5-Redna-31-2011-09-23.sp61">

               <speaker>PREDSEDNIK LJUBO GERMIČ:</speaker>

               <p>Gospod Ivan Grill, imamo razpravo o amandmaju k 5. členu in res bi vas prosil, da
               dajmo biti korektni drug do drugega, ker drugače bomo govorili o vsem, samo o tej
               vsebini ne, in vsaka razprava potem producira replike. Mislim, da je korektno do vseh
               nas, da govorimo o tej vsebini. Jaz vas na to opozarjam z dobro voljo in poskušajte
               to razumeti tudi na ta način.</p>
               <p>Gospod Grill, imate besedo.</p>
            </sp>
            <sp xml:id="SDZ5-Redna-31-2011-09-23.sp62">

               <speaker>IVAN GRILL:</speaker>

               <p>Hvala lepa.</p>
               <p>Zdaj ste mi za 10 ali 15 sekund časa SDS prikrajšali, ampak kakorkoli. To, kar sem
               uvodoma dejal, se dejansko sedaj nadaljuje pri tem amandmaju k 5. členu in 8. členu.
               In če sedaj povežemo to, kar smo imeli mi na odboru, kjer je mag. Grims takrat
               korektno predlagal, da glede na to, da smo imeli na 13 členov zakona 10 amandmajev,
               ki so imeli ustavne pomisleke Zakonodajno-pravne službe, je bil njegov predlog
               korekten. Kdo nam sedaj pravi, da sta ta dva amandmaja, ki ju imamo ponovno, kljub
               temu, da smo jih takrat 10 sprejeli oziroma ste jih, sedaj optimalna? Noben ne more
               tega garantirati. In govoriti, da gre tukaj za stvar prestiža med zakonodajno službo
               vlade in zakonodajno službo parlamenta – ali si tako razlagate pravo, da si vsak
               razlaga po svoje? Ali je čudno, da je potem tako? In tukaj so bile kritike
               Zakonodajno-pravne službe parlamenta očitno korektne, pravilne, sprejemljive, saj ste
               vse te amandmaje podprli. Tudi nekih dilem, nekih razprav ni bilo takrat. Vse ste
               čisto brez težav tudi podprli, kar seveda kaže na to, da je bil zakon slabo
               pripravljen. Pa ne samo ta, še veliko drugih.</p>
               <p>Prej je v svoji razpravi gospa Širca zelo, lahko rečem, odkrito povedala, da so
               zunanje institucije pripravljale zakone, tudi tega verjetno, zato, ker sami ne znajo
               dovolj, da niso dovolj strokovnjaki, in zopet se lomi tista vaša trditev ob nastopu
               tega mandata, da kadrirate najboljše ljudi, strokovnjake brez nekih političnih
               priokusov. Zato ste ustanovili Kadrovsko-akreditacijski svet, KAZ, ki je po enem letu
               odstopil zaradi, vemo, kakšnih političnih ozadij, in izkazalo se je, da ste kadrirali
               same ljudi, ki pojma nimajo, ki pojma nimajo. In seveda ste zato dali pisati zakone
               drugim institucijam in niste imeli niti toliko strokovnega nivoja ali pa znanja, da
               bi ocenili, ali so bile stvari, ki so jih vam drugi napisali, korektne,
               formalnopravno usklajene in tako naprej. In ta zakon je posledica tega, pa še niz
               drugih. Toliko amandmajev in pripomb Zakonodajno-pravne službe na zakone, ki jih je
               Vlada pripravljala v tem mandatu, v prejšnjem mandatu zagotovo ni bilo. Toliko o tem.
               Hvala lepa.</p>
            </sp>
            <sp xml:id="SDZ5-Redna-31-2011-09-23.sp63">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Za besedo je prosil minister v funkciji ministra za visoko šolstvo, znanost in
               tehnologijo dr. Igor Lukšič.</p>
            </sp>
            <sp xml:id="SDZ5-Redna-31-2011-09-23.sp64">

               <speaker>DR. IGOR LUKŠIČ:</speaker>

               <p>Predsednik, hvala lepa za besedo.</p>
               <p>Ker vidim, da gre tukaj razprava v smer neutemeljenih obtoževanj, je prav, da se
               oglasim. Ministrstvo za visoko šolstvo v tem mandatu ni naročilo nikomur izdelave
               zakona. Jo je pa naročilo v prejšnjem mandatu, v prejšnji vladi, in ni prišel niti v
               proceduro. Tega ni naredilo ne to ministrstvo ne moje ministrstvo za šolstvo. Torej,
               očitki letijo na prejšnje ministrstvo, na gospoda Zupana. To je ena stvar. Druga
               stvar. Poglejte, mi imamo večfazni postopek. Zakaj imamo večfazni postopek? Zaradi
               tega, ker je zahodna civilizacija ugotovila, da en človek v eni fazi ne more narediti
               najbolj kvalitetne zadeve. V SDS imate drugačno stališče, delate drugače. Ampak ta
               država ima večfazni postopek zaradi tega, da se dograjuje, da se na koncu naredi neko
               zadevo, ki je najboljša. Formalnopravno izgleda tako: na ministrstvu imamo neko
               ekipo, ki strokovno in pravno pogleda zakon. Potem gre to na vlado. Vladna služba
               pogleda in ima številne pripombe, vam povem iz lastnih izkušenj tudi v tem primeru,
               številne pripombe, se uskladi in se izboljša. Potem pride v Državni zbor.</p>
               <p>V Državnem zboru imajo vedno tudi številne pripombe na zakon. Še pred tem smo v
               primeru tega zakona šli preverjati zakon k informacijski pooblaščenki, ki je
               pogledala zakon s stališča svojih pristojnosti. In vi dobro veste, da po tem Državni
               zbor ob vseh teh upoštevanjih sprejme tudi kakšen zakon, za katerega Ustavno sodišče
               ugotovi, da ni v skladu z ustavo. Ampak glejte, to je demokratičen postopek, ki
               omogoča, da sprejemamo čim boljše zakone, in v primeru, ko se zmotimo, imamo tudi
               možnost, da popravimo kakšen zakon, ki smo ga narobe sprejeli. Torej, da ne bi o
               osnovnošolskih zadevah, za katere verjetno ni kriva samo naša osnovna šola, ampak
               tudi nekdo, ki je sedel na ušesih takrat, ko je v šolo hodil. Za razpravo tukaj v
               Državnem zboru se mi zdi, da bi bilo prav, da gremo vendarle naprej k temu. Če se
               prav spomnim, so na koncu na odboru vsi glasovali za ta zakon, vsi člani odbora.
               Hvala.</p>
            </sp>
            <sp xml:id="SDZ5-Redna-31-2011-09-23.sp65">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Odpiram nov krog za razpravo.</p>
               <p>Gospod Gregor Golobič, imate besedo.</p>
            </sp>
            <sp xml:id="SDZ5-Redna-31-2011-09-23.sp66">

               <speaker>GREGOR GOLOBIČ:</speaker>

               <p>Želel sem si prej sicer repliko in ne vem, zakaj mi niste omogočili tega. Bil sem
               neposredno izzvan, ampak sem se pa zdaj prijavil. K temu, kar je povedal minister
               Lukšič, ni veliko za dodati. Povedal je stvari, ki sem jih sam tudi poskušal
               razložiti na matičnem delovnem telesu o vlogi, smislu in funkciji večfaznega postopka
               in zakonodajno-pravnih služb na vsaki instanci. Jaz verjamem, da se mnogim prikazuje
               pred očmi obdobje, za katerega bo značilna neka podoba, o kateri je nekdo nekoč
               rekel: zgoraj aktovka, spodaj škornji. In ti škornji bodo verjetno zagotovili, da bo
               Zakonodajno-pravna služba, če jim bo uspelo, imela manj pripomb v nadaljevanju. Tudi
               v prejšnjem mandatu jih ni smela imeti veliko, zato je bila odstranjena vodja
               Zakonodajno-pravne službe. Vendar se s tem kvaliteta zakonov ne bo izboljšala, in
               tisto, kar je pri tem zakonu značilno, je, da zakon nima pravzaprav nobene ideološke
               vsebine, da daje zelo osnovno podlago, tehnično podlago temu, da se bo v skladu z
               vsemi predpisi, ki varujejo osebne podatke, vendarle zbralo pomembne podatke, ki jih
               potrebujejo študentje, kandidati za študente, njihovi starši, univerze in druge
               visoke šole, Nacionalna agencija za kakovost v visokem šolstvu, različne državne
               ustanove, kot sem prej rekel, ministrstvo za socialo, ki skrbi in zagotavlja številne
               izdatne subvencije, primerljivo z drugimi evropskimi visokošolskimi prostori,
               minister za visoko šolstvo.</p>
               <p>Samo podlage daje ta zakon, in ob tem se razvija neka absurdna razprava o tem, ali je
               prav, da se upošteva mnenje Zakonodajno-pravne službe ali ne. Upošteva se. Tokrat,
               letos se. In če je bilo že govora o tem, kako naj bi jaz motil gospoda Erjavca v
               koaliciji – seveda sem ga motil. Ko sem odpiral vprašanja Patrie, je to njega motilo.
               Ali sem motil gospoda Šrota in Bavčarja? Seveda sem ju motil. Ali motim SDS? Seveda
               motim. Zaradi stvari, ki jih počnemo, zaradi stvari, ki jih urejamo, zaradi stvari, o
               katerih ne molčimo, o AUKN in o TEŠ 6 in podobnih stvareh. To so tiste motnje, in na
               te motnje smo ponosni. Ta zakon pa nima z vso to ideologijo popolnoma nič, je zelo
               tehnično vprašanje. Po skrajšanem postopku je bil dan, ker ne prinaša velikih
               novosti. Zakoni v prihodnjih letih na tem področju – že letos bi moral priti nov
               zakon o visokem šolstvu, po odločbi Ustavnega sodišča urediti vprašanje financiranja,
               vsebino uredbe o financiranju prenesti v skladu z ustavo v zakon. Upam, da se bo to
               zgodilo, da bo vzdušje takrat drugačno in da bo mogoče govoriti o vsebini, ne pa o
               neki zelo oslovsko pravniški senci.</p>
            </sp>
            <sp xml:id="SDZ5-Redna-31-2011-09-23.sp67">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima mag. Branko Grims.</p>
            </sp>
            <sp xml:id="SDZ5-Redna-31-2011-09-23.sp68">

               <speaker>MAG. BRANKO GRIMS:</speaker>

               <p>Hvala.</p>
               <p>Najprej bi predlagal enaka merila za vse. Dvakrat ste moje kolege opozorili, da so
               zašli s teme. Mislim, da bi si zdaj vsaj dvakrat v enem samem nagovoru zaslužil to
               tudi gospod predsednik Zaresa, ker je govoril tudi o tem, kako je motil Erjavca v
               koaliciji, pa še o čem. Kakšno zvezo ima to z amandmajem k noveli Zakona o visokem
               šolstvu, pa najbrž ve res samo še on. Tisto, kar sem hotel prej dopolniti, je samo
               naslednje. Prej je bilo navrženo: "Ja, saj na koncu so vsi glasovali za ta zakon." To
               seveda ni res. Na seji odbora smo se ravno zato, ker nas skrbi, ali je zdaj dejansko
               pravno korektno besedilo, kadar se takole horukarsko hiti, vzdržali, in enako
               nameravamo storiti tudi danes v Poslanski skupini SDS, ko bomo glasovali o končnem
               besedilu tega zakona. Enako bomo ravnali pri vseh glasovanjih o tem zakonu. Tisto,
               kar bi moralo ostati kot izkušnja za naprej, je, da se od Vlade pričakuje, da
               pripravi bolj korektno besedilo kot kdorkoli od samostojnih poslancev. En tak primer
               ste popolnoma na glavo obrnili in ga napačno navedli tudi sami prej. To je konkretno
               storil gospod Golobič. Najbrž ve, zakaj se spreneveda. Toda tisto, kar je pa
               relevantno, kar je sveže, sem pa omenil prej. Ko je šlo za nekega čisto drugega
               poslanca iz nepovezane poslanske skupine, ki je imel eno samo pravno napako v
               predlogu zakona, je bil to temeljni izgovor, da se je tisto zavrnilo kot neprimerno
               za nadaljnjo obravnavo. Ko pa je pred nami zakon, kjer opozarja pravna služba, da ni
               skladen z ustavnopravnimi normami, in to izredno dobro utemelji tudi z odločbami
               Ustavnega sodišča, pa ... <stage>/ izklop mikrofona/</stage></p>
            </sp>
            <sp xml:id="SDZ5-Redna-31-2011-09-23.sp69">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Imate proceduralni predlog, gospod Jerovšek.</p>
            </sp>
            <sp xml:id="SDZ5-Redna-31-2011-09-23.sp70">

               <speaker>JOŽEF JEROVŠEK:</speaker>

               <p>Hvala lepa, gospod predsednik.</p>
               <p>Zdaj je bila zagotovo dvakrat ali trikrat navedena neresnica, da je bila prejšnja
               vodja Zakonodajno-pravne službe gospa Tina Bitenc odstranjena. Gospod Golobič ni bil
               poslanec v tistem mandatu, sedaj se pa dela eksperta, vendar je ta resnica eklatantna
               laž. Mislim, da je ona sama odšla. Odšla je v bistveno boljše posle z gospo Velišček
               v Makedonijo, in kolikor mi je znano, opravlja dobre posle. Vendar prosim, da službe
               Državnega zbora za demanti tega dajo na mizo informacijo, ali je bila odstranjena ali
               je dala sama odpoved. Ker tako sistematično kot se širijo neresnice tu in se govori,
               da Zakonodajno-pravna služba v prejšnjem mandatu iz strahu ni imela pripomb – to so
               eklatantne laži in neresnice! In prosim, da dajo službe Državnega zbora na mizo
               informacijo, na kakšen način je odšla gospa Tina Bitenc. Hvala lepa.</p>
            </sp>
            <sp xml:id="SDZ5-Redna-31-2011-09-23.sp71">

               <speaker>PREDSEDNIK LJUBO GERMIČ:</speaker>

               <p>Gospod Gregor Golobič, imate repliko.</p>
            </sp>
            <sp xml:id="SDZ5-Redna-31-2011-09-23.sp72">

               <speaker>GREGOR GOLOBIČ:</speaker>

               <p>Ja, seveda, na oba predhodnika. Že prej sem želel repliko. Gospodu Grimsu lahko povem
               samo to, da je gospod Jerovšek vpeljal v to diskusijo gospoda Erjavca že prej. In sem
               želel repliko, pa je nisem dobil. <stage>/ oglašanje iz dvorane/</stage> Ja, vendar je verjetno, če
               jo je nekdo prekršil, prav, da ima tisti, ki je deležen tega prekrška, možnost na to
               odgovoriti, in se ne sprenevedajte. In drugo, značilno za režime, ki jih ... <stage>/ izklop
               mikrofona/</stage></p>
            </sp>
            <sp xml:id="SDZ5-Redna-31-2011-09-23.sp73">

               <speaker>PREDSEDNIK LJUBO GERMIČ:</speaker>

               <p>Hvala lepa. Gospod Gregor Golobič, čas vam je potekel.</p>
               <p>Ali želi še kdo razpravljati o 5. členu in amandmaju k temu členu? <stage>(Ne želi.)</stage> Želi
               Vlada?</p>
               <p>Prosim, gospod minister.</p>
            </sp>
            <sp xml:id="SDZ5-Redna-31-2011-09-23.sp74">

               <speaker>DR. IGOR LUKŠIČ:</speaker>

               <p>Zdaj bi rad izkoristil priliko, da predlagam Državnemu zboru, da se v skladu s 138.
               členom Poslovnika Državnega zbora in tudi v skladu z nastalo situacijo tretjo
               obravnavo opravi na tej seji, tudi na podlagi tega, kar je bilo tu rečeno, torej na
               isti seji. Hvala.</p>
            </sp>
            <sp xml:id="SDZ5-Redna-31-2011-09-23.sp75">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Zdaj smo še ... <stage>/ oglašanje iz dvorane/</stage> Mislim, da je status proceduralnega predloga
               zabeležen v magnetogramu.</p>
               <p>Gospod Grims, imate proceduralno.</p>
            </sp>
            <sp xml:id="SDZ5-Redna-31-2011-09-23.sp76">

               <speaker>MAG. BRANKO GRIMS:</speaker>

               <p>Če smem opozoriti, takšni predlogi pridejo na vrsto takrat, ko je za to čas, ne zdaj,
               sredi razprave, ko govorimo o amandmaju. To bi pa po treh letih obstoja Vlade
               vendarle pričakovali od vseh, da toliko pa že poznamo.</p>
            </sp>
            <sp xml:id="SDZ5-Redna-31-2011-09-23.sp77">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Zaključujem razpravo o amandmaju k 5. členu, ker ne želi nihče več razpravljati.</p>
               <p>Prehajam k 8. členu. V razpravo dajem 8. člen ter amandma poslanskih skupin Socialnih
               demokratov in Liberalne demokracije Slovenije.</p>
               <p>Ali želi kdo razpravljati?</p>
               <p>Gospod Jerovšek, imate proceduralni predlog.</p>
            </sp>
            <sp xml:id="SDZ5-Redna-31-2011-09-23.sp78">

               <speaker>JOŽEF JEROVŠEK:</speaker>

               <p>Gospod predsednik, ne zadostuje to, da je v magnetogramu zabeležen moj proceduralni
               predlog. Gospa generalna sekretarka naj poskrbi, da bo še v teku te točke dnevnega
               reda na mizi informacija, na kakšen način je odšla gospa Tina Bitenc, vodja
               Zakonodajno-pravne službe, kajti ne more viseti v zraku laž, da je bila neka oseba
               odstranjena!</p>
            </sp>
            <sp xml:id="SDZ5-Redna-31-2011-09-23.sp79">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Nadaljujemo z obravnavo amandmaja k 8. členu. Ker nihče ne želi razpravljati,
               zaključujem razpravo. O amandmajih bomo v skladu s časovnim potekom seje zbora
               odločali danes v okviru glasovanj, pol ure po prekinjeni 12. točki dnevnega reda. S
               tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ZDRAVILSTVU V OKVIRU SKRAJŠANEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade. Predstavnika Vlade ni.</p>
               <p>Predlog zakona je obravnaval Odbor za zdravstvo kot matično delovno telo. Za
               predstavitevporočila odbora dajem besedo podpredsedniku odbora gospodu Ivanu
               Grillu.</p>
            </sp>
            <sp xml:id="SDZ5-Redna-31-2011-09-23.sp80">

               <speaker>IVAN GRILL:</speaker>

               <p>Hvala lepa za besedo.</p>
               <p>Odbor Državnega zbora Republike Slovenije za zdravstvo je na svoji redni seji kot
               matično delovno telo obravnaval Predlog zakona o spremembah in dopolnitvah Zakona o
               zdravilstvu, ki ga je po skrajšanem postopku v zakonodajni postopek predložila Vlada
               Republike Slovenije. Uvodno obrazložitev k predlogu zakona je podal državni sekretar
               na Ministrstvu za zdravje dr. Ivan Eržen. Poudaril je, da se s predloženim besedilom
               naš pravni red usklajuje z direktivo o storitvah na notranjem trgu, podrobneje pa se
               urejajo tudi postopkovna določila glede strokovnega nadzora in nadzora nad izvajanjem
               zakona, ki se prenaša z Ministrstva za zdravje na Zdravstveni inšpektorat Republike
               Slovenije in druge pristojne inštitucije. Cilj predlaganega zakona je tudi, da se
               prične z izvajanjem veljavnega zakona, saj zdravilska zbornica še vedno ni
               ustanovljena, ni urejeno podeljevanje licenc zdravilcem, izdajanje dovoljenj za
               opravljanje zdravilske dejavnosti in opravljanje strokovnih nadzorov.</p>
               <p>V veljavnem zakonu ni pravnih podlag za sprejetje podzakonskih predpisov, ki bi
               ministrstvu omogočili izvedbo teh nalog, zato so v predlaganem zakonu natančneje
               opredeljeni minimalni pogoji glede prostorov, opreme ter način objavljanja vloge za
               pridobitev licenc. Uskladitev z direktivo o storitvah na notranjem trgu pa prinaša
               predvsem olajšan postopek pridobivanja dovoljenj za opravljanje zdravilske dejavnosti
               za zdravilce, ki prihajajo iz drugih članic Evropske unije. Predstavnica
               Zakonodajno-pravne službe je v nadaljevanju poudarila, da je predlog zakona preučila,
               podala svoje pripombe, ki pa so bile potem z amandmaji smiselno upoštevane. V roku,
               ki ga določa Poslovnik Državnega zbora, so bili k predlogu zakona vloženi amandmaji
               SD in Poslanskega kluba LDS, in sicer k 2., 3., 7., 9., 12. in 13. členu. Člani
               odbora so podprli vse amandmaje. Na koncu je odbor v skladu s 128. členom Poslovnika
               Državnega zbora glasoval o vseh členih predloga zakona skupaj in jih tudi sprejel.
               Hvala lepa.</p>
            </sp>
            <sp xml:id="SDZ5-Redna-31-2011-09-23.sp81">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Poslanske skupine Slovenske
               demokratske stranke bo stališče predstavil gospod Ivan Grill.</p>
            </sp>
            <sp xml:id="SDZ5-Redna-31-2011-09-23.sp82">

               <speaker>IVAN GRILL:</speaker>

               <p>Še enkrat hvala lepa za besedo.</p>
               <p>Zdravilstvo ali, kot ga nekateri pojmujejo, alternativna medicina v Sloveniji še
               vedno ni ustrezno urejena, in to kljub temu, da je bil že v letu 2007 sprejet zakon,
               ki naj bi to področje uredil. Žal v vseh teh letih Ministrstvo za zdravje ni uspelo
               vzpostaviti zdravilske zbornice, ki bi izvajala strokovni nadzor nad zdravilci in
               tudi podeljevanje licenc. Tako pa imamo danes še vedno v Sloveniji zdravilce, ki
               svoje delo opravljajo strokovno in predano ter v korist uporabnikov, žal pa še vedno
               preveč takih, ki so bolj kot ne šarlatani in neupravičeno zlorabljajo stisko ljudi,
               saj se največkrat tako imenovane alternativne medicine poslužujejo ljudje, ki se je v
               tem oklepajo pogosto kot rešilne bilke, če jim uradna medicina ne uspe pomagati. Za
               to so pripravljeni plačati svoj zadnji evro, kar v Poslanski skupini SDS ocenjujemo
               kot nedopustno. Ravno zato, da ne bi prihajalo do takih zlorab, bi morali to področje
               urediti in nadzirati. Ta zakon, ki je bil sprejet v letu 2007, tega ni uspel urediti,
               ker se ni vzpostavil mehanizem, in tudi ta zakon, ki ga danes obravnavamo, tega ne
               ureja dovolj celovito. Ta zakon predvsem usklajuje to področje z evropskim pravnim
               redom, da bodo lahko zdravilci iz tujine to opravljali tudi v Sloveniji. Kot drugo
               ključno določilo je pa v tem zakonu tudi to, da Ministrstvo za zdravje dobi pravno
               podlago za izvajanje nalog, ki bi jih sicer morala izvajati zdravilska zbornica.</p>
               <p>V Slovenski demokratski stranki temu zakonu ne bomo nasprotovali, ga pa tudi ne bomo
               podprli, kajti ocenjujemo, da ta zakon celovito tega področja ne ureja, in bi
               pričakovali, da bi nekje v bližnji prihodnosti Ministrstvo za zdravje pripravilo
               takšen zakon, ki bo predvsem ščitil uporabnike teh storitev ter vzpostavil mehanizem
               nadzora in tudi pogojev za delovanje tako imenovanim alternativnim zdravilcem oziroma
               medicini. Hvala lepa.</p>
            </sp>
            <sp xml:id="SDZ5-Redna-31-2011-09-23.sp83">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Zares bo stališče predstavila gospa Majda Širca Ravnikar.
            </p>
            </sp>
            <sp xml:id="SDZ5-Redna-31-2011-09-23.sp84">

               <speaker>MAJDA ŠIRCA RAVNIKAR:</speaker>

               <p>Spoštovani kolegice in kolegi, predstavnik Vlade!</p>
               <p>Predlog zakona o spremembah in dopolnitvah Zakona o zdravilstvu, ki ga je v
               parlamentarno proceduro vložila Vlada, nas v Poslanski skupini Zares ni povsem
               zadovoljil ali pa sploh. Pravzaprav smo danes postavljeni pred dilemo, ali zavrniti
               predlog vsebine in s tako potezo tvegati sankcije s strani Evropske unije, ali pa jo
               potrdimo, čeprav odpravlja le določene pomanjkljivosti leta 2007 sprejetega zakona,
               ki je slabo opredelil zdravilsko dejavnost. V Poslanski skupini Zares smo v začetku
               mandata z veseljem pospremili pripravljenost takratnega ministra, da to področje
               uredi sistemsko in da na novo uredi tudi področje izvajanja in povezovanja z
               zdravstveno dejavnostjo, kar je bil naš cilj že ob sprejetju zakona leta 2007. Takrat
               še koalicijske partnerice smo se od leta 2009 usklajevale tako s predstavniki
               ministrstva kot tudi s predstavniki določenih društev oziroma drugih zainteresiranih
               institucij.</p>
               <p>S celovito prenovo zakona smo to področje želeli približati tako izvajalcem kot tudi
               uporabnikom in se na tak način približati nekaterim državam, kot so na primer
               Avstrija in skandinavske države, ki področje zdravilstva dojemajo kot neko dopolnilno
               dejavnost tako imenovani tradicionalni medicini ali uradni medicini. Tudi zato smo
               takrat opozarjali, da že sam naslov zakona ne sledi sprejetim evropskim in celo
               svetovnim trendom, saj bi morali v sklopu tega področja govoriti širše, torej o
               tradicionalnih, komplementarnih in alternativnih oblikah zdravljenja. Zato tudi ni
               prišlo do vsaj za nas izredno pomembne rešitve, kjer bi v zakonu jasno opredelili, da
               gre za dejavnost, ki je v javnem interesu. Tako danes govorimo zgolj o rešitvah, ki
               se v našem pravnem redu usklajujejo z direktivo o storitvah na notranjem trgu.
               Podrobneje se urejajo postopkovna določila strokovnega nadzora in nadzora nad
               izvajanjem zakona, ki se prenaša z Ministrstva za zdravje na Zdravstveni inšpektorat
               Republike Slovenije in druge pristojne inšpektorate.</p>
               <p>Tako pripravljena novela naj bi torej omogočila izvajanje zakona, saj zaradi
               nesoglasij med društvi zdravilska zbornica do danes ni bila ustanovljena, s čimer je
               bilo onemogočeno podeljevanje licenc, izdaja dovoljenj za opravljanje dejavnosti in
               opravljanje strokovnih nadzorov. Tudi na matičnem delovnem telesu je bilo z vidika
               razpravljavcev zastavljeno vprašanje, kje se je takrat usklajeno besedilo ustavilo.
               In po obrazložitvi s strani predlagatelja se ne moremo znebiti vtisa, da Zdravniška
               zbornica Slovenije kot stanovsko združenje, ki zagotavlja zgolj interese uradne
               medicine, ne priznava ničesar, kar bi od tega odstopalo. V Poslanski skupini Zares
               smo prepričani, da moramo v 21. stoletju preseči take in podobne interese ter
               zagotoviti, da bodo uporabniki deležni tiste skrbi, za katero so upravičeni in za
               katero tudi plačujejo. Zato od pristojnega ministra pričakujemo, da bo v prihodnosti
               ali v tem mandatu predlog zakona, ki bo ustrezno uredil odnos med uradno in
               komplementarno medicino ter zaščitil uporabnika storitev, vendarle pripravil, in
               nadzor nad izvajanjem teh storitev ter pogoje in načine, pod katerimi se lahko te
               storitve izvajajo, tudi uredil.</p>
               <p>V Poslanski skupini Zares bomo sicer predlog novele zakona podprli iz prej omenjenega
               vidika, zaradi dejstva, da smo tu vendarle v tisti situaciji, ko nas ta popkovina z
               evropsko direktivo sili v tako rešitev. Moram reči, da z grenkim priokusom, saj gre
               po naši oceni bolj ali manj za implementacijo evropske zakonodaje v naš pravni red.
               Daleč pa smo od zaželenega cilja – volje ni bilo za to –, ki bo tej dejavnosti
               priznal dosežke, ki jih je dosegla pri pomoči in boljšem zdravljenju njihovih
               uporabnikov. V tem smislu se bodo, kot razumem, tudi druge poslanske skupine
               obnašale. Hvala.</p>
            </sp>
            <sp xml:id="SDZ5-Redna-31-2011-09-23.sp85">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo predstavil stališče gospod
               Gvido Kres.</p>
            </sp>
            <sp xml:id="SDZ5-Redna-31-2011-09-23.sp86">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani kolegice in kolegi!</p>
               <p>Pred nami je eden od zakonskih predlogov, ki mu nasprotujejo tisti, ki jim je
               namenjen, torej izvajalci dejavnosti in predstavniki koristnikov teh uslug, pacienti.
               Zato je nerazumno, zakaj ga je treba sprejeti v taki obliki. Predlog Zakona o
               zdravilski dejavnosti je bil usklajen in pripravljen za nadaljnjo proceduro že konec
               leta 2009. Letos aprila pa je ministrstvo v javno razpravo vložilo popolnoma novo
               besedilo zakona. Zakonski predlog ni usklajen in je predlagano besedilo drugačno od
               besedila, ki je bilo usklajeno z izvajalci. Ministrstvo bo s tem zakonom prevzelo
               nadzor nad izvajanjem zakona glede na to, da zbornica še ni ustanovljena, v zakonu pa
               kljub temu ostajajo določbe o zbornici in pristojnostih zbornice. Dejstvo je, da ni
               bila ustanovljena tudi zaradi tega, ker Ministrstvo za zdravje še ni izdelalo in
               sprejelo vseh potrebnih podzakonskih aktov za zagotovitev prenosa javnih pooblastil
               na zbornico. Zagotovo je nujno urediti odnos med uradno in komplementarno medicino
               ter zaščititi uporabnika storitev, urediti nadzor nad izvajanjem teh storitev ter
               določiti pogoje in načine, pod katerimi se lahko te storitve izvajajo.</p>
               <p>Res pa je tudi to, da smo ena redkih držav, ki še vedno trmasto vztrajajo pri strogi
               ločitvi tako imenovane uradne medicine in zdravilstva. Zagotovo pa je to, da bi Vlada
               morala spoštovati tudi tisti del naše zakonodaje, ki določa, da je treba zakonodajo
               uskladiti s socialnimi partnerji in civilno družbo, še posebej, ko gre za tako
               občutljivo materijo, za zdravljenje. Slovenija je že prejela opomin Evropske
               komisije, ker še ni ustrezno prenesla direktive o storitvah na notranjem trgu v svojo
               nacionalno zakonodajo, kar bi sicer morala že do konca leta 2009. Torej smo rok že
               zamudili in je vseeno, če bi minister še malo počakal in uskladil besedilo pred
               vložitvijo v parlamentarno proceduro. V nasprotnem mu ponovno grozi najmanj veto na
               zakon, kot je mogoče razbrati iz negativnega mnenja Državnega sveta Republike
               Slovenije. Poleg tega je nedopustno, da bo na področju zdravilstva ministrstvo
               uporabilo tuje strokovnjake, ki ne govorijo našega jezika, za izpolnjevanje zahtev
               Evropske komisije. Očitno niti medresorsko v Vladi ni soglasja glede tega vprašanja,
               glede na znanja slovenskega jezika, kar je še ena napaka v proceduri vlaganja zakona.
               Nesprejemljivo je, da tako neusklajen zakon pride pred nas ob dejstvu, da gre za zelo
               občutljivo materijo. Gre namreč za zdravljenje, gre za odgovorno skrb za zdravje
               ljudi, naših državljanov, pa čeprav je govora o tako imenovanem alternativnem
               zdravljenju in ne o uradni medicini.</p>
               <p>Iz naštetih razlogov se bomo poslanci Slovenske ljudske stranke pri glasovanju
               vzdržali, saj ni utemeljenih razlogov za sprejetje takega zakona. Hvala lepa.</p>
            </sp>
            <sp xml:id="SDZ5-Redna-31-2011-09-23.sp87">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Demokratične stranke upokojencev Slovenije bo stališče
               predstavil mag. Vasja Klavora.</p>
            </sp>
            <sp xml:id="SDZ5-Redna-31-2011-09-23.sp88">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovani državni sekretar, poslanke in poslanci!</p>
               <p>V naši poslanski skupini bomo predlog novele Zakona o zdravilstvu podprli. Glavni
               razlog za našo odločitev je ta, da se z njim daje Ministrstvu za zdravje pravno
               podlago za opravljanje nadzora nad opravljanjem zdravilske dejavnosti. To je
               pravzaprav tudi edini razlog za našo odločitev, saj je besedilo, s katerim je
               nazadnje prišlo ministrstvo, precej drugačno od tistega, ki je bilo pred nekaj meseci
               že usklajeno in mu tudi homeopatsko združenje ni nasprotovalo. Edina stvar, ki jo ta
               predlog pravzaprav sedaj ureja, je nadzor, ki bi ga sicer morala izvajati zdravilska
               zbornica, vendar pa o zbornici ni ne duha ne sluha, kar pomeni, da niti ni nadzora
               nad izvajalci zdravilske dejavnosti. Zato je po moji oceni nujno, da uredimo tudi
               nadzorstveno funkcijo s strani ministrstva, ki bo zdaj lahko utemeljeno opravljala
               nadzor nad strokovnim delom slovenskih zdravilcev. V naši poslanski skupini želimo
               izraziti predvsem en pomislek, in sicer pomislek glede omiljenih pogojev o znanju
               slovenskega jezika. Dejstvo je, da se zdravilci tako kot zdravniki srečujejo z ljudmi
               v stiski, zato je po naši oceni zelo pomembno, da zdravilec obvlada slovenski jezik v
               tej meri, da se bo lahko normalno sporazumeval z osebo, ki rabi njegovo pomoč.</p>
               <p>Kot rečeno, bomo v naši poslanski skupini predlog novele zakona podprli. Hvala.</p>
            </sp>
            <sp xml:id="SDZ5-Redna-31-2011-09-23.sp89">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske nacionalne stranke bo predstavil stališče gospod
               Miran Györek.</p>
            </sp>
            <sp xml:id="SDZ5-Redna-31-2011-09-23.sp90">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovani sekretar, kolegice in kolegi!</p>
               <p>S predmetnimi spremembami in dopolnitvami Zakona o zdravilstvu naj bi se sprejela
               novela po skrajšanem postopku, saj naj bi šlo za manj zahtevne uskladitve zakona s
               pravom Evropske unije in za ureditev nadzora. Gre torej za uskladitev z direktivo o
               storitvah na notranjem trgu, s katero se širi krog oseb, ki bi lahko na podlagi
               dovoljenja zdravilske zbornice opravljale zdravilsko dejavnost. To bi lahko bile tako
               domače kot tudi tuje fizične in pravne osebe. Predlog zakona zajema tudi potrebne
               določbe o nadzoru in o ukrepih po strokovnem nadzoru. Zakon predvideva ustanovitev
               zdravilske zbornice z javnimi pooblastili, izdajanjem dovoljenj za opravljanje
               zdravilske dejavnosti, podeljevanjem licenc in opravljanjem že omenjenega strokovnega
               nadzora. Predlog zakona je bil tudi v javni obravnavi, in pripombe je podala tudi
               zainteresirana strokovna javnost, tako društva, sindikati in predstavniki zdravilcev.
               Tako da je bil dosežen dogovor o odprtih vprašanjih, kot so višine kazni,
               pridobivanje izobrazbe in tako naprej.</p>
               <p>Eden izmed pomembnih ciljev zakona je zaščititi uporabnika zdravilskih storitev pred
               nestrokovnim ravnanjem, kar seveda v Slovenski nacionalni stranki pozdravljamo in
               podpiramo. Zdravilstvo je nasploh tematika, ki je v slovenskem prostoru zadnje čase
               močno prisotna. Dejstva, ki utemeljujejo nujnost noveliranja zakona, so vsekakor
               sledeča. Položaj zdravilstva v Sloveniji pravno ni ustrezno urejen. Z vstopom
               Slovenije v Evropsko unijo se položaj zdravilstva v Sloveniji spreminja in
               izboljšuje. Ostale države v Evropi imajo položaj zdravilstva bolje urejen, kot je v
               Sloveniji. Obstaja tudi dejstvo, da se k uporabi zdravilstva zateka vedno več ljudi,
               in zaradi pravne neurejenosti položaja zdravilstva nastaja družbeni problem, ki
               povzroča negativne posledice. Zdravilstvo in razne alternative klasični medicini so
               vedno obstajale. Zadnje čase pa število privržencev impresivno narašča. Nasploh je
               oživljanje zdravilstva in alternativnih zdravilskih praks pomenljiv pojav sodobnih
               družb in funkcionalno predstavlja posege in obravnave, ki jih v medicinskih šolah ne
               učijo in niti niso na voljo v zdravstvenih ustanovah.</p>
               <p>Glavna negativna posledica neurejenega položaja zdravilstva je omejena izbira in
               dostop do različnih vrst zdravljenja. Pacienti so prikrajšani za kvaliteto, to je
               pomanjkanje minimalnih standardov in etičnih smernic, razpoložljivost, kar pomeni
               pomanjkanje kvalificiranih in priznanih zdravilcev, dostopnost, se pravi omejitev
               zdravilcev samo na zdravnike, omejen dostop do raznih produktov in zdravil,
               pomanjkanje informacij o veščinah in izobraževanju. Prav tako pa so prikrajšani tukaj
               tudi z vidika denarja, saj si morajo tovrstne storitve v večini primerov plačevati
               sami. V Sloveniji se preveliko število ljudi zateka k uporabi alternativne medicine,
               da bi bilo tako neurejeno zakonsko stanje, kot je danes, še sprejemljivo. Uporabniki
               teh metod so izpostavljeni na milost in nemilost različnim zdravilcem. Nimajo
               pregleda nad tem, kdo je strokovno izobražen na svojem področju zdravljenja.
               Prikrajšani so tudi denarno, saj če država ne priznava alternativne medicine, je
               zdravstveno zavarovanje ne krije, pa tudi druge zavarovalnice nočejo zavarovati. Prav
               tako so na drugi strani prikrajšani tudi zdravilci, saj država ne priznava večine
               njihovih metod, kljub temu, da jih izvajajo že leta. Tak primer je, recimo,
               homeopatija, in še drugi.</p>
               <p>V Slovenski nacionalni stranki podpiramo predlog zakona oziroma novelo, seveda kot že
               predhodniki s pridržkom po zahtevi in pogoju obvladanja slovenskega jezika pri
               izvajalcih v primeru tujih izvajalcev le-te dejavnosti, enako kot to velja tudi za
               tuje zdravnike. Hvala.</p>
            </sp>
            <sp xml:id="SDZ5-Redna-31-2011-09-23.sp91">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Liberalne demokracije Slovenije bo predstavil stališče mag.
               Borut Sajovic.</p>
            </sp>
            <sp xml:id="SDZ5-Redna-31-2011-09-23.sp92">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Prijazen pozdrav kolegicam in kolegom ter
               državnemu sekretarju!</p>
               <p>V Poslanskem klubu Liberalne demokracije Slovenije bomo spremembo zakona podprli,
               ampak na tem mestu še enkrat ponavljamo, da je bila že usklajena sistemska sprememba
               zakona, ki pa je žal ni pred nami. Ker se to žal ni zgodilo, na kar je bilo z več
               strani opozorjeno tudi na Odboru za zdravstvo, pozivamo in prosimo Vlado, da se drži
               sprejetega sklepa na odboru in pripravi sistemske rešitve za ureditev tega področja,
               ki bodo v korist tako izvajalcev kot tudi uporabnikov tradicionalnih, komplementarnih
               ali alternativnih metod zdravljenja. Cilj predlaganega zakona, ki je pred nami, je
               namreč tudi, da se začne z izvajanjem veljavnega zakona, saj zdravilska zbornica še
               vedno ni ustanovljena, zaradi česar je nujno, da ministrstvo do njene ustanovitve čim
               prej prične z izvajanjem nalog, ki bi jih zbornica opravljala kot naloge javnega
               pooblastila. Gre za podeljevanje licenc, izdajanje dovoljenj za opravljanje
               dejavnosti in vodenje strokovnih nadzorov. Vse to je potrebno, da bodo izpolnjeni
               osnovni pogoji za izvajanje zakona v praksi.</p>
               <p>Vprašanje je tudi, ali je klasična zbornična ureditev tista, ki bo kos izzivom, s
               katerimi se na področju alternativnega zdravljenja srečujemo v Sloveniji. Namreč,
               samo zbornica kot taka zagotovo ne bo dovolj, da se tudi pri nas vzpostavi sistem, v
               katerem sta klasična in alternativna medicina komplementarni. In to komplementarnost
               se mi zdi s tega mesta pomembno in potrebno še enkrat poudariti. V Poslanskem klubu
               Liberalne demokracije Slovenije se zagotovo strinjamo s predlagateljem, da so
               nekatere spremembe nujne, potrebne, tako z vidika urejanja tega področja v Sloveniji
               kot tudi povezano z uskladitvijo zakonodaje na ravni Evropske unije. Ne smemo pa
               spregledati kritike in opozoril, izrečenih na Odboru za zdravstvo, tako s strani
               strokovne javnosti kot poslank in poslancev, tehtno mnenje pa je posredoval tudi
               Državni svet. V Poslanskem klubu Liberalne demokracije Slovenije smo zato pričakovali
               nov zakon, ki bi področje tradicionalne, komplementarne in alternativne medicine – za
               nas je namreč to ustreznejše poimenovanje tega področja – uredil glede na prakso in
               primere iz nam primerljivih držav, tudi in predvsem članic Evropske unije, ter v
               skladu s priporočili Svetovne zdravstvene organizacije.</p>
               <p>V primerjalnem pregledu sprememb zakona so ti primeri tudi navedeni, in v poslanskem
               klubu enostavno ne razumemo, zakaj se v Sloveniji ponovno odmikamo od tega in
               vztrajamo na ureditvi, ki je neživljenjska, prav nič napredna v smeri sobivanja
               konvencionalne, tradicionalne, komplementarne in alternativne medicine, obenem pa ni
               v skladu z resolucijo o nacionalnem planu zdravstvenega varstva. Po našem mnenju
               namreč najpomembnejši vidik urejanja področja alternativne medicine predstavljajo
               nihče drug kot uporabniki oziroma pacienti. Uporabnik in pacient je ključen. Številne
               prakse iz drugih držav namreč kažejo, da je za uporabnika najboljša kombinacija
               klasične in komplementarne medicine. Za našo državo je morda najbolj primerljiv
               položaj nekonvencionalne medicine v Avstriji. Tam so dopolnilna medicina,
               tradicionalne, alternativne, dopolnilne metode zdravljenja pomemben del zdravstvene
               dejavnosti in jo lahko izvajajo samo zdravniki.</p>
               <p>Zdravljenje se delno krije iz osnovnega zdravstvenega zavarovanja, lahko pa se
               posameznik odloči za dodatno zdravstveno zavarovanje, izbere tako paket zdravstvenega
               zavarovanja, ki vključuje tudi te metode zdravljenja. Nedopustno in naravnost smešno
               se nam zdi, da pri nas zdravnik, ki pri svojem delu uporablja tudi elemente
               alternativne medicine, izgubi licenco. Prav gotovo pa je, da je zdravnik z diplomo iz
               uradne medicine in nadgrajenim znanjem iz komplementarne medicine še bolje opremljen
               za pomoč pacientom, kot bi bil, če svojega znanja ne bi nadgradil. In ne nazadnje,
               kdo bo to bolje opravljal kot tisti, ki so že po osnovni izobrazbi kvalificirani za
               zdravljenje ljudi? To so dileme, ki jih moramo v Sloveniji rešiti, in to področje
               urediti tako, da bo v korist pacientom. Hvala lepa.</p>
            </sp>
            <sp xml:id="SDZ5-Redna-31-2011-09-23.sp93">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine nepovezanih poslancev bo stališče predstavil gospod Andrej
               Magajna.</p>
            </sp>
            <sp xml:id="SDZ5-Redna-31-2011-09-23.sp94">

               <speaker>ANDREJ MAGAJNA:</speaker>

               <p>Spoštovani gospod predsednik, državni sekretar gospod Eržen! Lep pozdrav tudi
               kolegicam in kolegom!</p>
               <p>Cilj zakona je uskladitev z direktivo o storitvah na notranjem trgu ter preglednejša
               in ustreznejša ureditev nadzora nad izvajanjem zdravilske dejavnosti. Cilj
               predlaganega zakona je tudi, da se prične z izvajanjem veljavnega zakona, saj
               zdravilska zbornica še vedno ni ustanovljena. Ni urejeno podeljevanje licenc
               zdravilcem, izdajanje dovoljenj za opravljanje zdravilske dejavnosti in opravljanje
               strokovnih nadzorov. V veljavnem zakonu ni pravnih podlag za sprejetje podzakonskih
               predpisov, ki bi ministrstvu omogočili izvedbo teh nalog, zato so v predlaganem
               zakonu natančnejše opredeljeni minimalni pogoji glede prostorov in opreme ter način
               objavljanja vloge za pridobivanje licenc.</p>
               <p>Glede na vse te cilje bomo v Poslanski skupini nepovezanih poslancev podprli
               zakon.</p>
               <p>Sam bi pa dodal še nekaj razmišljanj, morda tudi kasneje v razpravi. Namreč, vse te
               polemike danes, ki se vlečejo iz dneva v dan, kažejo na to, da še vedno ni presežena
               dilema med pojmoma tradicionalne in alternativne medicine. Vendar bi malo drugače od
               predgovornika to sobivanje le kritično presodil. Sobivanje ne pomeni, da so vse
               metode in oblike zdravljenja enakovredne. Ključni kriterij ni to, iz katere
               inštitucije dobimo nek napotek, kje dobi pacient navodilo, kje zdravilo, ključna je
               preverljivost te metode, ki pa mora biti enotna po znanstvenih kriterijih
               preverljivosti. Poplava različnih alternativnih metod je po svoje dobrobit. Kaže, da
               se na tem področju mnogo zadev raziskuje, išče neko kreativno odprtost, vendar tudi
               kreativno odprtost za različne metode zlorab, šarlatanstva in neresnih metod
               zdravljenja. Poglejte, že področje posredovanja dela in zaposlitev je podvrženo
               nadzoru. Organizacije, ki to počnejo, morajo imeti koncesijo, so podvržene nadzoru,
               vsakoletnem poročanju in tako dalje. Zdravljenje, ki je pa tako pomembno, pa naj bi
               lahko opravljal vsak. Ne, tudi tukaj je potreben nadzor, tudi tukaj je potrebna resna
               presoja, in država, skupnost mora preverjati te metode, saj je zdravje le pomembna
               zadeva, preveč pomembna, da bi bila prepuščena stihiji in prostemu trgu.</p>
            </sp>
            <sp xml:id="SDZ5-Redna-31-2011-09-23.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila dr. Andreja Črnak
               Meglič.</p>
            </sp>
            <sp xml:id="SDZ5-Redna-31-2011-09-23.sp96">

               <speaker>DR. ANDREJA ČRNAK MEGLIČ:</speaker>

               <p>Spoštovani, prav lep pozdrav tudi v mojem imenu!</p>
               <p>Tako kot predhodniki bom tudi v imenu Poslanske skupine SD namenila nekaj kritičnih
               pripomb ob predloženi noveli, ki jo obravnavamo danes. Namreč, zakon o zdravilstvu in
               zdravilski dejavnosti je eden tistih, na temo katerega je bilo v preteklosti
               opravljenih mnogo razgovorov. Ministrstvo za zdravje je namreč v začetku leta 2009
               pristopilo k pripravi sprememb in dopolnitev Zakona o zdravilstvu iz leta 2007. Ta
               novela je bila usklajena koalicijsko, pa tudi s strokovno javnostjo, s katero smo
               dosegli relativno visoko stopnjo konsenza, kakšna naj bi bila celovita zakonska
               ureditev področja zdravilstva. Tudi na presenečenje Poslanske skupine SD je v
               parlamentarno proceduro prišel popolnoma nov predlog sprememb zakona, ki se področja
               zdravilske dejavnosti ne loteva celovito, ampak vanj uvaja zgolj nujno potrebne
               spremembe. Pred nami je tako Predlog zakona o spremembah in dopolnitvah Zakona o
               zdravilstvu, ki našo zakonodajo na tem področju usklajuje z evropsko, ureja nadzor
               nad izvajanjem dejavnosti ter zapolnjuje vrzel, ki se je pojavila zaradi
               neustanovitve zdravilske zbornice. Te spremembe je v izogib morebitnim kaznim
               Evropske komisije treba sprejeti.</p>
               <p>Ključne spremembe, ki jih uvaja Predlog zakona o spremembah in dopolnitvah Zakona o
               zdravilstvu, pa so naslednje. Najprej uskladitev z direktivo o storitvah na notranjem
               trgu, na podlagi česar se širi krog oseb, ki lahko pridobijo dovoljenje za izvajanje
               dejavnosti, čezmejno opravljanje storitev pa je mogoče zgolj na podlagi prijave na
               Ministrstvu za zdravje. Drugič, spreminjajo se določbe o izvajanju nadzora nad
               opravljanjem dejavnosti, ki sedaj praktično ni bilo mogoče. Postopkovno se ureja
               strokovni nadzor, določeni so pa tudi ukrepi v primeru ugotovljenih nepravilnosti. In
               tretjič, ker do ustanovitve zbornice še ni prišlo, bo dejavnosti javnega pomena, ki
               naj bi jih zbornica izvajala, izvajalo Ministrstvo za zdravje, za to pa so jasno
               opredeljeni predpisi, ki jih je treba sprejeti za začetek izvajanja teh nalog. Ne
               glede na rezultate glasovanja o zaupnici Vladi pa v Poslanski skupini SD pričakujemo,
               da bo Ministrstvo za zdravje morda že zdaj, predvsem pa v bodoči sestavi pristopilo k
               proučitvi celovitih sistemskih rešitev za področju zdravilstva. Zdi se, da pod
               vplivom nekaterih interesnih skupin v Sloveniji ohranjamo stigmatizacijo zdravilske
               dejavnosti, kar ni v skladu z mednarodno prakso in tudi ne s ciljem zagotavljanja čim
               boljšega zdravja prebivalstva, ne glede na obliko terapije. Socialni demokrati
               verjamemo, da se tudi druge poslanske skupine zavzemajo za najboljše in
               najučinkovitejše zdravstvo za vse prebivalstvo, in to tako v smislu konvencionalne
               kakor tudi alternativne medicine. Zdravje je prvo, šele nato pride na vrsto vse
               ostalo.</p>
               <p>Poslanska skupina Socialnih demokratov bo v upanju, da bo ministrstvo pripravilo
               celovite rešitve, obstoječemu predlogu novele Zakona o zdravilstvu dala soglasno
               podporo. Hvala lepa.</p>
            </sp>
            <sp xml:id="SDZ5-Redna-31-2011-09-23.sp97">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. O predlogu zakona bomo odločali v skladu s časovnim
               potekom seje, po prekinjeni 12. točki dnevnega reda. S tem prekinjam to točko
               dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O DAVKU NA DODANO VREDNOST V OKVIRU SKRAJŠANEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo Mateji Vraničar, državni
               sekretarki Ministrstva za finance.</p>
            </sp>
            <sp xml:id="SDZ5-Redna-31-2011-09-23.sp98">

               <speaker>MATEJA VRANIČAR:</speaker>

               <p>Spoštovani gospod predsedujoči, spoštovani poslanci in poslanke!</p>
               <p>Temeljni cilj predloga novele Zakona o davku na dodano vrednost je izboljšanje
               likvidnosti podjetij, ki imajo neplačane terjatve do podjetij v prisilni poravnavi
               ali stečaju. Uvaja se ukrep, ki davčnim zavezancem omogoča popravek, to je zmanjšanje
               obračunanega in neplačanega DDV od priznanih terjatev, ki jih je davčni zavezanec
               prijavil v postopku prisilne poravnave ali v stečajnem postopku, torej že ob uvedbi
               le-teh in ne tako kot zdaj, ko je popravek možen šele ob zaključku teh postopkov.
               Poleg tega predlog zakona predstavlja tudi realizacijo Akcijskega programa za
               znižanje administrativnih bremen za 25 % do leta 2012. Da bi se zmanjšali
               administrativni stroški v zvezi z DDV tako pri davčni upravi kot pri davčnih
               zavezancih, je predvidena vrsta administrativnih poenostavitev. Večina le-teh je
               vezana na delovanje novega informacijskega sistema davčne uprave oziroma na ukinitev
               nekaterih manj pomembnih obrazcev in poročil. Rešitve, ki jih s predlogom zakona
               predlagamo na področju administrativnih poenostavitev, bodo davčnim zavezancem na
               letni ravni prihranile okrog 13 milijonov evrov sredstev.</p>
               <p>Dovolite mi, da se na kratko vrnem še k določbi o popravku DDV od terjatev, ki se
               prijavijo v postopku prisilne poravnave ali stečajnem postopku. Vlada je prvotno
               predlagala, da se davčnim zavezancem omogoči zmanjšanje davčnih obveznosti od
               priznanih terjatev, ki se prijavijo v postopku prisilne poravnave ali v stečajnem
               postopku, in sicer v višini 30 % za terjatve, prijavljene v postopku prisilne
               poravnave, oziroma 60 % za terjatve v stečajnem postopku. Takšen predlog smo
               utemeljevali predvsem z dvema argumentoma: dosedanje izkušnje o višini poplačila
               terjatev, ki se dosežejo v prisilnih poravnavah oziroma stečajih, in ocena
               proračunskih zmožnosti. Rešitev, kot jo je predlagala Vlada, bi davčne zavezance v
               letu 2011 razbremenila za približno 29 milijonov evrov, v letu 2012 za 30 milijonov
               evrov in v letu 2013 za 27 milijonov evrov. Vlada je to znižanje prihodkov državnega
               proračuna upoštevala tudi pri pripravi rebalansa za leto 2011.</p>
               <p>V dopolnjeni predlog zakona pa je vključen amandma, na podlagi katerega bi lahko
               davčni zavezanec zmanjšal davčno obveznost za celoten znesek DDV. Ta rešitev pomeni
               znatno višje finančne posledice za državni proračun, in sicer v letu 2011 v višini 53
               milijonov evrov, v letu 2012 48 in v letu 2013 45 milijonov evrov. V letu 2011 to
               pomeni dodatnih 24 milijonov evrov manj prihodkov iz naslova DDV, kar ob upoštevanju
               odločitev, ki jih je Državni zbor v povezavi z obravnavo predloga rebalansa in
               spremljajočih predlogov predpisov sprejel prejšnji teden, ni mogoče pokriti. Vlada
               takega predloga zato ne more podpreti, in Državnemu zboru smo zato v sprejetje
               predložili nov kompromisni amandma, ki po mnenju Vlade prinaša še sprejemljive in
               obvladljive posledice za državni proračun. S kompromisnim amandmajem predlagamo, da
               se delež zmanjšanja davčne obveznosti pri postopkih prisilne poravnave določi v
               višini 50 %. Pri stečajnih postopkih pa Vlada ponovno predlaga popravek v višini 60 %
               obračunanega in neplačanega DDV od priznanih terjatev v teh postopkih.</p>
               <p>Spoštovani poslanke in poslanci! Upoštevaje navedeno predlagam, da podprete predlog
               zakona, vključno z amandmajem, ki ga je k dopolnjenemu predlogu zakona predlagala
               Vlada. Hvala lepa.</p>
            </sp>
            <sp xml:id="SDZ5-Redna-31-2011-09-23.sp99">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je kot matično delovno telo obravnaval Odbor za finance in monetarno
               politiko. Za predstavitev poročila dajem besedo predsedniku Bogdanu Čepiču.</p>
            </sp>
            <sp xml:id="SDZ5-Redna-31-2011-09-23.sp100">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav državni sekretarki, kolegice in
               kolegi!</p>
               <p>Odbor za finance in monetarno politiko je na 30. seji 8. septembra 2011 kot matično
               delovno telo obravnaval Predlog zakona o spremembah in dopolnitvah Zakona o davku na
               dodatno vrednost, ki ga je Državnemu zboru v obravnavo predložila Vlada Republike
               Slovenije. Odboru je bilo posredovano mnenje Zakonodajno-pravne službe z dne 25. 8.
               2011, ki je predloženi zakon proučila z vidika skladnosti z ustavo in pravnim
               sistemom ter z zakonodajno-tehničnega vidika. V njem je opozorila na nujnost drugačne
               ureditve začetka uporabe tistih določb novele, ki urejajo predložitev dokumenta v
               elektronski obliki, in podala pripombe k 2., 5., 9., 10., 11., 34. in 35. členu.
               Odbor je dne 5. 9. 2011 prejel mnenje Komisije za gospodarstvo, obrt, turizem in
               finance Državnega sveta, ki je predloženi zakon podprl. Kot dodatno gradivo so bili
               posredovani naslednji amandmaji: amandma Poslanske skupine SDS k 2. členu in
               amandmaji poslanskih skupin SD, Poslanskega kluba LDS in DeSUS za amandmaje odbora k
               2., 5., 9., 10., 34. in 35. členu. Seje odbora sta se udeležili predstavnici
               Ministrstva za finance in Zakonodajno-pravne službe.</p>
               <p>Gospa Mateja Vraničar, državna sekretarka na Ministrstvu za finance, je kot
               predstavnica Vlade kot predlagateljice predloga zakona v dodatni obrazložitvi predlog
               zakona postavila z vidika treh vsebinskih sklopov. Dejala je, da so spremembe, ki jih
               vključuje 2. člen glede zmanjšanja zneska obračunanega DDV pri preklicu naročila,
               vračilu in znižanju cene po opravljeni dobavi kupcu, že vključene v 39. členu
               predlaganega zakona. S predloženim zakonom želijo omogočiti, da bi se del DDV, ki je
               obračunan od terjatev, upošteval že takoj ob uvedbi prisilne poravnave ali stečajnem
               postopku. Z novim četrtim in petim odstavkom pa bi se uvedel ukrep, ki bi davčnim
               zavezancem omogočil popravek, torej zmanjšanje obračunanega in neplačanega DDV od
               priznanih terjatev, ki jih je davčni zavezanec prijavil v postopku prisilne
               poravnave. Gre za 30 % oziroma v stečajnem postopku do 60 %. Državna sekretarka je
               dejala, da izkušnje kažejo, da je v postopku prisilne poravnave poplačilo DDV
               približno polovično, v stečajnih postopkih pa je poplačilo skromnejše.</p>
               <p>Pojasnila je, da novi predlog zakona davčnim zavezancem omogoča zmanjšanje davčne
               osnove že na samem začetku prisilne poravnave ali stečajnega postopka, del pa ob
               pravnomočno zaključenem postopku. Druge izboljšave, ki jih predlog zakona prinaša, so
               tehnične narave in vpeljujejo spremembe, ki sledijo sistemu elektronskega davčnega
               poslovanja, ki bo vpeljan z oktobrom 2011. Tretji sklop sprememb pa po besedah
               državne sekretarke odpravlja administrativne ovire, kar z gledišča davčnih zavezancev
               pomeni tudi zmanjšanje stroškov za administrativna bremena. Ob koncu je pozvala, naj
               se predlog zakona, upoštevajoč amandmaje, nastale na podlagi mnenja
               Zakonodajno-pravne službe, tudi podpre. V dodatni predstavitvi mnenj
               Zakonodajno-pravne službe je njena predstavnica opozorila na premalo definirani
               določbi glede razlikovanja med uveljavitvijo in uporabo zakonskih določb, ki jih
               predloženi amandmaji odpravljajo. Glede amandmaja Poslanske skupine SDS k 2. členu pa
               je menila, da sodi v prosto presojo predlagatelja zakona. Razprava o predlogu zakona
               je potekala le ob predlogih amandmajev k 2. členu predloga zakona. Opozorjeno je
               bilo, da je pri predlaganem novem četrtem odstavku 2. člena, ki določa odstotke
               popravkov obračuna DDV, nujno treba upoštevati sprejetje Zakona o prisilni poravnavi,
               stečaju in likvidaciji.</p>
               <p>Odpirala so se tudi vprašanja, kako vplivati na pospeševanje stečajnih in drugih
               insolventnih postopkov, ali je smiselno, da se z določanjem odstotkov obračunanega in
               neplačanega DDV davčne zavezance v stečajnem postopku ali prisilni poravnavi še
               dodatno bremeni, in tudi, koliko je neplačanih in neizterjanih sredstev, pridobljenih
               na osnovi DDV. Predstavnica predlagatelja je pojasnila, da se z določenim odstotkom
               popravkov, torej zmanjšanja obračunanega DDV, zagotavlja takojšnje izplačilo dela
               terjatev, medtem ko Zakon o prisilni poravnavi, stečaju in likvidaciji tovrstna
               izplačila predvideva šele po pravnomočnih stečajnih postopkih in postopkih prisilne
               poravnave, znesek poplačila pa bi se v tem času lahko zmanjšal. Ponovno je poudarila,
               da je tovrstna ureditev smotrna tudi s stališča likvidnosti javnih financ. Odbor se
               je opredelil do vloženih amandmajev poslanskih skupin Socialnih demokratov,
               Poslanskega kluba Liberalne demokracije Slovenije in Demokratične stranke upokojencev
               Slovenije k 2., 5., 9., 10., 34. in 35. členu, in Poslanske skupine Slovenske
               demokratske stranke k 2. členu in jih sprejel. Odbor je v skladu s 128. členom
               Poslovnika Državnega zbora glasoval o členih predloga zakona in jih tudi sprejel.
               Glede na sprejete amandmaje in na podlagi prvega odstavka 133. člena Poslovnika
               Državnega zbora je pripravljeno besedilo dopolnjenega predloga zakona, ki je sestavni
               del poročila, ki ste ga prejeli.</p>
            </sp>
            <sp xml:id="SDZ5-Redna-31-2011-09-23.sp101">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima predstavnik Poslanske
               skupine Zares Alojzij Potočnik.</p>
            </sp>
            <sp xml:id="SDZ5-Redna-31-2011-09-23.sp102">

               <speaker>ALOJZIJ POTOČNIK:</speaker>

               <p>Hvala. Spoštovani!</p>
               <p>Na kratko. Predlog zakona predstavlja realizacijo enega izmed ukrepov tako
               imenovanega programa odprave administrativnih ovir, programa minus 25, in
               racionalizacijo dela Davčne uprave Republike Slovenije pri pobiranju davkov na dodano
               vrednost, ki bo informacijsko podprto v tem letu. Spremembe, ki jih vpisujemo kot
               manj zahtevne, so pomembne z vidika davčnih zavezancev, saj pospešujejo elektronsko
               davčno poslovanje, kar pa je najpomembnejše, zmanjšujejo stroške administrativnih
               postopkov, bremena se manjšajo. Z vidika zapletene družbene in gospodarske situacije
               se je največ razprav sukalo okoli 2. člena, ki spreminja dinamiko, čas izplačil, dela
               terjatev s popravki obračuna DDV glede na sedanjo neprijazno ureditev, ki tovrstna
               poplačila predvideva šele po končanih pravnomočnih stečajnih postopkih ali postopkih
               prisilne poravnave. Znesek poplačil pa se je v tem času praviloma zmanjšal. Odbor za
               finance in monetarno politiko je pri amandmiranju in sprejemanju 2. člena šel, če
               tako rečem, do konca in izglasoval, da lahko davčni zavezanec popravi, torej zmanjša
               znesek obračunanega in neplačanega davka na dodano vrednost od vseh priznanih
               terjatev, ki jih je prijavil v postopku prisilne poravnave oziroma v stečajnem
               postopku. Vlada je reagirala že na seji odbora, a je empirične podatke o vplivu na
               vzdržnost javnih financ podala z amandmajem k dopolnjenemu predlogu, ki je ocenil
               izpad prihodkov iz naslova posrednih davkov. Slednje je moč primerjati tudi z novelo
               insolvenčnega zakona, ki določa, da mora dolžnik upnikom ponuditi najmanj 50 %
               poplačila v obdobju, ki ne sme biti daljše od 4 let.</p>
               <p>Poslanska skupina Zares bo predlog z zadnjim vladnim amandmajem podprla. Hvala.</p>
            </sp>
            <sp xml:id="SDZ5-Redna-31-2011-09-23.sp103">

               <speaker>PODPREDSEDNIK MIRAN POTRČ:</speaker>

               <p>Stališče Poslanske skupine Slovenske ljudske stranke bo predstavil gospod Janez
               Ribič.</p>
            </sp>
            <sp xml:id="SDZ5-Redna-31-2011-09-23.sp104">

               <speaker>JANEZ RIBIČ:</speaker>

               <p>Spoštovani gospe in gospodje!</p>
               <p>Sistem davka na dodano vrednost smo v Sloveniji uvedli pred dobrimi 10 leti, in od
               takrat naprej je bil večkrat spreminjan in dopolnjevan v smeri večje učinkovitosti,
               predvsem pa poenostavitve postopkov in sistema pobiranja davka. Tudi v tem primeru
               gre za predlog, ki naj bi zagotavljal zmanjševanje stroškov administriranja davka na
               dodano vrednost tako pri davčni upravi kot pri davčnih zavezancih, in spreminja tiste
               določbe zakona, za katere je predvidena popolna avtomatizacija procesov. S tem se
               pomembno zmanjšujejo tudi tako imenovana administrativna bremena in ovire. Pomemben
               problem, ki se izkazuje v zadnjem času, je likvidnostni problem podjetij. Da bi se
               izboljšal položaj podjetij, ki imajo neplačane terjatve do insolventnih podjetij, ter
               v zvezi z realizacijo zahtev slovenske obrti in gradbeništva, se spreminjajo določbe
               zakona, ki se nanašajo na popravke obračunanega in neplačanega davka na dodano
               vrednost v stečajnih postopkih in postopkih prisilne poravnave, in sicer tako, da
               davčni zavezanec lahko popravlja obračunani in neplačani davek na dodano vrednost že
               ob uvedbi stečajnega postopka in postopka prisilne poravnave.</p>
               <p>Naj tudi povem, da v Poslanski skupini Slovenske ljudske stranke ne bomo podprli
               amandmaja Vlade, ki omejuje višino dovoljenega popravka obračunanega davka na dodano
               vrednost. Zakon bomo v Poslanski skupini Slovenske ljudske stranke podprli.
               Hvala.</p>
            </sp>
            <sp xml:id="SDZ5-Redna-31-2011-09-23.sp105">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Slovenske nacionalne stranke bo predstavil gospod Bogdan Barovič.</p>
            </sp>
            <sp xml:id="SDZ5-Redna-31-2011-09-23.sp106">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Kolegici in kolegi! Sem vas malo pogrešal.</p>
               <p>V Slovenski nacionalni stranki bomo Predlog zakona o spremembah in dopolnitvah Zakona
               o davku na dodano vrednost podprli. Ocenjujemo, da je sicer nekoliko pozen, poleg
               tega pa ocenjujemo, da gre za pomembno ureditev. Hkrati se zahvaljujemo tudi
               Zakonodajno-pravni službi, ki nas marsikdaj opozori in marsikaj tudi popravi. Gre za
               tri izboljšave, ki jih podpiramo. Z novima četrtim in petim odstavkom bi se uvedel
               ukrep, ki bi davčnim zavezancem omogočil popravek, beri zmanjšanje, obračunanega in
               neplačanega davka na dodano vrednost. Druge izboljšave so tehnične narave in
               vpeljujejo spremembe, ki sledijo sistemu elektronskega davčnega poslovanja. In v
               tretjem sklopu sprememb gre za odpravo administrativnih ovir, kar s stališča davčnih
               zavezancev pomeni zmanjšanje stroškov za administrativna bremena. Res je, da s tem
               predlogom ne rešujemo vsega, vendar izboljšujemo stanje. Vlado, ki je še vedno, in
               tisto, ki bo, pa pozivamo, da naj bi se takšni problemi reševali hitreje. Visoka
               politika pri takšnih zakonih ni potrebna, in v Slovenski nacionalni stranki trdimo,
               da bomo pri takšnih projektih to vlado ali pa naslednjo vlado vedno podprli brez
               težav. Hvala lepa.</p>
            </sp>
            <sp xml:id="SDZ5-Redna-31-2011-09-23.sp107">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Mag. Borut Sajovic bo predstavil stališče Poslanskega kluba Liberalne demokracije
               Slovenije.</p>
            </sp>
            <sp xml:id="SDZ5-Redna-31-2011-09-23.sp108">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Prijazen pozdrav državni sekretarki in
               sodelavki!</p>
               <p>Poslanski klub Liberalne demokracije Slovenije bo novelo Zakona o davku na dodano
               vrednost podprl, saj prinaša koristne in za gospodarstvo prave, spodbudne rešitve.
               Najpomembnejša novost je zagotovo ta, da se podjetjem omogoča zmanjšanje obračunanega
               in neplačanega DDV od terjatev, ki so jih prijavili v postopkih prisilne poravnave
               ali v stečajnih postopkih. Poslanski klub Liberalne demokracije Slovenije podpira
               tovrstno rešitev, saj menimo, da je pravično, pošteno in zagotovo tudi ekonomsko
               upravičeno, da lahko podjetja pridobijo preveč obračunan davek nazaj, če za isto
               storitev, za tisto, za katero je bil davek obračunan, niso dobila plačila. Vlada je
               sicer v prvotnem besedilu zakona omogočala priznanje odbitka do 30 % davka v postopku
               prisilne poravnave in do 60 % v stečajnem postopku, na odboru pa je prišlo do
               sprejetja dopolnila, ki ta znesek povišuje na 100 % davka od priznanih terjatev v teh
               postopkih. Poslanski klub Liberalne demokracije Slovenije soglaša, da bi bilo
               zagotovo najlažje in najbolj všečno, če bi takoj v vseh postopkih priznali vseh 100
               %, vendar si moramo priznati, da ta dobrohotna odločitev vsebuje nekaj pasti in nekaj
               nevarnosti.</p>
               <p>Najbolj pereča je zagotovo ta, da je Slovenija v slabi javnofinančni kondiciji in bi
               tovrsten ukrep pomenil dodatno poslabšanje tega položaja. Prav tako pa se lahko v teh
               postopkih določene terjatve poplačajo, kar pomeni, da bi moralo podjetje zopet
               izkazati obveznost plačila DDV do države. Če bi namreč že v začetku takoj priznali
               100-odstotno zmanjšanje davčne obveznosti ob uvedbi stečaja oziroma ob uvedbi
               prisilne poravnave, bi ob zaključku tega postopka na koncu podjetje moralo izkazati
               še dodatno davčno obveznost, kar bi ga dodatno finančno in administrativno
               obremenilo. Zaradi obeh razlogov smo v Poslanskem klubu Liberalne demokracije
               Slovenije mnenja, da je v tem predvolilnem času treba ohraniti trezno glavo in ne
               zopet dajati nerazumljivih predvolilnih, vinjetnih ali pa še kakšnih podobnih
               bombončkov, tudi davčnih. Tudi Vlada je šla korak naprej, sledila duhu časa,
               predlagala amandma, ki mejo za zmanjšanje davčne obveznosti za prisilno poravnavo
               dviga s prvotnih 30 % na 50 %, seveda če bo tudi danes ta amandma sprejet.</p>
               <p>V Poslanskem klubu Liberalne demokracije Slovenije se nam zdi ta rešitev
               sprejemljiva, zato bomo tudi to podprli. Verjetno pa prihodnjo vlado velja opozoriti,
               da bi tovrstna rešitev, ki je trenutno vključena v zakon, prinesla približno dodatnih
               30 milijonov evrov izpada davčnih prihodkov letno. Kar se ostalih rešitev v zakonu
               tiče, jih v Poslanskem klubu LDS podpiramo, saj sledijo zmanjševanju administrativnih
               ovir in pomenijo večjo elektronizacijo poslovanja, kar je v redu, pozitivno, potrebno
               in dobro. Tako se predvideva popolna avtomatizacija in elektronizacija vseh procesov,
               povezanih z DDV, poenostavlja se tudi postopek popravljanja podatkov za pretekla
               obdobja. Omogoča pa to tudi enostaven postopek naknadne predložitve obračuna DDV z
               izračunom obresti preko portala eDavki. Med drugim pa se v zvezi z zmanjšanjem zneska
               obračunanega DDV pri preklicu naročila, vračilu ali znižanju cene po opravljeni
               dobavi ukinja pisno obvestilo kupca o zmanjšanju odbitka DDV. V zvezi z uporabo
               obrnjene davčne obveznosti se za davčne zavezance ukinja tudi obveznost prijavljanja
               opravljanja in prenehanja opravljanja dobav in storitev po navedenem členu in tako
               naprej.</p>
               <p>Ker ocenjujemo, da je zakon ustrezen in da v teh časih velikega števila stečajnih
               postopkov prinaša kakovostne, potrebne rešitve, ki so v duhu časa, bomo v Poslanskem
               klubu Liberalne demokracije Slovenije zakon podprli. Hvala lepa.</p>
            </sp>
            <sp xml:id="SDZ5-Redna-31-2011-09-23.sp109">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila gospa Breda Pečan.
            </p>
            </sp>
            <sp xml:id="SDZ5-Redna-31-2011-09-23.sp110">

               <speaker>BREDA PEČAN:</speaker>

               <p>Dober dan! Hvala za besedo, gospod podpredsednik.</p>
               <p>Poslanska skupina Socialnih demokratov šteje ta predlog zakona kot realizacijo enega
               izmed ukrepov programa odprave administrativnih ovir in programa minus 25 % na
               podlagi sklepa Vlade Republike Slovenije in hkrati tudi racionalizacijo dela Davčne
               uprave Republike Slovenije, pa tudi učinkovitejše pobiranje davka na dodano vrednost,
               ki bo informacijsko podprto s 1. oktobrom 2011. Cilj predloga zakona je namreč
               izboljšanje likvidnosti podjetij, ki imajo neplačane terjatve do podjetij v prisilni
               poravnavi ali do podjetij v stečaju. Po trenutni ureditvi Zakona o davku na dodano
               vrednost imajo davčni zavezanci v primeru uvedbe stečajnih postopkov in postopkov
               prisilne poravnave možnost zmanjšanja davčne osnove šele po prejemu pravnomočnega
               sklepa sodišča o zaključenem stečajnem postopku ali o uspešno zaključenem postopku
               prisilne poravnave, če davčni zavezanec ni bil poplačan oziroma ni bil poplačan v
               celoti. Po predlogu vladnega amandmaja, ki ga Poslanska skupina Socialnih demokratov
               podpira, pa je omogočen popravek, to je zmanjšanje obračunanega in neplačanega davka
               na dodano vrednost od priznanih terjatev – tistih, ki jih je davčni zavezanec
               prijavil v postopku prisilne poravnave, do 50 %, v stečajnem postopku pa do 60 %.</p>
               <p>Na Odboru za finance in monetarno politiko sprejeti amandma Poslanske skupine
               Slovenske demokratske stranke, ki ga je podprla tudi Poslanska skupina Socialnih
               demokratov, vendar s ciljem, da bi omogočili v drugi obravnavi v Državnem zboru
               korekcijo prvotnega besedila, ki ga je predlagala Vlada Republike Slovenije, namreč
               da bi omogočili tistim zavezancem, ki terjajo sredstva od firm v prisilni poravnavi,
               uskladitev tega zakona z zakonom o insolventnih postopkih, prisilni poravnavi in
               stečaju. Ta amandma pomeni znižanje prihodkov iz naslova DDV v letu 2011 za 53
               milijonov evrov, v 2012 za 48 in v 2013 za 45 milijonov evrov. Glede na prvotni
               predlog zakona to pomeni dodaten ocenjen izpad prihodkov iz naslova DDV v letu 2011
               za 24, v letih 2012 in 2013 pa obakrat za 18 milijonov evrov. Po mnenju Vlade in
               Poslanske skupine Socialnih demokratov rešitev, kot je vsebovana v dopolnjenem
               predlogu zakona, z vidika vzdržnosti javnih financ ni sprejemljiva. Z vidika
               javnofinančne vzdržnosti in upoštevanja razprave na Odboru Državnega zbora za finance
               in monetarno politiko ocenjujemo, da bi bilo možno odstotek popravka, to je
               zmanjšanja obračunanega in neplačanega DDV pri postopkih prisilne poravnave povišati
               s 30 % na 50 %.</p>
               <p>Tak predlog je, kot sem že rekla, primerljiv z novelo zakona o finančnem poslovanju,
               insolventnosti in prisilnem prenehanju, ki določa, da mora dolžnik upnikom ponuditi
               najmanj 50-odstotno poplačilo v obdobju, ki ne sme biti daljše od 4 let. Na tej
               podlagi bi bili upniki do dolžnikov v prisilni poravnavi poplačani najmanj do višine
               50 %, kar pomeni, da lahko davčni zavezanci uveljavijo 50-odstotno zmanjšanje
               obračunanega DDV že ob začetku postopka prisilne poravnave. S tem predlogom naj bi
               davčni zavezanec uveljavil popravek obračunanega DDV v višini, ki naj bi najbolj
               ustrezala dejanskemu poplačilu, in hkrati ob zaključku postopka prisilne poravnave
               likvidnostno ne bi bil preveč obremenjen zaradi morebitnega popravka preveč zmanjšane
               davčne obveznosti v začetku tega postopka. Takšna rešitev bi pomenila znižanje
               prihodkov iz naslova DDV v letu 2011 za 31 milijonov, v letu 2012 za 30 in v letu
               2013 za 27 milijonov. V primerjavi s prvotnim predlogom zakona to pomeni dodaten
               izpad prihodkov v letu 2011 za 2 milijona, v letih 2012 in 2013 pa je učinek
               nevtralen.</p>
               <p>Zaradi tega Poslanska skupina Socialnih demokratov podpira predlog sprememb Zakona o
               davku na dodano vrednost, skupaj s sprejetjem amandmaja Vlade, ker bo s sprejetjem
               tako dopolnjenega zakona dejansko dosežen pozitiven vpliv na izboljšanje likvidnosti
               tistih podjetij, ki imajo neplačane terjatve do podjetij v prisilni poravnavi ali do
               podjetij v stečaju. Ta zakon bo gospodarstvu izboljšal likvidnost in posredno vplival
               tudi na zmanjšanje števila stečajev ali prisilnih poravnav. Zaradi tega je sprejetje
               tega zakona še posebej pomembno. Hvala lepa.</p>
            </sp>
            <sp xml:id="SDZ5-Redna-31-2011-09-23.sp111">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil mag. Andrej
               Vizjak.</p>
            </sp>
            <sp xml:id="SDZ5-Redna-31-2011-09-23.sp112">

               <speaker>MAG. ANDREJ VIZJAK:</speaker>

               <p>Spoštovani podpredsednik, spoštovana državna sekretarka, kolegice in kolegi!</p>
               <p>V Slovenski demokratski stranki smo veseli, da je bil na odboru za finance sprejet
               amandma, ki je ta zakon dejansko naredil užitnega. Zakaj? Namreč, prav je, da se
               zaradi velikega števila stečajev in tudi prisilnih poravnav tistim, ki imajo terjatve
               v teh stečajnih postopkih in postopkih prisilne poravnave, vrne DDV za vse tiste
               terjatve, ki so jih prijavili v teh postopkih, torej prisilne poravnave in stečaja.
               Zakaj? Namreč, če ima eno podjetje enega poslovnega partnerja, podizvajalca, ki je za
               to podjetje nekaj naredil in je izstavil račun za to, kar je naredil – ker moramo po
               naši zakonodaji obračunati DDV takrat, ko izstavimo račun, v večini primerov, mora ta
               podjetnik, predvsem govorimo tu o malih in srednje velikih podjetjih, plačati DDV od
               obračunanega računa, ki pa na koncu pristane kot terjatev v postopku prisilne
               poravnave ali stečaja. In seveda ta podjetnik, ki je moral že davek odvesti državi,
               ne dobi plačanega računa z davkom vred. Kaj to pomeni? To pomeni, da ima ta
               podjetnik, ki je prijavil nek svoj račun v prisilno poravnavo ali v stečaj, terjatev
               do dveh, tako do tistega, ki je v prisilni poravnavi ali stečaju, kot do države, saj
               je državi tudi plačal davek, ker mu ta davek pripada nazaj, če se po pravnomočno
               končanem postopku prisilne poravnave ali stečaja ne poplača.</p>
               <p>Zakaj torej ni fer, spoštovani? Zakaj je to predvolilni bombonček ali kakorkoli sem
               prej slišal, če ta podjetnik, ki je plačal DDV, ne dobi tega DDV nazaj takoj, ko je
               uveden postopek prisilne poravnave?! In če bo postopek prisilne poravnave ali stečaja
               uspešen do določenega procenta, bo potem od tistega procenta plačal državi DDV! Ali
               ni to fer?! To je edino, kar je fer. Vse ostalo pa pomeni kreditiranje države s
               strani malih podjetnikov oziroma upnikov v teh postopkih! In vidim, da Vlada ter tudi
               obe koalicijski stranki podpirajo to, da mali podjetniki kreditirajo državo in
               omogočajo reševanje proračunskih zagat na račun lastne likvidnosti! Spoštovani, to ni
               sprejemljivo! In zato smo v Slovenski demokratski stranki bili veseli, da je bil na
               odboru za finance sprejet naš predlog, da se v celoti vrne obračunan in neplačan DDV
               v postopkih prisilne poravnave upnikom, kar je edino fer! To pomeni korak k
               likvidnosti in izboljšanju možnosti poslovanja teh upnikov, ki so tako ali tako že
               tepeni, ker ni plačan račun za njihovo opravljeno delo.</p>
               <p>Oni so tepeni, ker imajo terjatev v stečajnem postopku, v postopku prisilne
               poravnave, sedaj so pa dvakrat tepeni, ker imajo še terjatev do države! In vi
               govorite, da mi tukaj pravzaprav pričakujemo nekaj, kar je nesorazmerno, kar je
               nelogično, kar je nemogoče. Ja, verjetno, če gledate zgolj z enega samega zornega
               kota, z zornega kota proračuna. Če gledate z zornega kota proračuna, se dajte prosim
               znebiti te statične, trenutne presoje, ker vi gledate samo, koliko je ta trenutek
               prilivov in ta trenutek odlivov, ne upoštevate pa tega, da če pomagate podjetniku v
               smislu likvidnosti, da bo ta podjetnik gotovo s funkcioniranjem plačal državi
               bistveno več, kot mu sedaj dajete. In če upoštevamo tudi dejstvo, da imamo še vedno
               kreditni krč, da podjetja ne morejo do posojil pri bankah, jim lahko ta denar, ki je
               zadržan s strani države kot obračunan DDV na njihove terjatve, veliko pomeni. Veliko
               jim to lahko pomeni.</p>
               <p>Zato, spoštovani, bomo v Slovenski demokratski stranki podprli ta zakon, ta
               popravljeni predlog Zakona o davku na dodano vrednost, kot je bil sprejet na odboru
               za finance, in zavračamo amandma Vlade, ki je škodljiv in ki ne sledi interesom
               razbremenitve gospodarstva in interesom korektnega odnosa do podjetij. Korekten odnos
               do podjetij je ta, da naj plačajo davek za tisto, kar so dolžni plačati. Za tisto,
               kar pa ne dobijo v stečaju ali prisilni poravnavi, pa jim seveda ni treba plačati
               davka. Samo to načelo in spoštovanje tega načela želimo uveljaviti skozi to novelo.
            </p>
            </sp>
            <sp xml:id="SDZ5-Redna-31-2011-09-23.sp113">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o 2. členu in amandmaju k temu členu, ki ga je vložila Vlada
               22. 9. 2011.</p>
               <p>Želi kdo besedo? Ker nihče ne želi besede, zaključujem razpravo. O 2. členu in
               amandmaju k temu členu bomo odločali v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O NEMATERIALIZIRANIH VREDNOSTNIH PAPIRJIH V OKVIRU SKRAJŠANEGA
                  POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo gospe Mateji Vraničar,
               državni sekretarki Ministrstva za finance.</p>
            </sp>
            <sp xml:id="SDZ5-Redna-31-2011-09-23.sp114">

               <speaker>MATEJA VRANIČAR:</speaker>

               <p>Gospod predsedujoči, hvala za besedo. Spoštovani poslanke in poslanci!</p>
               <p>Razlog za pripravo novele zakona predstavlja potreba po harmonizaciji pravnih pravil,
               ki urejajo delovanje integriranih poravnalnih sistemov, in sicer zaradi procesov
               vključevanja klirinško depotne družbe v enotno poravnalno platformo tako imenovanega
               sistema Target2-Securities. Gre za sistem, ki bo predstavljal enotno panevropsko
               poravnalno informacijsko platformo za izvajanje poravnav poslov z vrednostnimi
               papirji in ki naj bi ga upravljal Evrosistem. Posamezni lokalni centralni depozitarji
               bodo na enotno poravnalno informacijsko platformo tehnično prenesli račune
               vrednostnih papirjev, preko katerih bo potekala poravnava poslov z vrednostnimi
               papirji, sami računi pa bodo pravno še vedno ostali v domeni centralnih depozitarjev.
               Centralna klirinško depotna družba Ljubljana je v letu 2009 z Evrosistemom podpisala
               Sporazum o sodelovanju, s katerim se je zavezala k pogajanjem glede sklenitve pogodbe
               o integraciji sistema centralnega registra nematerializiranih vrednostnih papirjev z
               enotno poravnalno platformo sistema Target2-Securities.</p>
               <p>V procesu priprave na integracijo so bila ugotovljena določena pravna razhajanja, ki
               jih je treba odpraviti pred samo integracijo s tem sistemom. Gre za harmonizacijo
               pravil glede odškodninske odgovornosti, kjer se uvaja poslovna odškodninska
               odgovornost klirinško depotne družbe, in gre za podlage za prenos vrednostnega
               papirja. Temeljni koncept bo uparjanje, kar pomeni, da se vpis na podlagi
               enostranskega naloga nadgrajuje z zahtevo po vpisu na podlagi dvostranskega naloga.
               Torej, pri nalogu za prenos sodelujeta obe osebi, vključeni v prenos vrednostnega
               papirja, prenositelj in prejemnik. Učinek harmonizacije bo tako tudi odprava
               izhodiščno slabšega konkurenčnega položaja Centralne klirinško depotne družbe
               Ljubljana v primerjavi z drugimi centralnimi depozitarji v Evropski uniji. Upoštevaje
               predstavljeno vsebino in razloge za pripravo zakona Vlada predlaga Državnemu zboru,
               da zakon podpre. Hvala lepa.</p>
            </sp>
            <sp xml:id="SDZ5-Redna-31-2011-09-23.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo podpredsedniku odbora
               gospodu Radu Likarju.</p>
            </sp>
            <sp xml:id="SDZ5-Redna-31-2011-09-23.sp116">

               <speaker>RADO LIKAR:</speaker>

               <p>Hvala, gospod podpredsednik. Spoštovana državna sekretarka, kolegice in kolegi!</p>
               <p>Odbor za finance in monetarno politiko je na 30. seji 8. 9. 2011 kot matično delovno
               telo obravnaval Predlog zakona o spremembah in dopolnitvah Zakona o
               nematerializiranih vrednostnih papirjih. Zakonodajno-pravna služba Državnega zbora v
               okviru posredovanega mnenja uvodoma izpostavlja neprimerno obrazložitev posameznih
               določb, podano po sklopih, in v nadaljevanju posreduje vrsto pripomb, konkretno k 2.,
               3., 4., 6., 7., 8., 12., 14., 16., 19., 20., 21., 22. in 24. členu zakonskega
               predloga. Na tej podlagi so dne 2. 9. 2011 tri poslanske skupine, Poslanska skupina
               Socialnih demokratov, Poslanska skupina Liberalne demokracije Slovenije in Poslanska
               skupina Demokratične stranke upokojencev Slovenije, vložile amandmaje k sedmim členom
               zakonskega predloga, ki jih je odbor obravnaval v okviru dodatnega delovnega gradiva.
               Iz predstavitve rešitev s strani državne sekretarke z Ministrstva za finance v okviru
               začete druge obravnave besedila na seji odbora izhaja poglavitni cilj besedila, ki je
               harmonizacija pravnih pravil za urejanje delovanja integriranih poravnalnih
               sistemov.</p>
               <p>Sočasno je učinek rešitev v odpravi izhodiščno slabšega konkurenčnega položaja
               klirinško depotne družbe v primerjavi z drugimi centralnimi depozitarji v Evropski
               uniji. S tem predvidena vzpostavitev predvidenega sistema T2S predstavlja zagotovitev
               enotne in učinkovite poravnave poslov z vrednostnimi papirji v centralnobančnem
               denarju v celotni Evropski uniji. Hkrati po dani oceni predstavnice Vlade amandmaji,
               pripravljeni na podlagi opozoril Zakonodajno-pravne službe, ustrezno odpravljajo
               pomanjkljivost prvotnega besedila. Tudi po navedbah predstavnice Zakonodajno-pravne
               službe predloženi amandmaji treh poslanskih skupin sledijo pripombam navedene službe.
               V nadaljevanju obravnave je odbor ob obravnavi amandmaja treh poslanskih skupin k 20.
               členu na dano pobudo predstavnice Zakonodajno-pravne službe sprejel še dodatni
               redakcijski amandma, ki v besedilu smiselno uvaja celoten naziv Agencije za trg
               vrednostih papirjev.</p>
               <p>Odbor je v nadaljevanju obravnave posameznih členov besedila glasoval o posameznih
               amandmajih, nato pa na podlagi sprejetega sklepa še o vseh členih zakonskega predloga
               skupaj in jih sprejel. Ob izvedeni obravnavi je odbor sprejel vse amandmaje treh
               poslanskih skupin, in sicer k 2., 3., 4., 16., 20., 21. in 22. členu zakonskega
               predloga. Glede na sprejete amandmaje je na podlagi prvega odstavka 133. člena
               Poslovnika Državnega zbora pripravljeno besedilo dopolnjenega predloga zakona, v
               katerega so vključeni vsi sprejeti amandmaji kot sestavni del poročila. Hvala.</p>
            </sp>
            <sp xml:id="SDZ5-Redna-31-2011-09-23.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila gospa Renata
               Brunskole.</p>
            </sp>
            <sp xml:id="SDZ5-Redna-31-2011-09-23.sp118">

               <speaker>RENATA BRUNSKOLE:</speaker>

               <p>Spoštovani predsedujoči, spoštovana gospa državna sekretarka, kolegice in kolegi!</p>
               <p>Cilj tega zakona ter tudi Zakona o trgu finančnih instrumentov je harmonizirati
               pravna pravila, ki urejajo delovanje integriranih poravnalnih sistemov, saj enotna
               poravnalna platforma sistema T2S lahko deluje le po enih pravilih. Tako kot je bilo
               že s strani Ministrstva za finance, torej s strani Vlade, predstavljeno, gre za
               harmonizacijo pravil o odškodninski odgovornosti <stage>(odprava režima neposlovne
               odškodninske odgovornosti)</stage> ter uvedbo uparjanja, da bi do integracije s sistemom T2S
               lahko prišlo. Učinek harmonizacije bo tudi odprava izhodiščno slabšega konkurenčnega
               položaja klirinško depotne družbe v primerjavi z drugimi centralnimi depozitarji v
               Evropski uniji. Cilj vzpostavitve sistema T2S je tako zagotoviti enotno in učinkovito
               poravnavo poslov z vrednostnimi papirji v centralnobančnem denarju v vsej Evropski
               uniji, kar naj bi bilo doseženo s pogodbenim prenosom izvajanja poslov z vrednostnimi
               papirji s strani centralnih depozitarjev na Evrosistem kot enotnega skupnega
               zunanjega izvajalca teh poravnav.</p>
               <p>Sistem T2S naj bi zmanjšal transakcijske stroške čezmejnih poravnav poslov z
               vrednostnimi papirji ter pripomogel k razvoju enotnega kapitalskega trga v Evropski
               uniji. S predlogom zakona se ureja pravni režim odškodninske odgovornosti pri
               opravljanju dejavnosti v zvezi s centralnim registrom na evropsko primerljiv način, s
               čimer se uredi tudi položaj sedaj izpuščenih kategorij potencialnih oškodovancev.
               Zakon tudi izboljšuje sistematičnost in sporočilnost Zakona o nematerializiranih
               vrednostnih papirjih kot celote, s tem da se v razdelkih, v katere predlog zakona
               posega, najprej zgoščeno predstavi statika centralnega registra <stage>(zgradba po računih,
               podatki pri računih, izpiski stanj na računih)</stage>, nato pa še njegova dinamika <stage>(vrste
               vpisov, nalog kot podlaga za opravljanje vpisov, vrste nalogov)</stage>.</p>
               <p>Zaradi vsega navedenega bo Poslanska skupina Socialnih demokratov podprla Predlog
               zakona o spremembah in dopolnitvah Zakona o nematerializiranih vrednostnih papirjih.
            </p>
            </sp>
            <sp xml:id="SDZ5-Redna-31-2011-09-23.sp119">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Bogdan
               Barovič.</p>
            </sp>
            <sp xml:id="SDZ5-Redna-31-2011-09-23.sp120">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik.</p>
               <p>Se zgodi, da se malo zamenjamo, nič hudega.</p>
               <p>Glede na to, da že kar nekaj časa, vrsto let delam v odboru za finance, vseeno
               ocenjujem, da so vsi zakoni, ki jih sprejemamo, četudi so to zakoni v sklopu,
               povezani med seboj, in jih je treba sprejemati v paketu in so včasih zelo težko
               razumljivi, zelo pomembni. Zato se mi zdi vredno reči besedo ali dve. Ob Predlogu
               zakona o spremembah in dopolnitvah Zakona o nematerializiranih vrednostnih papirjih
               bi v imenu Slovenske nacionalne stranke rad dejal, da bi, če bi imel to poslovniško
               možnost na samem odboru, v imenu stranke, ki jo zastopam, predlagal, da se predloga
               zakona ne bi smelo obravnavati in bi ga bilo treba vrniti predlagatelju. Treba je
               povedati, da v zvezi s hitenjem drži tisti rek, da hitrost ubija. Hitenje včasih ni
               dobro, ni dobro. In videli smo pri tem zakonu, pa mislim, da še vedno lahko vidimo,
               da je vsebinska presoja določb močno otežena zaradi nepravilnih obrazložitev členov,
               ker so bili členi, in mislim, da so še vedno, obrazloženi po sklopih, kar ni primerno
               za zakon.</p>
               <p>Tudi navedene obrazložitve, ki zajemajo več kot polovico členov, so bile izjemno
               skope. Iz obrazložitev niso bili razvidni razlogi za predlagane rešitve. Pomen
               posameznih določb ni bil razviden, tudi medsebojna povezljivost ne. Nadomestitev
               členov Zakona o nematerializiranih vrednostnih papirjih z novimi ni bila dana
               transparentno. Nekatere delno ohranja, druge spreminja, črta, ne da bi bili vsaj za
               opustitev določb navedeni razlogi. Dodatno pa presojo določb otežuje tudi
               terminologija. Ta v posameznih primerih odstopa od besedišča, ki ga sicer uporablja
               Zakon o nematerializiranih vrednostnih papirjih. Zato ni bilo jasno in tudi še ni v
               celoti jasno, ali predlagatelj želi uvesti nove pojme ali gre zgolj za nedoslednost.
               Ne glede na to, kje bomo živeli, in tudi ne glede na to, kako je ta zakon vezan na
               Slovenke in Slovence, ki živijo v naši prelepi državi, ne bi rad živel v napakah in
               pravnih prazninah, ki se pojavijo takrat, ko človek naleti na takšno vsebinsko
               problematiko.</p>
               <p>Zaradi vsega navedenega v Slovenski nacionalni stranki zakonu sicer ne bomo
               nasprotovali, podprli pa ga tudi ne bomo. Hvala lepa.</p>
            </sp>
            <sp xml:id="SDZ5-Redna-31-2011-09-23.sp121">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo. Odločanje o predlogu
               zakona bomo v skladu s časovnim potekom seje zbora opravili v okviru glasovanj, pol
               ure po prekinjeni 12. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O TRGU FINANČNIH INSTRUMENTOV.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev dajem besedo gospe Mateji Vraničar, državni sekretarki
               Ministrstva za finance.</p>
            </sp>
            <sp xml:id="SDZ5-Redna-31-2011-09-23.sp122">

               <speaker>MATEJA VRANIČAR:</speaker>

               <p>Predsedujoči, hvala za besedo. Spoštovani poslanke in poslanci!</p>
               <p>Predlog zakona, ki je pred vami, je vsebinsko povezan s predlogom, ki smo ga ravnokar
               obravnavali v okviru prejšnje točke dnevnega reda. Cilj novele Zakona o trgu
               finančnih instrumentov je prav tako uskladiti pravna pravila, ki urejajo delovanje
               poravnalnih sistemov in položaj klirinško depotne družbe s pravili sistema
               Target2-Securities. S predlogom zakona želimo v slovenski pravni red prenesti določbe
               Omnibus I direktive glede pristojnosti evropskih nadzornih organov, to je Evropskega
               bančnega organa, Evropskega organa za zavarovanja in poklicne pokojnine ter
               Evropskega organa za vrednostne papirje in trge. In ne nazadnje želimo uskladiti
               položaj borze s položajem klirinško depotne družbe. Kot sem omenila že pri obravnavi
               prejšnjega zakona, je sistem T2S sistem, ki bo predstavljal enotno panevropsko
               poravnalno informacijsko platformo za izvajanje poravnav poslov z vrednostnimi
               papirji in ga bo upravljal Evrosistem.</p>
               <p>Posamezni lokalni centralni depozitarji bodo na to platformo tehnično prenesli račune
               vrednostnih papirjev, preko katerih bo potekala poravnava poslov z vrednostnimi
               papirji, sami računi pa bodo pravno še vedno ostali v domeni centralnih depozitarjev.
               Da bi do integracije s sistemom T2S lahko prišlo, je treba zagotoviti enotne pravne
               pogoje oziroma pravila, kot veljajo za ta sistem. Gre za odpravo uporabe določil o
               upravnem postopku in odpravo javnega pooblastila klirinško depotne družbe. Enotna
               poravnalna platforma namreč deluje le, če vsi njeni člani delujejo po enakih
               pravilih. Borza trenutno odloča o uvrstitvi vrednostnih papirjev na borzni trg na
               osnovi določil o upravnem postopku. Glede na to, da gre pri razmerju med borzo, ki je
               oseba zasebnega prava, ter izdajateljem vrednostnega papirja za navadno civilnopravno
               razmerje – borza opravlja dejavnost na osnovi pogodbe z izdajateljem –, se temu
               dejstvu prilagajajo tudi določbe tega zakona. Upoštevaje vse navedeno predlagamo, da
               Državni zbor predlog zakona podpre. Hvala lepa.</p>
            </sp>
            <sp xml:id="SDZ5-Redna-31-2011-09-23.sp123">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Besedo za predstavitev poročila odbora dajem podpredsedniku odbora
               gospodu Radovanu Žerjavu.</p>
            </sp>
            <sp xml:id="SDZ5-Redna-31-2011-09-23.sp124">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik, za besedo. Kolegice in kolegi!</p>
               <p>Odbor za finance in monetarno politiko je na 30. seji dne 8. 9. 2011 kot matično
               delovno telo obravnaval Predlog zakona o spremembah in dopolnitvah Zakona o trgu
               finančnih instrumentov, ki ga je Državnemu zboru v obravnavo in sprejetje po
               skrajšanem postopku predložila Vlada, ki ga je dne 15. 7. potrdil Kolegij predsednika
               Državnega zbora. Odboru je bilo posredovano mnenje Zakonodajno-pravne službe
               Državnega zbora, iz katerega izhaja vrsta opozoril navedene službe, konkretno k 2.,
               49., 62., 66., 68., 69. in 72. členu zakonskega predloga. V okviru delovnega gradiva
               je bil odbor seznanjen z amandmaji treh poslanskih skupin, in sicer poslanskih skupin
               SD, DeSUS in LDS, na podlagi mnenja Zakonodajno-pravne službe k petim členom
               zakonskega predloga. V okviru začete druge obravnave na seji odbora je predstavnica
               predlagateljice posebej izpostavila načrtovano izvedbo harmonizacije pravnih pravil z
               ureditvijo integriranih poravnalnih sistemov s končnim ciljem vzpostavitve enotne
               poravnalne platforme sistema.</p>
               <p>Slednje z opustitvijo določil o uporabi upravnega postopka posledično pomeni odpravo
               konkurenčno slabšega položaja Centralne klirinško depotne družbe napram ostalim
               centralnim depozitarjem v Evropski uniji. Hkrati uvedene rešitve odpravljajo:
               ureditev o uporabi določil upravnega postopka za Centralno klirinško depotno družbo
               oziroma borzo, dvom glede izvrševanja javnega pooblastila in nadrejenost Centralne
               klirinško depotne družbe v razmerju do izdajateljev. Zatem je predstavnica
               Zakonodajno-pravne službe v okviru predstavitve strokovnega mnenja službe poudarila,
               da amandmaji treh poslanskih skupin sledijo opozorilom službe. Hkrati so bili
               napovedani redakcijski popravki besedila v fazi končne redakcije. V krajši razpravi
               so bili izpostavljeni določeni pomisleki v zvezi z dikcijo amandmaja treh poslanskih
               skupin k 72. členu zakonskega predloga, konkretno glede primernosti uporabljenega
               termina predpisi oziroma splošni akti. Ob tem sta tako predstavnica Vlade kot
               predstavnica državnozborske zakonodajno-pravne službe članom odbora posredovali
               ustrezna pojasnila.</p>
               <p>V nadaljevanju je odbor ob obravnavi posameznih členov izglasoval vse predložene
               amandmaje, potem pa na podlagi sprejetega sklepa glasoval o vseh členih zakonskega
               predloga skupaj in jih sprejel. Odbor je sprejel vse amandmaje poslanskih skupin SD,
               DeSUS in LDS, in sicer k 49., 62., 66., 68., 70. in 72. členu besedila. Glede na
               sprejete amandmaje je na podlagi prvega odstavka 133. člena Poslovnika Državnega
               zbora pripravljeno besedilo dopolnjenega predloga zakona, ki vključuje vse sprejete
               amandmaje. Dopolnjeni predlog zakona je sestavni del tega poročila. Hvala lepa.</p>
            </sp>
            <sp xml:id="SDZ5-Redna-31-2011-09-23.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Poslanske skupine Slovenske
               nacionalne stranke, gospod Bogdan Barovič.</p>
               <p>Hvala lepa, gospod Barovič.</p>
            </sp>
            <sp xml:id="SDZ5-Redna-31-2011-09-23.sp126">

               <speaker>BOGDAN BAROVIČ:</speaker>

               <p>Hvala vam, gospod podpredsednik.</p>
               <p>Saj bom očitno edini, ki bo predstavil stališče. To je moja dolžnost, moja obveza, in
               tudi ocenjujem, da je prav tako.</p>
               <p>Sredi leta 2008 je Evrosistem sprejel odločitev o vzpostavitvi sistema
               Target2-Securities, ki se imenuje T2S, torej sistem, ki bo predstavljal enotno
               panevropsko informacijsko platformo za izvajanje poravnav poslov z vrednostnimi
               papirji. Potem je Centralna klirinško depotna družba Ljubljana leta 2009 z
               Evrosistemom podpisala Sporazum o sodelovanju, s katerim se je zavezala k pogajanjem
               glede sklenitve pogodbe o integraciji sistema centralnega registra nematerializiranih
               vrednostnih papirjev z enotno poravnalno platformo sistema T2S. V procesu priprave na
               to integracijo pa se je izkazalo, da je omenjena ureditev ovira za vključitev
               Centralne klirinško depotne družbe v sistem T2S, saj Centralna klirinško depotna
               družba opravljanja vpisov ne bi mogla prenesti na nikogar drugega, tudi na
               Evrosistem, če seveda tega zakona ne bomo sprejeli. Pri tem želimo v imenu Slovenske
               nacionalne stranke samo opozoriti ali pa izreči kritiko, da je Vlada čakala dve leti,
               da se je spisal ta zakon, ki je nujen in ki mu v resnici nihče med nami ne more
               nasprotovati, kajti potem lahko izpademo še v eni zgodbi od mnogih, kjer kar
               izpadamo, čeprav marsikdaj tudi po krivici. Kljub temu nas je nekoliko strah, da bo
               potem zakon, ki nastane na hitro, za katerega se je ugotovilo dosti prepozno, da je
               potreben, spet imel kakšno pravno praznino ali pravno luknjo.</p>
               <p>Vseeno pa bomo v Slovenski nacionalni stranki zanj glasovali, kajti drugačne
               odločitve si privoščiti ne smemo in ne moremo, če že zaradi česa drugega ne, pa zato,
               ker nam iskreno ni vseeno, kaj se v Sloveniji dogaja. Hvala lepa.</p>
            </sp>
            <sp xml:id="SDZ5-Redna-31-2011-09-23.sp127">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila gospa Renata
               Brunskole.</p>
            </sp>
            <sp xml:id="SDZ5-Redna-31-2011-09-23.sp128">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni še enkrat!</p>
               <p>Kot je bilo že pred menoj povedano, naj bi sistem T2S zmanjšal transakcijske stroške
               čezmejnih poravnav poslov z vrednostnimi papirji ter pripomogel k razvoju enotnega
               kapitalskega trga v Evropski uniji. Prav tako je cilj zakona prenos direktive glede
               pristojnosti Evropskega bančnega organa, Evropskega organa za zavarovanja in poklicne
               pokojnine ter Evropskega organa za vrednostne papirje in trge v slovenski pravni red,
               odprava ureditve, da borza pri svojem poslovanju uporablja določila upravnega
               postopka ter odprava nekaterih nedoslednosti in nejasnosti. S tem zakonom se namreč
               odpravlja ureditev, da Centralna klirinško depotna družba in borza pri svojem
               poslovanju uporabljata določila upravnega postopka, in s tem posredno odpravlja dvome
               glede izvrševanja javnega pooblastila. Odpravlja se nadrejenost Centralne klirinško
               depotne družbe v razmerju do izdajateljev, ki se je pokazala preko izdajanja odločb.
               Z izključitvijo upravnopravnih elementov bo omogočeno, da se pomemben del procesa
               opravljanja vpisov v centralnem registru pravno poslovno prenese na enotno evropsko
               poravnalno platformo T2S. Prav tako se odpravlja sistemsko tveganje, ki ga je
               predstavljala določba, ki je v primeru nezakonitega ravnanja a priori izključevala
               možnost vrnitve v prejšnje stanje restitucije. Spreminja se tudi način pridobivanja
               soglasja k tarifi Centralne klirinško depotne družbe in borze.</p>
               <p>Zaradi tega, ker spremembe zakona usklajujejo slovenski pravni red z evropskim in
               zakon odpravlja nekatere nejasnosti in nedoslednosti, bo Poslanska skupina Socialnih
               demokratov podprla Predlog zakona o spremembah in dopolnitvah Zakona o trgu finančnih
               instrumentov.</p>
            </sp>
            <sp xml:id="SDZ5-Redna-31-2011-09-23.sp129">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Zvonko
               Černač.</p>
            </sp>
            <sp xml:id="SDZ5-Redna-31-2011-09-23.sp130">

               <speaker>ZVONKO ČERNAČ:</speaker>

               <p>Hvala lepa. Bom zelo kratek, spoštovani predsedujoči.</p>
               <p>V Poslanski skupini Slovenske demokratske stranke bomo novelo Zakona o trgu finančnih
               instrumentov podprli. Gre za harmonizacijo z evropskim pravnim redom, gre za neke
               vrste tehnični zakon, ki tudi na bolj jasen način določa pravila ravnanja. In tudi
               zaradi tega razloga bo deležen naše podpore. Hvala lepa.</p>
            </sp>
            <sp xml:id="SDZ5-Redna-31-2011-09-23.sp131">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. O predlogu zakona bomo v skladu s časovnim potekom seje
               zbora odločali danes v okviru glasovanj, s pričetkom ob 13.35.</p>
               <p>S tem prekinjam to točko dnevnega reda in sejo zbora, ki jo bomo nadaljevali ob
               13.35. Hvala lepa.</p>
               <stage type="time">(Seja je bila prekinjena ob 13.05 in se je nadaljevala ob 13.35.)</stage>
            </sp>
            <sp xml:id="SDZ5-Redna-31-2011-09-23.sp132">

               <speaker>PODPREDSEDNIK MIRAN POTRČ:</speaker>

               <p>Spoštovani kolegice in kolegi, gospe in gospodje!</p>
               <p>Prehajamo na glasovanja o predlogih zakonov. Prosim, da preverite delovanje svojih
               glasovalnih naprav. <title>Nadaljujemo s prekinjeno 5. točko dnevnega reda, to je z obravnavo Predloga zakona o spremembah in
                  dopolnitvah Zakona o visokem šolstvu v okviru skrajšanega postopka.</title>
               </p>
               <p>Nadaljujemo z drugo obravnavoto je z odločanjem o vloženih amandmajih, ki ga bomo
               opravili na podlagi pregleda vloženih amandmajev z dne 22. septembra 2011.</p>
               <p>Odločali bomo o 5. členu in amandmaju k temu členu, ki sta ga vložili poslanski
               skupini SD in LDS.</p>
               <p>Obrazložitev glasu, Mirko Brulc v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-31-2011-09-23.sp133">

               <speaker>MIRKO BRULC:</speaker>

               <p>V imenu Poslanske skupine Socialnih demokratov želim povedati, da bomo ta amandma k
               5. členu podprli.</p>
               <p>Ker pa je prej v razpravi bilo nekaj insinuacij na to, koliko mladine odhaja v
               tujino, se pravi iz Goriškega v Italijo, v osnovne šole, vrtce in tako dalje, kar
               izhaja iz članka v Primorskem dnevniku, bi rad povedal naslednje. V Novi Gorici je 2
               tisoč 428 učencev v osnovnih šolah, 3 tisoč 177 v srednjih šolah in cca 40 jih odhaja
               v sosednjo Gorico, v Italijo, in s tem plemenitijo prostor Slovencev v tem prostoru,
               v sosednji Italiji. Ne morete si niti predstavljati, kakšno veselje je bilo med
               zamejskimi Slovenci, ko smo preselili del novogoriške univerze v sosednjo Gorico.
               Hvala lepa.</p>
            </sp>
            <sp xml:id="SDZ5-Redna-31-2011-09-23.sp134">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Kdor še želi obrazložiti glas v imenu poslanske skupine, naj se prosim prijavi.
               Prijavljenih ni, zato zaključujem obrazložitve glasu.</p>
               <p>Prehajamo na glasovanje o amandmaju k 5. členu.</p>
               <p>Glasujemo. Navzočih je 73 poslank in poslancev, za je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je amandma k 5. členu sprejet.</p>
               <p>Gospod Jerovšek, izvolite proceduralno.</p>
            </sp>
            <sp xml:id="SDZ5-Redna-31-2011-09-23.sp135">

               <speaker>JOŽEF JEROVŠEK:</speaker>

               <p>Gospod predsedujoči!</p>
               <p>Prej pri razpravi o tem amandmaju so bile navedene lažne, neresnične informacije o
               tem, da je bila v prejšnjem ...</p>
            </sp>
            <sp xml:id="SDZ5-Redna-31-2011-09-23.sp136">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek ...</p>
            </sp>
            <sp xml:id="SDZ5-Redna-31-2011-09-23.sp137">

               <speaker>JOŽEF JEROVŠEK:</speaker>

               <p>Ne, ne! Čakajte!</p>
            </sp>
            <sp xml:id="SDZ5-Redna-31-2011-09-23.sp138">

               <speaker>PODPREDSEDNIK MIRAN POTRČ:</speaker>

               <p>... to ni proceduralni predlog.</p>
            </sp>
            <sp xml:id="SDZ5-Redna-31-2011-09-23.sp139">

               <speaker>JOŽEF JEROVŠEK:</speaker>

               <p>Je bilo sprejeto, da ...</p>
            </sp>
            <sp xml:id="SDZ5-Redna-31-2011-09-23.sp140">

               <speaker>PODPREDSEDNIK MIRAN POTRČ:</speaker>

               <p>Imeli ste možnost javiti se ...</p>
            </sp>
            <sp xml:id="SDZ5-Redna-31-2011-09-23.sp141">

               <speaker>JOŽEF JEROVŠEK:</speaker>

               <p>... pride na mizo informacija! Do zdaj ni prišla iz služb Državnega zbora, da Tina
               Bitenc ni bila odstranjena, ampak da je sama odšla. To je bilo sprejeto, predsednik
               je obljubil, in prosim, da uresničite ta sklep. Kajti drugače bomo s tem kar naprej
               delali. Ne more kdorkoli trositi neresnic tukaj ...</p>
            </sp>
            <sp xml:id="SDZ5-Redna-31-2011-09-23.sp142">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, to ni niti proceduralni predlog niti razlog za odložitev seje
               zbora.</p>
            </sp>
            <sp xml:id="SDZ5-Redna-31-2011-09-23.sp143">

               <speaker>JOŽEF JEROVŠEK:</speaker>

               <p>Dajte zagotoviti, da bo tisto, kar je bilo obljubljeno, prišlo na mizo s strani
               služb, da bomo imeli verodostojno informacijo, drugače ...</p>
            </sp>
            <sp xml:id="SDZ5-Redna-31-2011-09-23.sp144">

               <speaker>PODPREDSEDNIK MIRAN POTRČ:</speaker>

               <p>Boste dobili pisno verodostojno informacijo.</p>
               <p>Zdaj pa nadaljujemo z odločanjem o Zakonu o visokem šolstvu.</p>
            </sp>
            <sp xml:id="SDZ5-Redna-31-2011-09-23.sp145">

               <speaker>JOŽEF JEROVŠEK:</speaker>

               <p>V okviru te točke je bilo sprejeto, da bo prišlo na mizo.</p>
            </sp>
            <sp xml:id="SDZ5-Redna-31-2011-09-23.sp146">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, bo prišlo na mizo, ko bo pripravljeno, zdaj pa nadaljujemo z
               odločanjem o zakonu.</p>
            </sp>
            <sp xml:id="SDZ5-Redna-31-2011-09-23.sp147">

               <speaker>JOŽEF JEROVŠEK:</speaker>

               <p>S tem da ste prej tudi kršili proceduro ...</p>
            </sp>
            <sp xml:id="SDZ5-Redna-31-2011-09-23.sp148">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, prosim.</p>
            </sp>
            <sp xml:id="SDZ5-Redna-31-2011-09-23.sp149">

               <speaker>JOŽEF JEROVŠEK:</speaker>

               <p>Dobro.</p>
            </sp>
            <sp xml:id="SDZ5-Redna-31-2011-09-23.sp150">

               <speaker>PODPREDSEDNIK MIRAN POTRČ:</speaker>

               <p>Prehajamo na odločanje o amandmaju poslanskih skupin SD in LDS k 8. členu.</p>
               <p>Glasujemo. Navzočih je 73 poslank in poslancev, za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Ker so bili v drugi obravnavi sprejeti amandmaji, sprašujem, ali želi kdo vložiti
               dodatne predloge v okviru tretje obravnave. <stage>(Ne želi.)</stage></p>
               <p>Prehajamo na odločanje o zakonu, vključno s sprejetima amandmajema. Obveščam vas, da
               me niti Zakonodajno-pravna služba niti Vlada nista obvestili, da bi zaradi sprejetih
               amandmajev bil zakon neusklajen.</p>
               <p>Prehajamo na odločanje o zakonu.</p>
               <p>Glasujemo. Navzočih je 75 poslank in poslancev, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga Državnemu zboru, da na podlagi 153.
               člena Poslovnika Državni zbor sprejme naslednji sklep: Zakonodajno-pravna služba
               pripravi uradno prečiščeno besedilo Zakona o visokem šolstvu.</p>
               <p>Glasujemo. Navzočih je 73 poslank in poslancev, za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je sklep sprejet. S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je z obravnavo Predloga zakona
                  o spremembah in dopolnitvah Zakona o zdravilstvu v okviru skrajšanega postopka.</title>
               </p>
               <p>Prehajamo na tretjo obravnavo predloga zakona. Ker v drugi obravnavi amandmaji k
               dopolnjenemu predlogu zakona niso bili vloženi, prehajamo na odločanje o zakonu, pri
               čemer vas obveščam, da me niti Zakonodajno-pravna služba niti Vlada nista opozorili,
               da bi bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Prehajamo na odločanje.</p>
               <p>Glasujemo. Navzočih je 73 poslank in poslancev, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je predlog zakona sprejet. S tem zaključujem to točko dnevnega reda.
                  <title>Nadaljujemo s prekinjeno 8. točko dnevnega reda, to je z obravnavo Predloga zakona o spremembah in
                  dopolnitvah Zakona o davku na dodano vrednost v okviru skrajšanega postopka.</title>
               </p>
               <p>Nadaljujemo z drugo obravnavo, to je z odločanjem o vloženem amandmaju, ki ga bomo
               opravili na podlagi pregleda vloženega amandmaja z dne 22. 9. 2011.</p>
               <p>Prehajamo na odločanje o 2. členu in amandmaju Vlade k 2. členu. V razpravo dajem
               torej 2. člen.</p>
               <p>Kdo želi obrazložitev glasu v imenu poslanske skupine? Gospod Vizjak. Še kdo?</p>
               <p>Mag. Vizjak, izvolite, obrazložitev glasu v imenu Poslanske skupine SDS.</p>
            </sp>
            <sp xml:id="SDZ5-Redna-31-2011-09-23.sp151">

               <speaker>MAG. ANDREJ VIZJAK:</speaker>

               <p>Poslanska skupina Slovenske demokratske stranke bo glasovala proti predlaganemu
               amandmaju in poziva oziroma prosi tudi ostale, da to storijo. Zakaj? Če želimo
               podjetnikom narediti kakšno uslugo, jo lahko danes. Na odboru za finance smo
               izglasovali dopolnilo, da se davek od vseh neplačanih terjatev v stečajnem postopku
               ali postopku prisilne poravnave vrne, da se ves DDV vrne tistemu upniku, ki ima te
               terjatve v stečajnem postopku, kajti s tem davkom v bistvu kreditira državo, in glede
               na to, kakšne likvidnostne probleme imajo mali podjetniki, je prav, da se tem
               podjetnikom vrne obračunan plačan DDV za tiste terjatve oziroma tiste neplačane
               račune, ki jih imajo v postopkih stečaja ali prisilne poravnave. Vlada s tem
               amandmajem predlaga, da se to stori zgolj do polovice oziroma v 60 %.</p>
               <p>Mislim, da ni fer, da država zadrži del davka na dodano vrednost od teh računov, ki
               so prijavljeni v stečajno maso oziroma od katerih si obetajo poplačilo v postopku
               prisilne poravnave. Ni fer, da država zadrži del tega davka. Fer je, da se ta davek
               podjetnikom vrne do pravnomočnosti stečajnega postopka oziroma postopka prisilne
               poravnave, in da se po pravnomočnosti, ko se ve, v kakšnem procentu je upnik
               poplačan, tudi davek od tega v takšnem deležu poplača. Razumem, da ima Ministrstvo za
               finance določene težave vizavi proračuna, vendar zastopite tudi tiste, ki polnijo ta
               proračun z davki, prispevki in vsem mogočim, torej gospodarstvo, da gospodarstvo
               potrebuje svoj denar in da je povsem normalno, da mu ga damo, kajti ta denar bo
               generiral gospodarsko aktivnost, nove davke, nove prispevke. In če želimo podjetnikom
               pomagati, lahko to storimo tako, da zavrnemo ta amandma in da podpremo prvotno
               rešitev, sprejeto na odboru za finance.</p>
            </sp>
            <sp xml:id="SDZ5-Redna-31-2011-09-23.sp152">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za obrazložitev glasu se je v imenu Poslanske skupine Socialnih demokratov javila
               gospa Breda Pečan.</p>
            </sp>
            <sp xml:id="SDZ5-Redna-31-2011-09-23.sp153">

               <speaker>BREDA PEČAN:</speaker>

               <p>Mislim, da ne morem prav v imenu poslanske skupine, ker mi vodja poslanske skupine ni
               dal pooblastila. Ne vem, če smem. Dušan?</p>
               <p>Gre namreč za to, da se je poslanska skupina odločila, da bo podprla amandma Vlade,
               in sicer iz zelo razumnih razlogov. Gre namreč za to, da popolno brisanje obveznosti
               plačila DDV v primeru neplačanih terjatev do upnikov, ki so v stečaju ali prisilni
               poravnavi, pomeni zelo velik udarec za letošnji proračun, in zaradi tega ne bi bilo
               razumno, da bi prisilili Vlado, ki sicer deluje z začasnimi pooblastili, da bi morala
               ustavljati nekatere odhodke. Po vsej verjetnosti bi znova šlo za investicije, tako da
               bi po drugi plati udarili na te iste subjekte, ki jim po tej strani začasno
               zmanjšujemo obveznost plačila DDV. Tako da mislim, da je bolj razumno, da pristanemo
               na amandma Vlade in da v naslednjem letu, če bo situacija s stečaji in prisilnimi
               poravnavami še naprej tako huda, kot je letos, še dodatno znižamo obveznosti upnika v
               stečajnih postopkih in prisilnih poravnavah.</p>
               <p>Tako da bo naša poslanska skupina ta amandma podprla. Hvala.</p>
            </sp>
            <sp xml:id="SDZ5-Redna-31-2011-09-23.sp154">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo obrazložiti glas v imenu poslanske skupine? <stage>(Ne želi.)</stage> V osebnem imenu?
               Gospod Frangež. Želi še kdo?</p>
               <p>Gospod Frangež, izvolite.</p>
            </sp>
            <sp xml:id="SDZ5-Redna-31-2011-09-23.sp155">

               <speaker>MATEVŽ FRANGEŽ:</speaker>

               <p>Ta institut obrazložitve glasu je namenjen, kadar ga obrazlagajo poslanci, predvsem
               temu, da se obrazloži glas, kadar je različen od glasovanja poslanske skupine.</p>
               <p>Mislim, da je bila odločitev, ki je bila sprejeta na odboru za finance, pravilna.
               Mislim, da je nerazumno, da bi pričakovali, da lahko podjetniki prevzemajo tveganja,
               ki jih ne more prevzeti država, in da na ta način zalagajo in kreditirajo državo.
               Razumem pa, da imamo dva režima. En je režim od 1. 1. 2011 naprej in drugi režim je
               od sedaj naprej. Jaz predlagam, da v tretji obravnavi to zadrego rešimo tako, da od
               sedaj naprej velja ureditev, kot jo predlaga SDS in kot jo je sprejel odbor za
               finance, medtem ko bi morali za nazaj rešiti ustrezno stvar s kompromisom, morda v
               povečanem obsegu odstotkov, ki se priznajo za vračilo DDV. V časih, ko ima
               gospodarstvo velike obremenitve, tudi zaradi tega, ker so njihove terjatve udeležene
               v insolvenčnih postopkih, mislim, da je prav, da država stopi tem upnikom nasproti in
               jim pomaga do tega, da čim prej pridejo do vsaj tistega dela sredstev, ki so ga
               založili v obliki odvedenega davka za dodano vrednost državi. To je lahko eden od
               učinkovitih protikriznih ukrepov.</p>
               <p>Jaz bom glasoval proti amandmaju Vlade.</p>
            </sp>
            <sp xml:id="SDZ5-Redna-31-2011-09-23.sp156">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Radovan Žerjav.</p>
            </sp>
            <sp xml:id="SDZ5-Redna-31-2011-09-23.sp157">

               <speaker>MAG. RADOVAN ŽERJAV:</speaker>

               <p>Tudi sam bom glasoval proti temu amandmaju, ker imamo enkrat končno spet priložnost,
               da nekaj naredimo za slovensko gospodarstvo, da morebiti olajšamo poslovanje, v tem
               primeru predvsem tistih poštenih. Pošteni so največkrat žrtve raznoraznih stečajev in
               tako naprej. Potegnil bi eno paralelo. Ko gre za vprašanje dokapitalizacij, takšnih
               ali drugačnih, posameznih gospodarskih subjektov, se to zgodi skorajda brez
               razmišljanja, ne glede na višino, ali gre za 10 milijonov evrov, ali gre za 250
               milijonov evrov, ali pa če se pogovarjamo o 400 milijonih evrih. In takrat sploh ni
               vprašanje, ali ta denar v proračunu je ali tega denarja v proračunu ni. Tokrat se
               pogovarjamo o praktično vsem gospodarstvu, tisti, ki so tako ali drugače nasedli na
               takšnih ali drugačnih zgodbah svojih poslovnih partnerjev. Zdi se mi, da je vendarle
               v takih primerih treba potegniti črto, reči, da se tega več ne gremo, in jim
               pomagati. Hvala lepa.</p>
            </sp>
            <sp xml:id="SDZ5-Redna-31-2011-09-23.sp158">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa Breda Pečan želi obrazložiti glas v svojem imenu. Sprašujem, če želi še kdo
               obrazložiti glas. Kdor želi v svojem imenu, naj se prijavi, prosim.</p>
               <p>Gospa Breda Pečan, obrazložitev glasu v lastnem imenu.</p>
            </sp>
            <sp xml:id="SDZ5-Redna-31-2011-09-23.sp159">

               <speaker>BREDA PEČAN:</speaker>

               <p>Hvala lepa.</p>
               <p>Jaz bom, še enkrat ponavljam, tako kot sem v imenu poslanske skupine, vsaj velike
               večine članov poslanske skupine, rekla, podprla ta amandma, iz dveh razlogov. Prvi
               razlog je, da so argumenti, ki nam jih je Vlada v obrazložitvi svojega amandmaja
               povedala, dovolj težki, finančno težki, ker gre za znižanje prihodkov v letu 2011 za
               53 milijonov evrov, kar pomeni razliko 24 milijonov evrov manj prilivov v proračunu.
               Res je, da je velika verjetnost, da bodo ta podjetja morala kasneje zahtevati
               povračilo, in to šele čez dolgo časa. Vendar amandma omogoča, da vsaj tisti, ki so
               upniki v postopku prisilne poravnave, lahko zmanjšajo svojo obveznost do proračuna za
               še dodatnih 20 %, se pravi za 50 % DDV.</p>
               <p>Drugi razlog, zakaj bom tako glasovala, je pa ta, da je potem v tretjem branju možno,
               da bi morda za tiste, če se bo le dalo, ki jim je obveznost ostala na 60 % popusta
               pri DDV, še za 10 % znižali, tako da bi sicer breme v proračunu nekoliko povečali,
               vendar še vseeno ne za tako velik znesek, kot je 24 milijonov. Poudarjam, da to lahko
               pomeni, da bo morala Vlada ne glede na to, da dela samo na tekočih poslih, ali pa
               morda ravno zaradi tega, ker dela samo še tekoče zadeve, znižati odhodke za določene
               investicije, ki bodo v breme tega, da nekatera podjetja ne bodo mogla investicij
               izvajati, ker ne bodo izvajalci, zaradi tega, ker ne bo denarja za to. Dajmo malo
               razmišljati, kaj se bo zgodilo.</p>
            </sp>
            <sp xml:id="SDZ5-Redna-31-2011-09-23.sp160">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Jaz bi vas želel opozoriti, da je ta del namenjen odločanju in obrazložitvi glasu, ne
               razpravi. Gospod Vizjak se je še enkrat javil za obrazložitev glasu. Ali želi še
               kdo?</p>
               <p>Gospod Vizjak, imate besedo.</p>
            </sp>
            <sp xml:id="SDZ5-Redna-31-2011-09-23.sp161">

               <speaker>MAG. ANDREJ VIZJAK:</speaker>

               <p>Spoštovani!</p>
               <p>Jaz bi želel podčrtati, da je ta amandma, ali je sprejet ali nesprejet, nevtralen za
               javne finance gledano na obdobje. Namreč, ta DDV bo plačan samo od tistega deleža, od
               katerega bo prišlo do poplačil v stečajnem postopku ali postopku prisilne poravnave.
               Če bo to 20, se bo plačalo 20 % DDV in tako naprej. Gre se samo za likvidnost. Gre se
               samo za to, ali prej dobi denar nazaj podjetje, ki ga je že dalo državi, ali ga
               država ohrani zase in ga potem vrne podjetniku, ko je pravnomočno končan stečajni
               postopek. Samo za to gre.</p>
               <p>Jaz bom nasprotoval temu amandmaju in podprl osnovni predlog zaradi tega, ker mislim,
               da je bolje, da je DDV pri podjetniku, ker ga bo reinvestiral, ker ga bo uporabil za
               gospodarsko aktivnost, kot pa pri državi, da rešuje takšne in drugačne stvari na
               različnih področjih. In ni res, da bo potreben kakršenkoli rebalans! Država se je
               zmotila pri predvidevanju davkov od dohodkov pravnih oseb kar precej v letošnjem
               letu, je podcenila. Zgodilo se je, da je bilo tega davka več. Verjetno bo tudi ta
               ukrep povzročil, da se bo vsaj malo spremenilo na gospodarski aktivnosti v pozitivo,
               ker zopet nihče ne upošteva, kaj pomeni za državni proračun. Zato menim, da je bolje,
               da podjetniku vrnemo tisto, kar je plačal državi, ker mu to tako ali tako pripada,
               kot pa da država to ohrani zase in rešuje 101 proračunsko tegobo, ki jo ima. In
               letošnji primanjkljaj je milijardo 700 milijonov evrov, mi pa govorimo o 20
               milijonih. Če bo to rešilo slovenske javne finance ... Slovenske javne finance lahko
               reši samo gospodarstvo in nihče drug!</p>
            </sp>
            <sp xml:id="SDZ5-Redna-31-2011-09-23.sp162">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na odločanje o amandmaju Vlade k 2. členu.</p>
               <p>Glasujemo. Navzočih je 75 poslank in poslancev, za je glasovalo 31, proti 44.</p>
               <p><stage>(Za je glasovalo 31.)</stage> <stage>(Proti 44.)</stage></p>
               <p>Ugotavljam, da amandma Vlade ni sprejet.</p>
               <p>Ker v drugi obravnavi amandmaji niso bili sprejeti, prehajamo na obravnavo predloga
               zakona v tretji obravnavi.Obveščam vas, da me niti Zakonodajno-pravna služba niti
               Vlada nista opozorili, da bi bil zaradi amandmajev, sprejetih na matičnem delovnem
               telesu, predlog zakona neusklajen, zato dajem zakon na glasovanje.</p>
               <p>Glasujemo. Navzočih je 77 poslank in poslancev, za je glasovalo 77, proti nihče.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 11. točko dnevnega reda, to je z obravnavo Predloga zakona o
                  spremembah in dopolnitvah Zakona o nematerializiranih vrednostnih papirjih v
                  okviru skrajšanega postopka.</title>
               </p>
               <p>Prehajamo na tretjo obravnavo predloga zakona. Ker v drugi obravnavi amandmaji k
               predlogu zakona niso bili vloženi, prehajamo na odločanje o zakonu. Obveščam vas, da
               me Zakonodajno-pravna služba oziroma Vlada nista opozorili, da bi bil zaradi
               amandmajev, sprejetih na matičnem delovnem telesu, predlog zakona neusklajen.
               Glasujemo o zakonu.</p>
               <p>Glasujemo. Navzočih je 79 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je predlog zakona sprejet. S tem zaključujem to točko dnevnega
               reda.</p>
            </sp>
            <sp xml:id="SDZ5-Redna-31-2011-09-23.sp163">

               <speaker>PODPREDSEDNIK MAG. VASJA KLAVORA:</speaker>
               <p>
                  <title>Nadaljujemo s prekinjeno 12. točko dnevnega reda, to je z obravnavo Predloga zakona
               o spremembah in dopolnitvah Zakona o trgu finančnih instrumentov v okviru skrajšanega
               postopka.</title>
               </p>
               <p>Prehajamo na tretjo obravnavo predloga zakona. Ker v drugi obravnavi amandmaji k
               dopolnjenemu predlogu zakona niso bili vloženi, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 77 poslank in poslancev, za je glasovalo 77, proti nihče.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 20. točko dnevnega reda, to je s prvo obravnavo Predloga zakona o
                  organiziranosti in delu v policiji v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o organiziranosti
               in delu v policiji je primeren za nadaljnjo obravnavo.</p>
               <p>Obrazložitev glasu v imenu poslanske skupine, dr. Gorenak, izvolite.</p>
            </sp>
            <sp xml:id="SDZ5-Redna-31-2011-09-23.sp164">

               <speaker>DR. VINKO GORENAK:</speaker>

               <p>Hvala lepa.</p>
               <p>Zakon o policiji, sprejet leta 1998, je s tem in še naslednjim predlogom zakona
               razdeljen v bistvu na dva dela. Zakon, o katerem zdaj govorimo, zakon o
               organiziranosti in delu v policiji, je za SDS nesprejemljiv, predvsem zaradi tega,
               ker je bil pisan v času ministrice, ki je mislila, da bo še eno leto ministrica in je
               želela na ta način v vse pore policije spraviti tiste, ki jih je sama želela. Ampak
               pojdimo po vrsti. Prvič, Zakon o policiji, predmetni zakon, govori o imenovanju
               direktorja policije, ki ga ne pozna nobena evropska država. Niti ena država ne pozna
               takšnega sistema. Drugič, Nacionalni preiskovalni urad je umeščen v kriminalistično
               policijo, njen šef pa ni odgovoren šefu kriminalistične policije. To je popolnoma
               enako, kot da imate v ljubljanskem kliničnem centru en oddelek za najhujše bolnike,
               pa njegov vodja ni odgovoren direktorju kliničnega centra. Odgovornost je speljana
               mimo, in sicer na ministra za notranje zadeve. To je isto, kot da bi bila odgovornost
               v kliničnem centru speljana na ministra za zdravje. Skratka, sistem, ki je obrnjen na
               glavo.</p>
               <p>Dalje. Nobena evropska država, poudarjam, niti ena, ne pozna sistema, po katerem bi
               bili regijski in lokalni policijski šefi, ki jih je v Sloveniji 9 regijskih in 110
               lokalnih, na mandatu. Poudarjam, niti ena evropska država ne pozna mandata 5 let plus
               5, tako kot je s tem zakonom predviden. Iz tega se zelo jasno vidi, da je ministrica,
               ko je bila še v vlogi predlagateljice, želela – to izhaja tudi iz prehodnih določb –
               situacijo zapeljati tako, da bi lahko do konca svojega mandata zamenjala vse tiste
               komandirje in direktorje policijskih uprav, ki ji niso všeč. Četrtič, zakon
               predvideva novo fakulteto oziroma novo visoko šolo, ob tem, da jih imamo v tej državi
               že preveč, bi lahko rekli. Petič, zakon predvideva tudi raziskovalni inštitut znotraj
               policije, kot da jih ne bi imeli dovolj. Skratka, iz vseh teh razlogov vas pozivam,
               da ta zakon zavrnemo. Hvala lepa.</p>
            </sp>
            <sp xml:id="SDZ5-Redna-31-2011-09-23.sp165">

               <speaker>PODPREDSEDNIK MAG. VASJA KLAVORA:</speaker>

               <p>Želite obrazložiti glas v svojem imenu? Še kdo? Ne.</p>
               <p>Mag. Grims, izvolite.</p>
            </sp>
            <sp xml:id="SDZ5-Redna-31-2011-09-23.sp166">

               <speaker>MAG. BRANKO GRIMS:</speaker>

               <p>Hvala.</p>
               <p>Glasoval bom seveda proti, in potegnil bi paralelo s tistim, kar se je zgodilo malo
               prej. Sprejet je bil zakon, ki je do podjetništva fer, ampak ker je prav simbolno
               sprejet, je bil proti volji Vlade, ki je sedaj že v odhajanju. In tudi ta zakon, ki
               je pred nami, je enak. To je še en dokaz, da to podaljševanje tega stanja, ta vlada
               in ti vladajoči ne morejo storiti več prav nič dobrega, lahko pa naredijo še veliko
               škode. Kajti kdo bo plačal vse te kaprice ministrice, ki sedaj ni več ministrica, ki
               so zapisani v obliki zakona? Predvsem malo in srednje podjetništvo, tisti motor, ki
               je najbolj občutljiv, ki je v slovenskih razmerah najbolj ranljiv in po drugi strani
               vreden največje podpore in pozornosti. Danes mu jo lahko nakažemo tako, da glasujemo
               proti temu zakonu in prihranimo vsaj nekaj denarja davkoplačevalcem.</p>
            </sp>
            <sp xml:id="SDZ5-Redna-31-2011-09-23.sp167">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo o sklepu.</p>
               <p>Glasujemo. Navzočih je 79 poslank in poslancev, za je glasovalo 42, proti 36.</p>
               <p><stage>(Za je glasovalo 42.)</stage> <stage>(Proti 36.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo Odboru za notranjo politiko, javno upravo in pravosodje kot matičnemu
               delovnemu telesu. S tem zaključujem to točko dnevnega reda. <title>Nadaljujemo s
                  prekinjeno 21. točko dnevnega reda, to je s prvo obravnavo Predloga zakona o
                  nalogah in pooblastilih policije v okviru rednega postopka</title>
               </p>
               <p>Prehajamo na odločanje o naslednjem predlogu sklepa: Predlog zakona o nalogah in
               pooblastilih policije je primeren za nadaljnjo obravnavo.</p>
               <p>Obrazložitev glasu v imenu poslanske skupine, dr. Gorenak, izvolite.</p>
            </sp>
            <sp xml:id="SDZ5-Redna-31-2011-09-23.sp168">

               <speaker>DR. VINKO GORENAK:</speaker>

               <p>Hvala lepa.</p>
               <p>Malo sem vendarle računal na razum, vendar kot sem že zadnje dni nekajkrat ponovil,
               je pač situacija taka, da koalicijski valjar, razširjen seveda, naredi svoje. Zakonu,
               o katerem bomo zdaj glasovali, v poslanski skupini v principu ne nasprotujemo, v
               principu ne nasprotujemo. Uvaja namreč tri nova policijska pooblastila, ki so povsem
               v redu in z njimi ni nobenih težav.</p>
               <p>Vendar ne bomo glasovali za, ampak se bomo vzdržali pri tem zakonu, iz temeljnega
               razloga, ker ni mogoče sprejeti prvega, tega pa zavrniti, ker so stvari neposredno
               povezane. To je razlog, s katerim vam želimo povedati, da so pooblastila urejena
               solidno. Mislim, da poslanska skupina rabi še nekaj pojasnil o tisti kriminalistični
               obveščevalni službi in tako dalje, pa bi lahko bilo v redu, vendar je zakon
               neposredno povezan s prvim, zato mi ne bomo glasovali. Hvala.</p>
            </sp>
            <sp xml:id="SDZ5-Redna-31-2011-09-23.sp169">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo o sklepu.</p>
               <p>Glasujemo. Navzočih je 75 poslank in poslancev, za je glasovalo 42, proti 4.</p>
               <p><stage>(Za je glasovalo 42.)</stage> <stage>(Proti 4.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo Odboru za notranjo politiko, javno upravo in pravosodje kot matičnemu
               delovnemu telesu. S tem zaključujem to točko dnevnega reda. <title>Nadaljujemo s prekinjeno 22. točko dnevnega reda, to je s prvo obravnavo Predloga zakona o
                  dopolnitvah Zakona o prekrških.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvah
               Zakona o prekrških je primeren za nadaljnjo obravnavo.</p>
               <p>Obrazložitev glasu v imenu poslanske skupine, dr. Gorenak, izvolite.</p>
            </sp>
            <sp xml:id="SDZ5-Redna-31-2011-09-23.sp170">

               <speaker>DR. VINKO GORENAK:</speaker>

               <p>Hvala lepa.</p>
               <p>Naloga poslancev je verjetno tudi ta, da se hitro odzivajo na situacije v družbi. Mi
               smo, mislim da, še ta mesec sprejeli Zakon o vinu, s katerim smo se v 5 dneh odzvali
               na neko nastalo situacijo. Zakon je bil sprejet, mislim da, kar soglasno. Verjetno bi
               si državljani želeli nekaj podobnega tudi pri zakonu, o katerem bomo sedaj glasovali.
               Za kaj gre? Gre preprosto za to, da so lansko leto v Ljubljani zadržali večje število
               plačilnih nalogov zaradi cestnoprometnih prekrškov. Verjetno se je to zgodilo zaradi
               oblikovanja lepe ali pa lepše, privlačnejše podobe kandidata za župana Ljubljane. Ko
               je bil izvoljen, so na tisoče plačilnih nalogov poslali na domove storilcev
               prekrškov. Mnogi so dobili račune, visoke več deset tisoč evrov. Pazite! Ni mogoče
               danes pričakovati od nekega šoferja avtomobila, ki zasluži 700, 800 evrov, da bo
               sedaj po enem letu ali letu in pol plačal take kazni.</p>
               <p>Kazen ima smisel takrat, ko je izrečena takoj, na kraju. Sedanja zakonodaja omogoča
               dve leti zavlačevanja pošiljanja tovrstnih plačilnih nalogov. Zakon, ki smo ga
               predlagali, je pa relativno jasen: v enem mesecu, to je skrajni rok, morajo biti
               vročeni vsi tisti plačilni nalogi, ki niso vročeni na kraju prekrška, to so pa zlasti
               tisti, kjer nas kamere, torej avdiovizualni pripomočki, posnamejo in nam redarji ali
               policija na ta račun dokaže prekršek. Tudi tukaj bi pričakoval, da ravnamo podobno,
               kot smo ravnali pri Zakonu o vinu, da prisilimo tiste, ki vodijo postopke, to so
               redarji, policija in še kdo, da tovrstnih plačilnih nalogov ne devajo v predal, ampak
               jih vročijo domnevnim storilcem prekrškov takoj. Meni se zdi to razumno.</p>
               <p>V poslanski skupini bomo to podprli. Pričakujemo podporo še koga; mislim, da je bilo
               napovedane kar nekaj podpore. Hvala lepa.</p>
            </sp>
            <sp xml:id="SDZ5-Redna-31-2011-09-23.sp171">

               <speaker>PODPREDSEDNIK MAG. VASJA KLAVORA:</speaker>

               <p>V imenu poslanske skupine gospa Bebler.</p>
            </sp>
            <sp xml:id="SDZ5-Redna-31-2011-09-23.sp172">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik.</p>
               <p>Mi smo včeraj že v našem uvodnem stališču povedali, da Poslanska skupina Socialnih
               demokratov temu predlogu zakona nasprotuje, vendar pa smo potem glede na to, kako je
               potekala razprava, kjer so bili nanizani razlogi, ki jih vsi mi po človeški plati
               dobro razumemo, napovedali, da bomo o tem znova premislili. Mi smo tudi tega mnenja,
               da se mora zakonodajalec odzivati na razmere, ki se pojavljajo v družbi. Za to pa smo
               tukaj. Ampak odzivati se smemo pa samo na ta način, da sprejemamo zakone, ki niso
               diskriminatorni. In pri tem moramo tudi misliti na to, kako bomo neko stvar urejali
               sistematično in celovito. Predlog tega zakona, ki je pred nami, pomeni ureditev, ki
               bo pripeljala do tega, da bomo za iste prekrške imeli različne zastaralne dobe,
               odvisno samo od tega, v katerem postopku se vodijo in na kakšen način je bil prekršek
               zaznan. Tega si pa, mislim da, ne smemo privoščiti. S pravnosistemskega vidika to
               sploh ne pride v poštev, in tudi z vidika tega, ali smo pravna država ali nismo.</p>
               <p>Zaradi tega Poslanska skupina Socialnih demokratov ponovno poudarja, da bomo temu
               predlogu zakona nasprotovali. Hvala lepa.</p>
            </sp>
            <sp xml:id="SDZ5-Redna-31-2011-09-23.sp173">

               <speaker>PODPREDSEDNIK MAG. VASJA KLAVORA:</speaker>

               <p>Dr. Gantar, v imenu poslanske skupine?</p>
            </sp>
            <sp xml:id="SDZ5-Redna-31-2011-09-23.sp174">

               <speaker>DR. PAVEL GANTAR:</speaker>

               <p>Seveda, gospod podpredsednik.</p>
            </sp>
            <sp xml:id="SDZ5-Redna-31-2011-09-23.sp175">

               <speaker>PODPREDSEDNIK MAG. VASJA KLAVORA:</speaker>

               <p>Izvolite.</p>
            </sp>
            <sp xml:id="SDZ5-Redna-31-2011-09-23.sp176">

               <speaker>DR. PAVEL GANTAR:</speaker>

               <p>Hvala lepa, gospod podpredsednik.</p>
               <p>Včeraj sem v svojem nastopu podrobneje pojasnil stališče Poslanske skupine Zares.</p>
               <p>Mi bomo v tej fazi, v prvi obravnavi ta predlog zakona podprli, čeprav računamo, da
               ga bo možno v drugi obravnavi ustrezno popraviti in dopolniti, tako da bo sprejemljiv
               in da bo logično konsistenten s slovenskim prekrškovnim pravnim redom. Rad bi posebej
               opozoril, da na nek način tega zakona niti ne bi bilo treba popravljati, če bi se
               ravnali v hitrih postopkih smiselno po 222. členu Zakona o splošnem upravnem
               postopku, kar se ni zgodilo. Še vedno pa tolmačenje dopušča pošiljanje takšnih
               nalogov v dveletnem zastaralnem roku, kar se nam glede na argumentacijo pravnih
               strokovnjakov ne zdi smiselno. Ne zdi se mi smiselno tudi to, da se uvede 8-dnevni
               rok, kar bi pomenilo dejansko abolicijo vseh prekrškarjev, in bo to treba z
               amandmajem popraviti, pa še nekatere druge stvari. Če bomo uspeli s tem v drugi
               obravnavi, če bo do druge obravnave sploh prišlo, potem mislim, da ima ta zakon dobre
               možnosti, da uspe, sicer pa bomo ravnali drugače. Hkrati bi rad tudi sam poudaril, da
               je ta zadeva nastala zaradi tehničnih napak v Mestnem redarstvu in je povsem
               neprimerno ideologiziranje in politiziranje tega primera. Vendar pa gre za zadevo, na
               katero moramo kot zakonodajalci reagirati.</p>
               <p>Zato bo Poslanska skupina Zares v prvi obravnavi ta predlog zakona podprla. Hvala
               lepa.</p>
            </sp>
            <sp xml:id="SDZ5-Redna-31-2011-09-23.sp177">

               <speaker>PODPREDSEDNIK MAG. VASJA KLAVORA:</speaker>

               <p>Dr. Vinko Gorenak v lastnem imenu. Še kdo? Ne.</p>
            </sp>
            <sp xml:id="SDZ5-Redna-31-2011-09-23.sp178">

               <speaker>DR. VINKO GORENAK:</speaker>

               <p>Hvala lepa.</p>
               <p>Zahvaljujem se vsem tistim, ki bodo zakon podprli. Glejte, gre za prvo branje, in v
               prvem branju sprejmemo samo sklep, da je zakon primeren. In vse poslanske skupine,
               poudarjam, vse poslanske skupine imajo možnost, da v drugem branju zadevo popravijo,
               če mislijo, da je kaj narobe. Glas proti je pa tako stoodstotno značilen glas, ki se
               mu reče, da je to ideologija – ker je predlagatelj SDS, moramo biti proti. To ni
               sprejemljiva zadeva, in je to dokazilo, pod katerega se boste podpisali vsi tisti, ki
               boste glasovali proti. Zakaj? Ker imate vso možnost, da ga dopolnite z amandmaji tam,
               kjer mislite, da je potreben popravkov. Torej, glas proti je izključno ideološki
               glas. Hvala lepa.</p>
            </sp>
            <sp xml:id="SDZ5-Redna-31-2011-09-23.sp179">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo o sklepu.</p>
               <p>Glasujemo. Navzočih je 79 poslank in poslancev, za je glasovalo 47, proti 29.</p>
               <p><stage>(Za je glasovalo 47.)</stage> <stage>(Proti 29.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo Odboru za notranjo politiko, javno upravo in pravosodje kot matičnemu
               delovnemu telesu. S tem zaključujem to točko dnevnega reda.</p>
               <p>Prehajamo na <title>23. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED REPUBLIKO SLOVENIJO IN ZDRUŽENIMI DRŽAVAMI AMERIKE O
                  IZMENJAVI PODATKOV O SPREMLJANJU TERORIZMA.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je kot
               matično delovno telo obravnaval Odbor za zunanjo politiko, ki je Državnemu zboru
               pisno poročal. Prijavljenih k razpravi ni. Ker matično delovno telo v okviru druge
               obravnave ni sprejelo nobenega amandmaja, amandmajev na seji Državnega zbora ni možno
               vlagati. Zato prehajamo na odločanje o predlogu zakona.</p>
               <p>Glasujemo. Navzočih je 82 poslank in poslancev, za je glasovalo 82, proti nihče.</p>
               <p><stage>(Za je glasovalo 82.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>24. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI PROTOKOLA O PRIVILEGIJIH IN IMUNITETAH CENTRA JUGOVZHODNE EVROPE ZA
                  ODKRIVANJE IN PREGON KAZNIVIH DEJANJ.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je kot
               matično delovno telo obravnaval Odbor za zunanjo politiko, ki je Državnemu zboru
               pisno poročal. Prijavljenih k razpravi ni. Ker matično delovno telo v okviru druge
               obravnave ni sprejelo nobenega amandmaja, amandmajev na seji Državnega zbora ni možno
               vlagati. Zato prehajamo na odločanje o predlogu zakona.</p>
               <p>Glasujemo. Navzočih je 82 poslank in poslancev, za je glasovalo 82, proti nihče.</p>
               <p><stage>(Za je glasovalo 82.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>30. TOČKO DNEVNEGA REDA, TO JE NA OBRAVNAVO MANDATNO-VOLILNIH
                  ZADEV.</title>
               </p>
               <p>Prehajamo na obravnavo <title>Predloga sklepa o ugotovitvi prenehanja funkcije
                  predsednika in imenovanju predsednika Komisije za poslovnik</title>. Državni zbor je
               na 45. izredni seji 2. septembra 2011 ugotovil, da je poslanec Anton Anderlič
               prenehal opravljati funkcijo poslanca, ki jo je opravljal namesto Katarine Kresal v
               času, ko je le-ta opravljala funkcijo ministrice. Na isti seji je Državni zbor
               potrdil mandat Antonu Anderliču, ki je postal poslanec za preostanek mandatne dobe
               namesto poslanke Katarine Kresal, ki ji je prenehal mandat. Ker je Anton Anderlič
               opravljal funkcijo predsednika Komisije za poslovnik, je s prenehanjem opravljanja
               funkcije poslanca nastopil tudi razlog za prenehanje funkcije predsednika Komisije za
               poslovnik.</p>
               <p>Poslanska skupina Poslanski klub LDS je 5. septembra 2011 obvestila predsednika
               Državnega zbora, da predlaga za kandidata za predsednika Komisije za poslovnik
               poslanca Poslanske skupine Poslanski kljub LDS Antona Anderliča. Predlog sklepa ste
               prejeli z dopisom z dne 15. 9. 2011. K predlogu sklepa sta vložena dva amandmaja
               Poslanske skupine Poslanski klub LDS, ki ste ju prejeli na klop.</p>
               <p>V razpravo dajem oba amandmaja Poslanske skupine Poslanski klub LDS k naslovu
               predloga sklepa in k besedilu predloga sklepa, saj sta vsebinsko povezana. K razpravi
               se je prijavil gospod Anton Anderlič.</p>
            </sp>
            <sp xml:id="SDZ5-Redna-31-2011-09-23.sp180">

               <speaker>ANTON ANDERLIČ:</speaker>

               <p>Spoštovani!</p>
               <p>Ta dva amandmaja sta nastala zato, ker imamo opraviti z neverjetnim absurdom, ki pa
               ni edini v tem državnem zboru. Pri naslednji točki oziroma pri naslednjem glasovanju
               bomo ravno tako glasovali o prenehanju funkcije podpredsednika nekomu, ki mu je
               prenehal mandat že pred tremi meseci. To je preprosto absurd. Gre za to, da v
               trenutku, ko nimaš poslanskega mandata, tudi nimaš nobenih funkcij več, in čez en
               mesec ali kadarkoli kasneje te nima kdo kaj razreševati. Jaz sem pred tem, ker se s
               poslovnikom malce ukvarjam, preden ste napisali ta predlog, da me danes razrešujete
               in takoj tudi imenujete, prosil službe Državnega zbora, da naj to uredijo tako, kot
               se stvarem streže. Ne, v službah so rekli, da morajo vprašati gospoda Plevelja, in
               gospod Plevelj pravi: naredite amandma. In danes imamo tukaj dva amandmaja, o katerih
               moramo glasovati, je pa vsakomur jasno, da je to nesmisel. In jaz sprašujem, ker,
               pravim, imamo samo danes dva taka primera, in takih primerov je v Državnem zboru
               ogromno, da službe na čelu z nekaterimi ukazujejo, kako naj bo, ne da bi pogledale
               poslovnik, ustavo in tako naprej.</p>
               <p>Prosim, da o teh dveh amandmajih glasujete in da ta nesmisel odpravite. Če pa tega ne
               boste izglasovali, potem menim, da o predlogu sklepa tako ali tako ne moremo
               glasovati, ker ni korekten, ker ne moreš razrešiti nečesa, česar ni. To je ne samo
               logika, ampak je to tudi v poslovniku, to je konec koncev, če hočete, tudi v ustavi
               in tako naprej. Ampak ker imamo nenehno opravke – tudi danes smo se srečevali z
               nekaterimi zapleti, ki bodo šele domnevno nastali, če neka zadeva ne bo tako, kot to
               paše nekomu iz služb v Državnem zboru. Ni prav. Ni prav. In to, da se ne da
               dopovedati takrat, ko je čas za to, in da opravljamo nesmiselna dejanja v Državnem
               zboru, se mi zdi tudi vizavi vseh drugih odločitev, ki jih sprejema Državni zbor,
               vprašljivo in lahko tudi zelo sporno. Zato, kot rečeno, predlagam, da sprejmete ta
               dva amandmaja in da glasujete potem tudi o sklepu za imenovanje, če pa ne, pa vam
               povem, da mi moja vest nalaga, da ne sprejmem odločitve, ki ne bo vsebovala teh dveh
               amandmajev, kajti to je v nasprotju z vsemi normalnimi početji.</p>
            </sp>
            <sp xml:id="SDZ5-Redna-31-2011-09-23.sp181">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Kot predsedujoči bi želel v zvezi s tema vloženima amandmajema opozoriti Državni
               zbor, da je predlog sklepa pravno vsebinsko pripravljen korektno, saj mora zbor, če
               želi poslanca gospoda Antona Anderliča ponovno imenovati za predsednika Komisije za
               poslovnik, najprej ugotoviti, da mu je funkcija predsednika komisije prenehala.</p>
               <p>Želi še kdo razpravljati?</p>
               <p>Prosim vas, gospod Anderlič, res proceduralno.</p>
            </sp>
            <sp xml:id="SDZ5-Redna-31-2011-09-23.sp182">

               <speaker>ANTON ANDERLIČ:</speaker>

               <p>Gospod predsedujoči!</p>
               <p>Če prosim preberete še enkrat tisto, kar ste v uvodu k tej točki prebrali. Ko ste
               prebrali, da mi je 2. septembra prenehal mandat poslanca, ste ugotovili, da je
               prenehal tudi mandat predsednika komisije, ker ne more biti drugače. Ker ne more biti
               drugače, ker na koncu mandata tudi slehernemu padejo vse funkcije. In zdaj mi delamo
               nekaj, kar je v nasprotju z zakoni, z ustavo, da razrešujete nekaj, pri čemer nimate
               osnove za to, da razrešujete. In če to počnete, ne vem, kaj počnemo v tem državnem
               zboru. Jaz se samo bojim, da smo kakšne stvari na tak način, kot se razlagajo,
               naredili v škodo kakšnemu državljanu in državljanki pri raznih drugih glasovanjih. In
               če pogledate še enkrat, vam predlagam proceduralno, da greste pogledati v scenarij in
               še enkrat preberete tisto, kar ste v uvodu k tej točki prebrali. Prebrali pa ste, da
               mi je prenehala funkcija nadomeščanja poslanke in da so mi s tem prenehale vse
               funkcije v Državnem zboru. In ko sem dobil potrjen mandat, lahko kandidiram, tako kot
               vsi ostali, na funkcije, ki so na voljo oziroma ki bi mi jih zaupali, in nič drugega
               tukaj ni. In ne bom, vsaj jaz tega ne bom sprejel, in zaradi mene lahko tudi
               prekinete oziroma to točko odpravite, ker na ta način ne želim biti imenovan za
               predsednika komisije.</p>
            </sp>
            <sp xml:id="SDZ5-Redna-31-2011-09-23.sp183">

               <speaker>PODPREDSEDNIK MAG. VASJA KLAVORA:</speaker>

               <p>Gospod Anderlič, jaz bi poskušal umiriti celotno situacijo. Pogledal sem nazaj, kaj
               sem prebral, sem prebral razumsko in z zavedanjem, vendar vas moram opozoriti le na
               to, kolikor sam vem – ne morem se z vami primerjati v letih vašega dela, ampak vem
               samo to, da Državni zbor imenuje in razrešuje. Zato bi predlagal, naj v tem primeru
               odloči Državni zbor. Mislim, da je stvar korektno napisana in da se vrtimo v nekem
               krogu, ki ga brez dobre volje ne bomo razrešili.</p>
               <p>Izvolite, gospod Anderlič.</p>
            </sp>
            <sp xml:id="SDZ5-Redna-31-2011-09-23.sp184">

               <speaker>ANTON ANDERLIČ:</speaker>

               <p>Vprašajte predsednika Mandatno-volilne komisije, zakaj je z dnem 2. 9. izdal odločbo
               o plači, kjer piše, da nisem več predsednik poslovniške komisije, ampak samo poslanec
               brez funkcije. Danes me pa razrešujete s tega. Uredite tam, kjer morate to urediti,
               ne pa tukaj!</p>
            </sp>
            <sp xml:id="SDZ5-Redna-31-2011-09-23.sp185">

               <speaker>PODPREDSEDNIK MAG. VASJA KLAVORA:</speaker>

               <p>Še enkrat bi vam rad povedal, da gre res za formalnost, in vas prosim, če to, kar sem
               prebral, in to, kar je napisano, v imenu in v željo nas vseh sprejmete. Potem pa
               glasujemo. Glasujemo o prvem amandmaju. <stage>/ oglašanje iz dvorane/</stage> Jaz sem bil zelo
               jasen in sem rekel, da glasujemo o amandmajih, in če bi me poslušali, potem bi
               slišali, da sem rekel o prvem amandmaju. Prosim, če me poslušate.</p>
               <p>Glasujemo. Navzočih je 74 poslank in poslancev, za je glasovalo 45, proti 1.</p>
               <p><stage>(Za je glasovalo 45.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Formalno moramo glasovati tudi o drugem amandmaju. Če ta amandma ne bo sprejet, mu
               sledi uskladitveni postopek. To so formalnosti. Prosim, če me poslušate. Glasujemo o
               drugem amandmaju.</p>
               <p>Glasujemo. Navzočih je 75 poslank in poslancev, za je glasovalo 44, proti 1.</p>
               <p><stage>(Za je glasovalo 44.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo o predlogu sklepa v celoti.</p>
               <p>Glasujemo. Navzočih je 79 poslank in poslancev, za je glasovalo 79, proti nihče.</p>
               <p><stage>(Za je glasovalo 79.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo <title>Predloga sklepa o ugotovitvi prenehanja funkcije
                  podpredsednika in imenovanju podpredsednice Odbora za kulturo, šolstvo, šport in
                  mladino</title>
               </p>
               <p>Državni zbor se je na 30. seji 11. julija 2011 seznanil s sklepom, da je gospod Vito
               Rožej, ki je opravljal funkcijo podpredsednika Odbora za kulturo, šolstvo, šport in
               mladino, prenehal opravljati funkcijo poslanca, s čimer je nastopil tudi razlog za
               prenehanje funkcije podpredsednika Odbora za kulturo, šolstvo, šport in mladino.</p>
               <p>Poslanska skupina Zares – nova politika je 7. septembra 2011 obvestila predsednika
               Državnega zbora, da predlaga za kandidatko za podpredsednico Odbora za kulturo,
               šolstvo, šport in mladino poslanko Poslanske skupine Zares – nova politika Majdo
               Širca Ravnikar. Prijavljenih k razpravi ni.</p>
               <p>Prehajamo na odločanje o Predlogu sklepa o ugotovitvi prenehanja funkcije
               podpredsednika in imenovanju podpredsednice Odbora za kulturo, šolstvo, šport in
               mladino.</p>
               <p>Glasujemo. Navzočih je 79 poslank in poslancev, za je glasovalo 77, proti nihče.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo <title>Predloga predsednika Republike Slovenije za izvolitev
                  člana arbitražnega sodišča, katerega naloga je določitev poteka meje med Republiko
                  Slovenijo in Republiko Hrvaško na kopnem in morju, stika Republike Slovenije z
                  odprtim morjem in režima za uporabo ustreznih morskih območij ter izrek razsodbe v
                  sporu</title>. Predsednik Republike Slovenije dr. Danilo Türk je z dopisom dne 1.
               septembra 2011 predlagal Državnemu zboru, da za člana navedenega arbitražnega sodišča
               izvoli dr. Jerneja Sekolca.</p>
               <p>Besedo dajem mag. Urošu Kreku, generalnemu sekretarju v Uradu predsednika Republike
               Slovenije, za dopolnilno obrazložitev predloga.</p>
            </sp>
            <sp xml:id="SDZ5-Redna-31-2011-09-23.sp186">

               <speaker>MAG. UROŠ KREK:</speaker>

               <p>Hvala lepa, gospod predsedujoči. Spoštovane poslanke, spoštovani poslanci!</p>
               <p>Za člana arbitražnega sodišča predsednik republike predlaga dr. Jerneja Sekolca.
               Predlog temelji na podlagi postopka, ki ga je v skladu z Zakonom o predlaganju
               kandidatov iz Republike Slovenije za sodnike mednarodnih sodišč z javnim razpisom
               izvedlo Ministrstvo za pravosodje, kjer je kandidaturo prijavljenega kandidata dr.
               Sekolca posredovalo predsedniku republike. Predsednik republike je prejel tudi
               pozitivno stališče Vlade Republike Slovenije ter Sodnega sveta. Pred posredovanjem
               predloga v Državni zbor je predsednik republike na posvetovanjih pridobil podporo
               večine poslanskih skupin, kandidat pa je dobil tudi podporo Mandatno-volilne komisije
               Državnega zbora. Dr. Jernej Sekolec je neodvisni arbiter v arbitražah pod okriljem
               različnih inštitucij v Evropi in ZDA ter v raznih ad hoc arbitražah. Junija 2011 ga
               je Državni zbor Republike Slovenije imenoval za člana Stalnega arbitražnega sodišča v
               Haagu. V letu 2008 je bil izvoljen za člana Londonskega mednarodnega arbitražnega
               sodišča in v letu 2010 za njegovega podpredsednika.</p>
               <p>V svoji karieri je dr. Sekolec med drugim od leta 1982 bil član sekretariata Komisije
               Združenih narodov za mednarodno gospodarsko pravo, leta 2001 pa je postal sekretar te
               komisije in direktor Oddelka za mednarodno gospodarsko pravo v Uradu Združenih
               narodov za pravne zadeve. V domači in mednarodni strokovni javnosti je priznan kot
               vrhunski pravni strokovnjak, specializiran za arbitražno pravo. Navedene izkušnje in
               strokovne ter osebne kvalitete dr. Sekolca predstavljajo dobro izhodišče za njegovo
               pričakovano neodvisnost in nepristranskost kot člana arbitražnega sodišča. Predsednik
               republike je prepričan, da bo dr. Sekolec vlogo arbitra opravljal odgovorno in
               kompetentno ter na najvišjem strokovnem nivoju. Pomembno pa je tudi, da Državni zbor
               z največjo podporo prispeva h kredibilnosti slovenskega člana arbitražnega sodišča.
               Hvala lepa.</p>
            </sp>
            <sp xml:id="SDZ5-Redna-31-2011-09-23.sp187">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog je obravnavala Mandatno-volilna komisija kot matično delovno telo. Za
               predstavitev poročila komisije dajem besedo predsedniku gospodu Bojanu Kontiču.</p>
            </sp>
            <sp xml:id="SDZ5-Redna-31-2011-09-23.sp188">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani kolegice in kolegi!</p>
               <p>Predsednik Republike Slovenije je na podlagi prvega odstavka 6. člena Zakona o
               predlaganju kandidatov iz Republike Slovenije za sodnike mednarodnih sodišč
               posredoval Državnemu zboru predlog za izvolitev člana arbitražnega sodišča.
               Predsednik Republike Slovenije predlaga Državnemu zboru, da za člana arbitražnega
               sodišča, katerega naloga je določitev poteka meje med Republiko Slovenijo in
               Republiko Hrvaško na kopnem in morju, stika Republike Slovenije z odprtim morjem in
               režima za uporabo ustreznih morskih območij ter izrek razsodbe v sporu, izvoli dr.
               Jerneja Sekolca. Iz predloga predsednika republike izhaja, da je v skladu s prvim
               odstavkom 6. člena zakona, ki sem ga že navedel, zaprosil za mnenje Vlado in Sodni
               svet. Vlada je na seji 25. 8. 2011 sprejela stališče, da je dr. Jernej Sekolec
               primeren kandidat za člana arbitražnega sodišča in je njegovo kandidaturo podprla,
               Sodni svet pa je na seji 29. 8. 2011 sprejel mnenje, da podpira kandidaturo dr.
               Jerneja Sekolca za mesto člana arbitražnega sodišča.</p>
               <p>Mandatno-volilna komisija je v skladu s svojimi pristojnostmi predlog predsednika
               obravnavala na 32. seji 15. 9. 2011. Mandatno-volilna komisija ugotavlja, da je
               predlog predsednika Republike Slovenije pripravljen v skladu z določbami Zakona o
               predlaganju kandidatov iz Republike Slovenije za sodnike mednarodnih sodišč. Državni
               zbor pa bo na podlagi prvega odstavka 7. člena navedenega zakona odločil o predlogu
               predsednika Republike Slovenije. V razpravi, kjer so se nizali argumenti za in proti,
               je bil kot sporen največkrat omenjen sam postopek izbire, in ne kandidat, ki ga
               predlaga predsednik Republike Slovenije. Nekateri so v razpravah očitali, da je bil
               razpis zgolj realizacija že prej dogovorjenega, večina pa je predlog predsednika
               označila kot dobro izbiro. Mandatno-volilna komisija se je seznanila s predlogom
               predsednika republike – to je namreč sklep, ki ga predlagamo Državnemu zboru –, da za
               člana arbitražnega sodišča izvoli dr. Jerneja Sekolca. Na predlaganega kandidata ni
               imela pripomb ter predlaga Državnemu zboru, da predlaganega kandidata izvoli za člana
               arbitražnega sodišča, katerega naloga je določitev poteka meje med Republiko
               Slovenijo in Republiko Hrvaško na kopnem in morju, stika Republike Slovenije z
               odprtim morjem in režima za uporabo ustreznih morskih območjih ter izrek razsodbe v
               sporu. Hvala lepa.</p>
            </sp>
            <sp xml:id="SDZ5-Redna-31-2011-09-23.sp189">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Poslanske skupine LDS ima
               besedo mag. Borut Sajovic.</p>
            </sp>
            <sp xml:id="SDZ5-Redna-31-2011-09-23.sp190">

               <speaker>MAG. BORUT SAJOVIC:</speaker>

               <p>Hvala lepa za besedo.</p>
               <p>V Poslanskem klubu Liberalne demokracije Slovenije pozdravljamo kandidaturo dr.
               Jerneja Sekolca za slovenskega arbitra v arbitražnem sodišču – to sodišče bo odločalo
               o mejnem sporu s sosednjo Hrvaško –, saj gre za izredno uglednega strokovnjaka z
               bogatimi izkušnjami. Ob teh razpravah na eni strani ne gre pozabiti tudi na to, da
               smo o tem vprašanju, in posledica je imenovanje arbitražnega sodišča, odločali tudi
               na referendumu in da so se državljanke in državljani naše države s takšno ureditvijo
               te problematike večinsko strinjali. Na drugi strani moramo izraziti tudi
               zadovoljstvo, da so Vlada, predsednik republike in Državni zbor pravočasno pristopili
               k izvedbi postopkov za imenovanje samega arbitra, kajti vladna kriza, tudi morebitna
               razpustitev parlamenta, volitve in postopki, ki jim sledijo, bi lahko ogrozili naše
               interese, interese Slovenije v arbitražnem postopku. Žal nam pa je tudi, da nekateri
               kljub vsakodnevno deklarirani združevalnosti ob nedvoumno strokovnem kandidatu ne
               zmorejo državniškega premisleka, ki bi segal čez strankarske plotove, čez predvolilno
               matematiko, in da pri tako občutljivem vprašanju, kot je postopek določanja naše
               državne meje, postopek določanja izhoda na odprto morje, ne želijo in ne zmorejo
               konstruktivno sodelovati, predvsem zato, ker na drugi strani pišejo, sporočajo, da
               želijo konstruktivno sodelovati pri urejanju odnosov s sosednjo Hrvaško.</p>
               <p>Mislim, da smo danes v pomembnem trenutku, in v Poslanskem klubu Liberalne
               demokracije Slovenije bomo temu namenili glasove, dobro voljo in pozitivno energijo,
               in upamo na ugodno rešitev spora.</p>
            </sp>
            <sp xml:id="SDZ5-Redna-31-2011-09-23.sp191">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Potrč v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-31-2011-09-23.sp192">

               <speaker>MIRAN POTRČ:</speaker>

               <p>Spoštovani gospod podpredsednik, predstavnik predsedstva predsednika države,
               spoštovani kolegice in kolegi!</p>
               <p>V Poslanski skupini Socialnih demokratov smo prepričani, da je bilo sprejetje Zakona
               o ratifikaciji Arbitražnega sporazuma med Vlado Republike Slovenije in Vlado
               Republike Hrvaške ena izmed najpomembnejših odločitev tega mandata. Sporazum zahteva
               od arbitrov, da upoštevaje mednarodno pravo, pravičnost, dobre sosedske odnose in
               relevantne okoliščine določijo pravično rešitev za obe državi. Spoštovati morajo
               stanje na dan 25. junija 1991 in dejstvo, da noben enostranski dokument po tem datumu
               nima pravnega pomena. Sporazum ne omogoča sodišču, da ugotovi, ali Slovenija ima stik
               z odprtim morjem. To dejstvo mora sodišče upoštevati in ta stik tudi določiti. To je
               bistvena vsebina, ki utemeljuje interes Slovenije za realizacijo tega sporazuma.
               Arbitražni sporazum je prestal presojo na Ustavnem sodišču ter tudi presojo
               državljank in državljanov na referendumu. S podpisom hrvaške pristopne pogodbe k
               Evropski uniji bodo začeli teči vsi procesni roki iz arbitražnega sporazuma.</p>
               <p>Pričakuje se, da bo do podpisa hrvaške pristopne pogodbe prišlo do konca letošnjega
               leta, najverjetneje v začetku decembra. Po podpisu morata državi v 15 dneh najprej
               imenovati tri skupne arbitre, potem pa ima vsaka še 15 dni časa za imenovanje svojega
               nacionalnega arbitra. Postopek imenovanja arbitra je v Sloveniji takšen, da zgolj v
               15-dnevnem roku svoje naloge ne bi mogli opraviti. Interes Slovenije pa je, da
               arbitra določimo sami, ne pa da zaradi časa, ki ga ne bi imeli na razpolago, arbitra
               določajo tudi Sloveniji drugi. Takšna situacija bi namreč nedvomno poslabšala naše
               možnosti za uspeh. Slovenski arbiter bo sicer eden izmed petih članov arbitražnega
               sveta, ki bo moral določiti potek meje med Slovenijo in Hrvaško na kopnem in na
               morju, stik Slovenije z odprtim morjem, režim za uporabo ustreznih morskih območij in
               izrek sodbe v sporu.</p>
               <p>Kandidat za slovenskega arbitra dr. Sekolec izpolnjuje vse pogoje, ki jih določa naša
               zakonodaja za imenovanje na tovrstno funkcijo, hkrati pa izpolnjuje tudi vse dodatne
               pogoje, ki jih je določila Vlada v zvezi s pripravami na arbitražo. Dr. Sekolec je
               dobil podporo Vlade, podporo Sodnega sveta in tudi podporo predsednika republike.
               Omeniti velja tudi, da je večina komentarjev iz vrst pravne stroke ob njegovi
               kandidaturi izražala veliko podporo njegovi strokovnosti in poudarjala primernost za
               vlogo arbitra. Kandidatovo dosedanje delo je impresivno. Dr. Sekolec je priznan
               vrhunski pravni strokovnjak z bogatimi in dolgoletnimi izkušnjami s področja
               mednarodnega prava, posebej tudi v mednarodnem okviru, in ni dvoma, da svojega dela
               ne bi opravljal odgovorno, kompetentno, predvsem pa v interesu Slovenije.</p>
               <p>Glede na povedano bomo v Poslanski skupini Socialnih demokratov dr. Jerneja Sekolca
               podprli. Upamo, da bo ob tako kvalitetnem kandidatu doseženo visoko soglasje, ki bo
               utrdilo njegov položaj v arbitražnem sodišču. Hvala lepa.</p>
            </sp>
            <sp xml:id="SDZ5-Redna-31-2011-09-23.sp193">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jože Tanko v imenu Poslanske skupine Slovenske demokratske
               stranke.</p>
            </sp>
            <sp xml:id="SDZ5-Redna-31-2011-09-23.sp194">

               <speaker>JOŽE TANKO:</speaker>

               <p>Hvala lepa za besedo.</p>
               <p>V poslanski skupini kandidata za člana tribunala ne bomo podprli. Kandidat je
               izjavil, da bo v tem tribunalu deloval nevtralno, kar pomeni, da ne bo zastopal
               slovenskih interesov.</p>
               <p>Glasovali bomo proti.</p>
            </sp>
            <sp xml:id="SDZ5-Redna-31-2011-09-23.sp195">

               <speaker>PODPREDSEDNIK MAG. VASJA KLAVORA:</speaker>

               <p>Za predstavitev stališča Poslanske skupine Slovenske ljudske stranke dajem besedo
               gospodu Jakobu Presečniku in vas obenem tudi obveščam, da je ta prijava pomotoma
               izpadla iz seznama, ki ste ga prejeli na klop.</p>
               <p>Izvolite, gospod Presečnik.</p>
            </sp>
            <sp xml:id="SDZ5-Redna-31-2011-09-23.sp196">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani predstavnik urada predsednika
               republike, kolegice in kolegi!</p>
               <p>V Poslanski skupini Slovenske ljudske stranke ne bomo nasprotovali imenovanju dr.
               Jerneja Sekolca za mesto člana arbitražnega sodišča, katerega naloga je določitev
               meje med Slovenijo in Hrvaško. Mi smo sicer vseskozi nasprotovali takemu načinu,
               vendar je bil arbitražni sporazum v Državnem zboru sprejet in pozneje na referendumu
               tudi potrjen, in odločitev v Poslanski skupini Slovenske ljudske stranke tudi
               spoštujemo. Odločitev o tem, kdo je član arbitražnega sodišča, ki ga določi
               Slovenija, je pomembna, in tudi glede kandidata nimamo nobenih pripomb. Enako
               pomembna pa je zagotovo tudi priprava ustreznih dokaznih gradiv za predmet arbitraže,
               in tu vidimo velik problem. V zvezi s tem smo dvakrat pisno predlagali predsedniku
               Vlade, da skliče sestanek vseh predsednikov parlamentarnih strank, na katerem bi
               pregledali stanje priprave, pa se to ni zgodilo. Prvič smo to storili februarja in
               drugič septembra po razgovorih pri predsedniku republike v zvezi s predlaganim
               kandidatom. Moram reči, da obžalujemo, da se to ni zgodilo, kajti naloga, ki je pred
               nami, pred Slovenijo, je naloga tako koalicije kot tudi opozicije. In zagotovo bi
               bilo dobro, da se vse parlamentarne stranke občasno tudi seznanijo s tem, kako gredo
               priprave pri pripravi ustreznih gradiv. Hvala lepa.</p>
            </sp>
            <sp xml:id="SDZ5-Redna-31-2011-09-23.sp197">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin. Sledi razprava poslank in
               poslancev. Vsak ima na voljo 5 minut. Besedo ima gospod Anton Anderlič.</p>
            </sp>
            <sp xml:id="SDZ5-Redna-31-2011-09-23.sp198">

               <speaker>ANTON ANDERLIČ:</speaker>

               <p>Spoštovani!</p>
               <p>Danes imamo odlično priložnost, da presežemo dnevnopolitične delitve in pokažemo
               slovenski javnosti, da je mogoče sprejeti tudi kakšno odločitev, kjer ni
               izključevanja, kjer ni kazanja s prstom, kako je drugi slab in kako samo mi vemo,
               kako je prav. Dejstvo je, da so tudi tisti – govorim o javnosti, o strokovnjakih –,
               ki radi zelo hitro zamenjajo stališče in se postavijo z eno ali drugo rešitvijo, v
               tem primeru enotni in podpirajo to kandidaturo. Prepričan sem, da ni odvisno predvsem
               od kandidata, ki ga bomo predlagali z naše strani, kakšni bodo rezultati na tem
               tribunalu. Kot je meni znano, potekajo priprave, ki so kar obsežne in dobre, in od
               tega bo odvisno, kakšni bodo rezultati, torej kakšne bomo imeli argumente in dokaze,
               da lahko zmagamo ali da dosežemo želeni cilj na tem tribunalu. Zato seveda ni prav,
               da se iz neke besede, ki je bila izrečena, dela politične zaključke, češ ker bo delal
               nepristransko, je pa to slabo. Saj če bo kdorkoli delal pristransko tudi na drugi
               strani, ne bo uspel, kajti vsi, ki bodo sodelovali v tem tribunalu, bodo morali
               delati na osnovi dokumentacije, na osnovi argumentov, mednarodnih primerjav in
               podobno, in šele takrat bo lahko pravi rezultat. Če mene vprašate, mora biti to
               vodilo, da so vsi ti argumenti zbrani, upoštevani, in da se odloči pravično,
               nepristransko, kajti če želite pristranskega arbitra, bo sigurno pogorel v družbi
               drugih.</p>
               <p>Jaz tega ne želim, zato bom na vsak način podprl kandidata, kajti prepričan sem, da
               nas je zelo malo tukaj, in tudi v javnosti, tako strokovni, ki ni strogo vezana na
               pravno stroko, je bilo malo tistih, ki so sploh vedeli, kdo je, od kod prihaja in kaj
               počne dr. Sekolec v vsem tem kariernem obdobju, odkar se ukvarja s temi stvarmi. Ker
               pa bi to lahko bilo tudi predmet nekega notranjepolitičnega obračuna, tudi s tem, ko
               se ne gre k predsedniku države, da se posvetuje o predlogu, ki je v skupnem interesu,
               ki je v interesu slovenske javnosti in seveda tudi mednarodne javnosti, da se ta
               zaplet čim prej in najbolj objektivno razreši, pa se to ne naredi, potem se pa
               sporoči, izhajajoč iz enega samega stavka, iz ene besede, ki je tako ali tako
               iztrgana iz konteksta, da je pač rekel "tobože", da bo zaradi nepristranskosti delal,
               kot razlagate, v škodo Slovenije. Tega se ne da zaključiti, in jaz ne
               zaključujem.</p>
               <p>Zato bom vsekakor ta predlog podprl.</p>
            </sp>
            <sp xml:id="SDZ5-Redna-31-2011-09-23.sp199">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Darja Lavtižar Bebler.</p>
            </sp>
            <sp xml:id="SDZ5-Redna-31-2011-09-23.sp200">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik.</p>
               <p>Tudi sama sem hotela poudariti nesmisel oporekanja izjavi gospoda Sekolca, da bo
               delal nevtralno, kajti jaz nisem mogla drugače razumeti njegove izjave, kot da se je
               z njo zavezal, da bo delal nepristransko, v duhu tega, da je tudi po Zakonu o
               sodniški službi vsak sodnik po naši zakonodaji vezan na to, da varuje nepristranskost
               sodišča, kjer deluje, in seveda tudi nepristranskost svojega ravnanja in odločanja.
               Zato vidim v tem očitku en velik nesmisel, pa ne samo nesmisel. Zelo me žalosti, da
               so nekateri pripravljeni s takšnimi puhlicami zagovarjati svojo nerazumno odločitev.
               Zakaj mislim, da je odločitev ne podpreti kandidata dr. Sekolca nerazumna? Zaradi
               tega, ker je to človek, ki uživa izreden ugled tako v Organizaciji združenih narodov,
               kjer je vrsto let deloval, kot tudi na mednarodnih sodiščih oziroma arbitražnih
               sodiščih, kjer je deloval in kjer še vedno uživa visok ugled in opravlja najvišje
               funkcije.</p>
               <p>In res je, danes imamo priložnost, da vsaj pri tistih stvareh, ki jim lahko denemo
               pečat državotvornosti, ukrepamo tako, kot se spodobi za odgovorne poslanke in
               poslance in za odgovoren državni zbor. Jaz se bojim, da se ta čas, če se ni že prej
               začel gospod Sekolec spraševati po Prešernovo Kaj pa je meni tega treba bilo, kajti
               da se mu očitajo nekatere reči, za katere ni nobene podlage, je samo znak
               pritlehnosti, ničesar drugega, po mojem videnju. Po naši zakonodaji je pač tako, da
               je v Zakonu o predlaganju kandidatov iz Republike Slovenije za sodnike mednarodnih
               sodišč tudi določeno, da mora biti sodnik osebnostno primeren za opravljanje sodniške
               funkcije. Kar 14 dni smo zdaj poslušali o tem, kaj to pomeni, da ima ta kandidat nek
               konkreten miselni okvir. Jaz se sedaj sprašujem bolj o miselnem okvirju tistih, ki ta
               miselni okvir kar naprej nosijo na prangerju.</p>
               <p>Ta miselni okvir je to, da je osebnostno primeren za opravljanje sodniške funkcije. V
               drugih zakonih, ki določajo pogoje za nastop nekaterih drugih funkcij v pravosodju,
               včasih tudi piše, da je vreden zaupanja, in to je ta miselni okvir. Jaz samo upam, da
               bomo zmogli toliko zrelosti, neke korektnosti in tudi občečloveškega pristopa, da
               bomo dali glas za tega kandidata, sicer pa res ne vem, ali ste nekateri pristali na
               tisto: po meni je lahko samo še potop. Mislim, da gre za preveč resne stvari, da bi
               se lahko ta hip odrekli tako kakovostnemu kandidatu, ki se je pripravljen dati na
               voljo državi, ki jo bo zastopal kot arbiter v tem mednarodnem sodišču in kjer bo
               lahko tudi nam v ponos delal tisto, kar bo delal. Tako da prosim kolege, da vendarle
               razmislimo, da odmislimo naše dnevnopolitične razprtije in da ravnamo tako, kot se
               spodobi. Hvala lepa.</p>
            </sp>
            <sp xml:id="SDZ5-Redna-31-2011-09-23.sp201">

               <speaker>PODPREDSEDNIK MAG. VASJA KLAVORA:</speaker>

               <p>Prijavljena je še gospa Janja Klasinc. Je ni. Mag. Julijana Bizjak Mlakar, tudi ne.
               Mag. Župevc, tudi ne.</p>
               <p>Mag. Sajovic? Izvolite.</p>
            </sp>
            <sp xml:id="SDZ5-Redna-31-2011-09-23.sp202">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Dober in vse podpore vreden predlog. Kot sem že prej v stališču poslanske skupine
               omenil, so nas k tem rešitvam in nadaljnjem koraku zavezali državljani in državljanke
               na referendumu. To je treba ceniti in spoštovati ter izbrati tudi ustrezne kandidate.
               Za tako zahtevno, odgovorno in izkušeno funkcijo so kandidati tudi v naši državi
               redki, zato sem vesel, da smo ga hitro, pravočasno in učinkovito našli. Prepričan
               sem, da ga bomo danes tudi potrdili, me pa skrbi tisto, kar nekateri pravijo – da je
               tak miselni okvir, da bo sodil pošteno, napačen. S tem se daje pomemben signal za
               naprej, kakšne sodnike si, recimo, ena opcija v Sloveniji želi, torej sodnike, ki
               bodo sodili po naše, pristransko, to pa mislim, da je za to državo slabo. Hvala lepa.
            </p>
            </sp>
            <sp xml:id="SDZ5-Redna-31-2011-09-23.sp203">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo.</p>
               <p>Prehajamo na izvedbo glasovanja o Predlogu predsednika Republike Slovenije za
               izvolitev člana arbitražnega sodišča, katerega naloga je določitev poteka meje med
               Republiko Slovenijo in Republiko Hrvaško na kopnem in morju, stika Republike
               Slovenije z odprtim morjem in režima za uporabo ustreznih morskih območij ter izrek
               razsodbe v sporu.</p>
               <p>V skladu s tretjim odstavkom 1. člena in prvim odstavkom 7. člena Zakona o
               predlaganju kandidatov iz Republike Slovenije za sodnike mednarodnih sodišč Državni
               zbor odloča s tajnim glasovanjem. Na podlagi prvega odstavka 92. člena Poslovnika
               Državnega zbora vodi tajno glasovanje komisija, ki jo sestavljajo predsedujoči ter
               štirje poslanci, ki jih izvoli Državni zbor. Poslanske skupine so mi že posredovale
               predloge za člane komisije, ki vodi glasovanje. To so Anton Colarič <stage>(SD)</stage>, Robert
               Hrovat <stage>(SDS)</stage>, Franco Juri <stage>(Zares)</stage>, Gvido Kres <stage>(SLS)</stage>. Član te komisije sem tudi jaz
               kot predsedujoči. Pri delu komisije bo sodeloval tudi namestnik generalne sekretarke
               Matjaž Plevelj.</p>
               <p>Ali kdo predlogu komisije nasprotuje? Ugotavljam, da ne. Če ne, prehajamo na
               odločanje o takšni sestavi komisije.</p>
               <p>Glasujemo. Navzočih je 59 poslank in poslancev, za je glasovalo 59, proti nihče.</p>
               <p><stage>(Za je glasovalo 59.)</stage> <stage>(Proti nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslankam in
               poslancem vročena glasovnica tako, da pride vsak poslanec k mizi predsedujočega in
               pove svoje ime in priimek. Glasuje se tako, da se na glasovnici obkroži beseda "za"
               ali "proti". V skladu s petim odstavkom 91. člena Poslovnika Državnega zbora je
               neizpolnjena glasovnica neveljavna, neveljavna je tudi glasovnica, iz katere volja
               poslanke oziroma poslanca ni jasno razvidna. V skladu s 7. členom Zakona o
               predlaganju kandidatov iz Republike Slovenije za sodnike mednarodnih sodišč bo
               kandidat izvoljen, če bo zanj glasovala večina vseh poslank in poslancev, to je 46
               ali več. Glasovali bomo v dvorani v glasovalnih kabinah. Poslanke in poslanci bodo
               izpolnjeno glasovnico oddali v glasovalno skrinjico, ki bo v dvorani na mizi ob
               kabinah za glasovanje.</p>
               <p>Prehajamo na izvedbo tajnega glasovanja. Prosim poslance, ki mi bodo pomagali pri
               glasovanju, da se takoj zglasijo v sobi 217, kjer bomo prevzeli volilni material.
               Glasovanje se bo pričelo ob 15.05 ter bo trajalo do 15.20. Po končanem glasovanju
               prosim poslance, ki mi bodo pomagali pri glasovanju, da se zberejo v sobi 217.</p>
               <p>Prekinjam to točko dnevnega reda in sejo Državnega zbora, ki jo bomo nadaljevali ob
               15.30.</p>
               <stage type="time">(Seja je bila prekinjena ob 15. uri in se je nadaljevala ob 15.30.)</stage>
            </sp>
            <sp xml:id="SDZ5-Redna-31-2011-09-23.sp204">

               <speaker>PODPREDSEDNIK MAG. VASJA KLAVORA:</speaker>

               <p>Spoštovani poslanke in poslanci!</p>
               <p>Nadaljujemo s prekinjeno sejo. Prebral bom zapisnik o ugotovitvi izida glasovanja za
               izvolitev dr. Jerneja Sekolca za člana arbitražnega sodišča, katerega naloga je
               določitev poteka meje med Republiko Slovenijo in Republiko Hrvaško na kopnem in
               morju, stika Republike Slovenije z odprtim morjem in režima za uporabo ustreznih
               morskih območij ter izrek razsodbe v sporu.</p>
               <p>Glasovanje je bilo v prostorih Državnega zbora Republike Slovenije dne 23. septembra
               2011. Razdeljenih je bilo 79 glasovnic. Oddanih je bilo 79 glasovnic. Neveljavne so
               bile 3 glasovnice. Veljavnih je bilo 76 glasovnic. Za je glasovalo 54 poslank in
               poslancev, proti 22.</p>
               <p>Na podlagi izida glasovanja je bil dr. Jernej Sekolec z večino glasov vseh poslank in
               poslancev izvoljen za člana arbitražnega sodišča, katerega naloga je določitev poteka
               meje med Republiko Slovenijo in Republiko Hrvaško na kopnem in morju, stika Republike
               Slovenije z odprtim morjem in režima za uporabo ustreznih morskih območij ter izrek
               razsodbe v sporu.</p>
               <p>Članu arbitražnega sodišča dr. Jerneju Sekolcu čestitam za izvolitev in mu želim
               uspešno delo!</p>
               <p><stage>/ aplavz/</stage></p>
               <p>Prehajamo naobravnavo <title>Predloga Sodnega sveta za izvolitev v sodniško funkcijo s
                  predlogi sklepov</title>. Sodni svet je Državnemu zboru predložil predloge za
               izvolitev v sodniško funkcijo, in sicer na sodniška mesta treh okrožnih sodnic in
               okrožnega sodnika na Delovnem in socialnem sodišču v Ljubljani ter dveh okrajnih
               sodnikov na Okrajnem sodišču v Mariboru. Predstavnik Sodnega sveta je sporočil, da ga
               na sejo ne bo in časa za uvodno obrazložitev ni javil.</p>
               <p>Predlog je obravnavala Mandatno-volilna komisija kot matično delovno telo ter zboru
               predložila predloge sklepov. Prijavljenih k razpravi ni, zato prehajamo na odločanje
               o predlogih sklepov. Na glasovanje dajem predlog sklepa o izvolitvi mag. Lilijane
               Strban na sodniško mesto okrožne sodnice na Delovnem in socialnem sodišču v
               Ljubljani.</p>
               <p>Glasujemo. Navzočih je 61 poslank in poslancev, za je glasovalo 60, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi mag. Darka Krašovca na sodniško mesto
               okrožnega sodnika na Delovnem in socialnem sodišču v Ljubljani.</p>
               <p>Glasujemo. Navzočih je 62 poslank in poslancev, za je glasovalo 60, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi Klavdije Ane Magič na sodniško mesto
               okrožne sodnice na Delovnem in socialnem sodišču v Ljubljani.</p>
               <p>Glasujemo. Navzočih je 64 poslank in poslancev, za je glasovalo 61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi Snežane Zorc na sodniško mesto okrožne
               sodnice na Delovnem in socialnem sodišču v Ljubljani.</p>
               <p>Glasujemo. Navzočih je 64 poslank in poslancev, za je glasovalo 61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi dr. Andreja Ekarta na sodniško mesto
               okrajnega sodnika na Okrajnem sodišču v Mariboru.</p>
               <p>Glasujemo. Navzočih je 64 poslank in poslancev, za je glasovalo 60, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi Boštjana Polegeka na sodniško mesto
               okrajnega sodnika na Okrajnem sodišču v Mariboru.</p>
               <p>Glasujemo. Navzočih je 67 poslank in poslancev, za je glasovalo 63, proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predlogov sklepov o izvolitvi sodnikov porotnikov
                  Delovnega sodišča v Celju, Delovnega sodišča v Kopru, Delovnega in socialnega
                  sodišča v Ljubljani za odločanje v delovnih sporih, Delovnega in socialnega
                  sodišča v Ljubljani za odločanje v socialnih sporih ter Delovnega sodišča v
                  Mariboru</title>. Predloge sklepov je v obravnavo Državnemu zboru predložila
               Mandatno-volilna komisija, ki je zboru tudi pisno poročala. Prijavljenih k razpravi
               ni.</p>
               <p>Prehajamo na odločanje o posameznih predlogih sklepov.</p>
               <p>Na glasovanje dajem predlog sklepa o izvolitvi sodnikov porotnikov Delovnega sodišča
               v Celju.</p>
               <p>Glasujemo. Navzočih je 66 poslank in poslancev, za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi sodnikov porotnikov Delovnega sodišča
               v Kopru.</p>
               <p>Glasujemo. Navzočih je 66 poslank in poslancev, za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi sodnikov porotnikov Delovnega in
               socialnega sodišča v Ljubljani za odločanje v delovnih sporih.</p>
               <p>Glasujemo. Navzočih je 67 poslank in poslancev, za je glasovalo 65, proti nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi sodnikov porotnikov Delovnega in
               socialnega sodišča v Ljubljani za odločanje v socialnih sporih.</p>
               <p>Glasujemo. Navzočih je 68 poslank in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem še predlog sklepa o izvolitvi sodnikov porotnikov Delovnega
               sodišča v Mariboru.</p>
               <p>Glasujemo. Navzočih je 66 poslank in poslancev, za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga odloka o dopolnitvi Odloka o ustanovitvi Sveta za
                  elektronske komunikacije</title>. Predlog odloka je v obravnavo zboru predložila
               Mandatno-volilna komisija. Prijavljenih k razpravi ni.</p>
               <p>Prehajamo na odločanje o Predlogu odloka o dopolnitvi Odloka o ustanovitvi Sveta za
               elektronske komunikacije.</p>
               <p>Glasujemo. Navzočih je 65 poslank in poslancev, za je glasovalo 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je odlok sprejet.</p>
               <p>Prehajamo na obravnavo <title>Predloga sklepa o razrešitvi predsednika Odbora za
                  zdravstvo</title>. Predlog sklepa je pripravljen na podlagi predloga Poslanske
               skupine Poslanski klub LDS z dne 6. septembra 2011, s katerim predlaga, da se Ljuba
               Germiča razreši s funkcije predsednika Odbora za zdravstvo.</p>
               <p>Želi besedo predstavnik predlagateljev za dopolnilno obrazložitev predloga? <stage>(Ne
               želi.)</stage> Želijo besedo predstavniki poslanskih skupin? <stage>(Ne želijo.)</stage> Želijo besedo
               poslanke in poslanci? <stage>(Ne želijo.)</stage> Ker nihče ne želi razpravljati, zaključujem
               razpravo.</p>
               <p>Prehajamo na odločanje o Predlogu sklepa o razrešitvi predsednika Odbora za
               zdravstvo.</p>
               <p>Glasujemo. Navzočih je 66 poslank in poslancev, za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga sklepa o razrešitvi podpredsednika Odbora za
                  delo, družino, socialne zadeve in invalide</title>. Predlog sklepa je pripravljen na
               podlagi predloga Poslanske skupine Poslanski klub LDS z dne 6. septembra 2011, s
               katerim predlaga, da se Ljuba Germiča razreši s funkcije podpredsednika Odbora za
               delo, družino, socialne zadeve in invalide.</p>
               <p>Želi predstavnik predlagateljev besedo? <stage>(Ne želi.)</stage> Predstavniki poslanskih skupin?
               <stage>(Ne želijo.)</stage> Poslanke in poslanci? <stage>(Ne želijo.)</stage></p>
               <p>Prehajamo na odločanje o Predlogu sklepa o razrešitvi podpredsednika Odbora za delo,
               družino, socialne zadeve in invalide.</p>
               <p>Glasujemo. Navzočih je 67 poslank in poslancev, za je glasovalo 65, proti nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Gospod Kontič, proceduralni predlog.</p>
            </sp>
            <sp xml:id="SDZ5-Redna-31-2011-09-23.sp205">

               <speaker>BOJAN KONTIČ:</speaker>

               <p>Hvala lepa, gospod podpredsednik.</p>
               <p>Predlagam, da te točke ne zaključite, da 30. točka Mandatno-volilne zadeve ostane
               odprta do zaključka seje, in če bo Mandatno-volilna komisija, ki naslednji teden v
               torek še zaseda, sprejela kakšno odločitev za obravnavo na Državnem zboru, da to
               možnost pustite odprto.</p>
               <p>Predlagam, da potrdimo ta proceduralni predlog.</p>
            </sp>
            <sp xml:id="SDZ5-Redna-31-2011-09-23.sp206">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Predlog, da 30. točko dnevnega reda Mandatno-volilne zadeve obravnavamo tudi v torek,
               27. septembra 2011, dajem ob smiselni uporabi prvega odstavka 65. člena Poslovnika
               Državnega zbora na glasovanje. Obveščam vas, da bo predlog sprejet, če mu ne bo
               nasprotovala tretjina navzočih poslancev.</p>
               <p>Glasujemo. Navzočih je 64 poslank in poslancev, za je glasovalo 47, proti 15.</p>
               <p><stage>(Za je glasovalo 47.)</stage> <stage>(Proti 15.)</stage></p>
               <p>Obveščam vas, da je ta predlog sprejet. Prekinjam to točko dnevnega reda, ki jo bomo
               nadaljevali v torek, 27. 9. 2011, po končanih glasovanjih. <title>Nadaljujemo s
                  prekinjeno 17. točko dnevnega reda, to je s 
                  tretjo obravnavo Predloga zakona o spremembah in dopolnitvah Zakona o varstvu
                  potrošnikov v okviru rednega postopka.</title>
               </p>
               <p>Državni zbor je v sredo, 21. septembra 2011, opravil drugo obravnavo navedenega
               predloga zakona. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, je Državni zbor na predlog Vlade kot
               predlagateljice zakona sklenil, da bo na podlagi prvega odstavka 138. člena
               Poslovnika Državnega zbora še na tej seji opravil tretjo obravnavo predloga zakona.
               Ugotavljam, da k predlogu zakona za tretjo obravnavo ni bilo vloženih amandmajev.
               Obenem vas obveščam, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na seji matičnega delovnega telesa oziroma
               Državnega zbora, predlog zakona neusklajen.</p>
               <p>Prehajamo na odločanje o predlogu zakona – če ste za to. Še enkrat ponavljam,
               prehajamo na odločanje o predlogu zakona.</p>
               <p>Glasujemo. Navzočih je 70 poslank in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prekinjam 31. sejo Državnega zbora, ki jo bomo nadaljevali v torek, 27. septembra
               2011, ob 10. uri. Nasvidenje. <stage type="time">(SEJA JE BILA PREKINJENA 23. SEPTEMBRA 2011 OB
                  15.47.)</stage>
               </p>
            </sp>
         </div>
      </body>
   </text>
</TEI>