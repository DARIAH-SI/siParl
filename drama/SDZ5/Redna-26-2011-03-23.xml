<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-26-2011-03-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C1E9E3DC612B5BEFC125792F003DCBB0</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=C1E9E3DC612B5BEFC125792F003DCBB0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-26-2011-03-23.DZ" n="26">
               <name>Redna</name>
               <date when="2011-03-23"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-26-2011-03-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">26. seja</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsednika mag.
            Vasja Klavora in Miran Potrč.</stage>
            <stage type="time">Seja se je začela ob 14. uri.</stage>


            <sp xml:id="SDZ5-Redna-26-2011-03-23.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 26. sejo Državnega zbora, ki je bila sklicana na podlagi prvega odstavka 57.
               člena ter drugega odstavka 20. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanka in poslanci:
               Breda Pečan, ki jo sicer vidim tukaj, Anton Anderlič, Alojz Posedel, Franci Kek.
               Breda Pečan se bo današnje seje udeležila.</p>
               <p>Na sejo sem vabil predsednika Vlade, ministrice in ministre k 1. točki dnevnega reda,
               predstavnika Državnega sveta k 20. točki dnevnega reda ter predstavnika Urada
               predsednika Republike in kandidata za ustavnega sodnika k 24. točki dnevnega reda ter
               predstavnike Vlade k vsem točkam dnevnega reda. Vse prisotne lepo pozdravljam.</p>
               <p>Prehajamo na <title>določitev dnevnega reda</title> 26. seje Državnega zbora. Predlog
               dnevnega reda ste prejeli s sklicem seje 16. 3. 2011. O predlogu dnevnega reda bomo
               odločali v skladu z drugim odstavkom 64. člena Poslovnika Državnega zbora. Predlogov
               za umik točke z dnevnega reda nisem prejel.</p>
               <p>Prehajamo na obravnavo in odločanje o predlogih za širitev dnevnega reda. Odbor za
               notranjo politiko, javno upravo in pravosodje predlaga Državnemu zboru, da dnevni red
               seje razširi z obravnavo Predloga zakona o finančnega poslovanju, postopkih zaradi
               insolventnosti in prisilnem prenehanju, 
                  EPA 1602
               /V, nujni postopek. Predlog ste prejeli z zapisom z dne 22. 3. 2011. Želi besedo
               predstavnik predlagatelja, predsednik odbora? <stage>(Ne želi.)</stage> Želi besedo predstavnik
               predlagatelj zakona, to je skupina poslancev, s prvopodpisanim Jožetom Tankom? <stage>(Ne
               želi.)</stage> Želi besedo predstavnik Vlade? <stage>(Ne želi.)</stage> Predstavniki poslanskih skupin? <stage>(Ne
               želijo.)</stage> Zaključujem razpravo o predlogih za razširitev in prehajamo na odločanje.
               Poslanke in poslance prosim, da preverite delovanje glasovalnih naprav.</p>
               <p>Glasujemo. Glasovanje teče. Navzočih je 68 poslank in poslancev, za je glasovalo 68,
               proti nihče.</p>
               <p>Kdo je za? <stage>(68 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog za razširitev sprejet.</p>
               <p>Zbor bo navedeni predlog zakona, kot 3.A točko dnevnega reda, obravnaval v sredo, 30.
               3. 2011. V zvezi s pravkar sprejeto razširitvijo vas obveščam, da je Odbor za
               notranjo politiko, javno upravo in pravosodje na 52. nujni seji 18. marca 2011 na
               podlagi 117. in 127. člena Poslovnika Državnega zbora opravil postopek za obravnavo
               treh predlogov zakonov, ki urejajo isto družbeno razmerje ter predlagal Državnemu
               zboru, da dnevni red 26. seje razširi s Predlogom zakona o spremembah in dopolnitvah
               Zakona o finančnem poslovanju, postopkih zaradi insolventnosti in prisilnem
               prenehanju, nujni postopek, 
                  EPA 1602
               /V. Odbor je v obravnavo vključil tudi Predlog zakona o spremembah in dopolnitvah
               Zakona o finančnem poslovanju, postopkih zaradi insolventnosti in prisilnem
               prenehanju, prva obravnava, 
                  EPA 1530
               /V, ki je bil uvrščen na dnevni red te seje pod 15. točko. Ker je z odločitvijo
               odbora ta predlog zakona izgubil svojo samostojnost, ga Državni zbor ne bo obravnaval
               kot samostojno točko dnevnega reda. Skupina poslancev – predlagateljev zakona pa bo v
               okviru obravnave 3.a točke imela pravice in dolžnosti predlagatelja po tem
               poslovniku.</p>
               <p>Kolegij predsednika Državnega zbora je 97. seji dne 16. 3. 2011 sklenil, da se
               Predlog zakona o spremembah in dopolnitvah Zakona o ustanovitvi občin ter določitvi
               njihovih območij, 
                  EPA 1645
               /V, obravnava po skrajšanem postopku. Skupina 20 poslank in poslancev, s
               prvopodpisanim dr. Luko Jurijem, je na podlagi desetega odstavka 21. člena Poslovnika
               Državnega zbora zahtevala, da Državni zbor odloči o navedeni odločitvi Kolegija
               predsednika Državnega zbora. V skladu z drugim odstavkom 142. člena Poslovnika
               Državnega zbora se zahteva uvrsti na dnevni red prve naslednje seje zbora brez
               razprave in glasovanja. Zbor bo navedeno zahtevo v skladu s časovnim potekom seje
               zbora obravnaval kot 23.A točko dnevnega reda, in sicer danes v okviru glasovanj.
               Prehajamo na določitev dnevnega reda v celoti.</p>
               <p>Zboru predlagam, da za današnjo sejo določi dnevni red, kot ste ga prejeli s sklicem
               in s sprejeto dopolnitvijo.</p>
               <p>Glasujemo. Navzočih je 74 poslank in poslancev, za je glasovalo 71, proti 3.</p>
               <p><stage>(Za je glasovalo 71.)</stage> <stage>(Proti 3.)</stage></p>
               <p>Ugotavljam, da je dnevni red 26. seje Državnega zbora določen.</p>
               <p>Prehajamo na <title>5. TOČKO DNEVNEGA REDA – OBRAVNAVA PREDLOGA ZAKONA O SPREMEMBI
                  ZAKONA O MATIČNI EVIDENCI ZAVAROVANCEV IN UŽIVALCEV PRAVIC IZ POKOJNINSKEGA IN
                  INVALIDSKEGA ZAVAROVANJA, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavnici Vlade dr. Anji Kopač Mrak,
               državni sekretarki na Ministrstvu za delo, družino in socialne zadeve.</p>
            </sp>
            <sp xml:id="SDZ5-Redna-26-2011-03-23.sp2">

               <speaker>DR. ANJA KOPAČ MRAK:</speaker>

               <p>Hvala za besedo, spoštovani predsednik. Drage poslanke in poslanci!</p>
               <p>Sprememba Zakona o matični evidenci zavarovancev in uživalcev pravic iz pokojninskega
               in invalidskega zavarovanja zajema le črtanje enega člena zakona, ki pa povzroča
               velika administrativna bremena oziroma velike stroške za dajalce podatkov, torej
               zavezance, kakor tudi za organe, ki vodijo evidence. Novela zakona bo torej prinesla
               le pozitivne spremembe tako za tiste, ki dajejo podatke, kot tiste, ki vodijo
               evidence. S spremembo zakona se namreč ukinja krajevna pristojnost za vlaganje prijav
               v obvezno pokojninsko in invalidsko zavarovanje kot tudi za vsa ostala tri
               zavarovanja, torej za starševsko varstvo, brezposelnost in zdravstveno zavarovanje.
               Vlaganje prijav v zavarovanje kot tudi odjav in javljanje sprememb bo po novem
               potekalo na enem mestu, ki ga izbere zavezanec, torej dajalec podatkov, obenem pa
               zaradi spremembe kraja poslovanja zavezanca ali kraja dela zavezanca ne bo več
               potrebna sprememba že vloženih prijav. Sprememba zakona, ki črta določbe o krajevni
               pristojnosti, pomeni veliko odpravo administrativnih ovir in zmanjšanje
               administrativnih ovir, zato bo prinesla resnično samo dobro. Hvala.</p>
            </sp>
            <sp xml:id="SDZ5-Redna-26-2011-03-23.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo predsednici dr.
               Andreji Črnak Meglič.</p>
            </sp>
            <sp xml:id="SDZ5-Redna-26-2011-03-23.sp4">

               <speaker>DR. ANDREJA ČRNAK MEGLIČ:</speaker>

               <p>Gospod predsednik, gospa državna sekretarka s sodelavko, kolegice in kolegi poslanci,
               lep pozdrav!</p>
               <p>Odbor za delo, družino, socialne zadeve in invalide je obravnaval Predlog zakona o
               spremembi Zakona o matični evidenci zavarovancev in uživalcev pravic iz pokojninskega
               in invalidskega zavarovanja, ki ga je Državnemu zboru v obravnavo in sprejetje po
               skrajšanem postopku predložila Vlada.</p>
               <p>Seji odbora so prisostvovali predstavnice in predstavniki Vlade, Zakonodajno-pravne
               službe in Državnega sveta.</p>
               <p>V uvodni dopolnilni obrazložitvi členov je predstavnik predlagatelja, minister za
               delo, družino in socialne zadeve, povedal, da se s predlagano spremembo zakona ukinja
               krajevna pristojnost za vlaganje prijav v obvezno pokojninsko in invalidsko
               zavarovanje, ki so hkrati tudi prijave v druga obvezna socialna zavarovanja.</p>
               <p>Predstavnica Zakonodajno-pravne službe je predstavila pisno mnenje in povedala, da so
               njihovi pomisleki odpravljeni z vloženimi amandmaji koalicije. Odbor je brez razprave
               sprejel amandmaje koalicijskih poslanskih skupin k 1., 2. in 3. členu predloga zakona
               ter glasoval o členih predloga in jih sprejel. Glede na sprejete amandmaje je na
               podlagi prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega so vključeni sprejeti amandmaji. Dopolnjeni
               predlog zakona je sestavni del tega poročila. Hvala lepa.</p>
            </sp>
            <sp xml:id="SDZ5-Redna-26-2011-03-23.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Slovenske
               ljudske stranke bo predstavil Janez Ribič.</p>
            </sp>
            <sp xml:id="SDZ5-Redna-26-2011-03-23.sp6">

               <speaker>JANEZ RIBIČ:</speaker>

               <p>Dober dan, lepo pozdravljeni, spoštovani!</p>
               <p>V Poslanski skupini Slovenske ljudske stranke vedno podpiramo zmanjšanje
               administriranja in nepotrebne birokracije, vendar ne za vsako ceno. Ocenjujemo, da
               gre pri zakonu, ki je pred nami, za smiselno poenostavitev sistema zbiranja podatkov,
               potrebnih za izvajanje pokojninskega in invalidskega zavarovanja. Pomembno je za nas,
               da vlaganje prijav poteka na enem mestu, ki ga izbere zavezanec, obenem pa zaradi
               spremembe kraja dela zavarovanca ali kraja poslovanja zavezanca ni potrebna sprememba
               že vloženih prijav. Pomembno je, da bo to predvsem razbremenilo zavezance za vlaganje
               prijav, zagotovilo večjo zanesljivost podatkov in posredno povečalo pravno in
               socialno varnost zavarovancev in uživalcev pravic iz pokojninskega in invalidskega
               zavarovanja.</p>
               <p>Na odboru je Zakonodajno-pravna služba potrdila, da so njihove pripombe upoštevane z
               amandmaji, zato so odpravljeni tudi naši pomisleki. Zato podpiramo tudi skrajšani
               postopek zakona in zakon sam. Hvala lepa.</p>
            </sp>
            <sp xml:id="SDZ5-Redna-26-2011-03-23.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               Franc Jurša.</p>
            </sp>
            <sp xml:id="SDZ5-Redna-26-2011-03-23.sp8">

               <speaker>FRANC JURŠA:</speaker>

               <p>Hvala lepa za besedo, gospod predsednik. Lep pozdrav kolegicam in kolegom, tudi
               državni sekretarki s sodelavko.</p>
               <p>S predlagano spremembo zakona o matični evidenci zavarovancev in uživalcev pravic iz
               pokojninskega in invalidskega zavarovanja se ukinja krajevna pristojnost za vlaganje
               prijav v obvezno pokojninsko in invalidsko zavarovanje, ki so hkrati tudi prijave v
               druga obvezna socialna zavarovanja. Vlaganje prijav poteka na enem mestu, ki ga
               izbere zavezanec, obenem pa zaradi sprememb kraja dela zavarovanca ali kraja
               poslovanja zavezanca ni potrebna sprememba že vloženih prijav. S tem bo olajšano
               poslovanje zavezancev za vlaganje teh prijav, predvsem poslovnih subjektov v
               gospodarstvu in v negospodarstvu. Olajšava pomeni odpravo zelo velike administrativne
               ovire, za katero so že večkrat podali pobudo poslovni subjekti in tudi državni
               organi.</p>
               <p>Cilj predlaganih sprememb je poenostavitev sistema zbiranja podatkov, potrebnih za
               izvajanje pokojninskega in invalidskega zavarovanja, razbremenitev zavezancev za
               vlaganje prijav organa, ki sprejema prijave, in upravljavca matične evidence.</p>
               <p>Zaradi enostavnejšega sistema zbiranja podatkov se povečuje tudi stopnja pravilnosti,
               konsistentnosti in ažurnosti teh podatkov, saj se z zmanjševanjem števila potrebnih
               prijav podatkov tudi zmanjša verjetnost napak in zamud pri teh prijavah.</p>
               <p>V Poslanski skupini DeSUS ocenjujemo, da bo predlog zakona prinesel poenostavitev in
               s tem manj birokracije ter večji pregled nad podatki, potrebnimi za izvajanje
               pokojninskega in invalidskega zavarovanja, zato bomo predlog zakona podprli.</p>
            </sp>
            <sp xml:id="SDZ5-Redna-26-2011-03-23.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Miran
               Györek.</p>
            </sp>
            <sp xml:id="SDZ5-Redna-26-2011-03-23.sp10">

               <speaker>MIRAN GYÖREK:</speaker>

               <p>Hvala za besedo, gospod predsednik. Kolegice in kolegi.</p>
               <p>Pri spremembi zakona o matični evidenci zavarovancev uživalcev pravic iz
               pokojninskega in invalidskega zavarovanja gre dejansko le za spremembo enega člena
               oziroma določbe o krajevni pristojnosti pri vlaganju prijav podatkov za pokojninsko
               in invalidsko zavarovanje, kar bo nedvomno omogočilo enostavnejši postopek prijav do
               podatkov za zavezance, istočasno pa bodo odpravljene nekatere administrativne ovire
               in doslej nastajajoči administrativni stroški, torej tudi za dolgoročno zmanjšanje
               stroškov javne uprave, za razbremenitev organov, ki sprejemajo prijave in ne nazadnje
               je to vsekakor pozitivna in koristna rešitev za zavezance za prijavo podatkov, to je
               predvsem za delodajalce.</p>
               <p>V Slovenski nacionalni stranki smo in bomo vedno podpirali takšne in podobne predloge
               sprememb ali dopolnitev zakonov, ki bodo zagotovile smotrno racionalizacijo
               kakršnihkoli administrativnih stroškov in sledile načelu gospodarnosti na področju
               javne uprave. Žal pa tudi ugotavljamo, da to ni edini zakon, ki bi ga bilo treba
               spremeniti v tem vsebinskem segmentu, ampak da bi se tega načela oziroma cilja morali
               lotiti tudi na drugih ministrstvih. Prav nasprotno pa se ponekod s tem vprašanjem
               sploh ne ukvarjajo ali celo delajo v nasprotni smeri. Podatek o povečevanju
               administracije in ponekod kadrovskega obsega, se pravi število zaposlenih v javni
               upravi, potrjuje takšno trditev. Zato v Slovenski nacionalni stranki pričakujemo in
               zahtevamo od Vlade, predvsem pa od njenega predsednika, da naloži vsem svojim
               ministrom, da vsak v svojem sektorju v doglednem času preveri in ugotovi vse možnosti
               racionalizacije administrativnih postopkov in posledično kadrovsko racionalizacijo in
               razbremenitev proračuna. Vlada sicer deklarativno ne malokrat izjavlja in obljublja
               takšne in podobne ukrepe v smislu zmanjšanja števila zaposlenih uradnikov po
               tisočerih pisarnah, razno raznih državnih uradov, agencij, direktoratov, skladov,
               inšpektoratov itn., v resnici pa je to trd oreh in kot vidimo, ga ne uspeva zlomiti.
               Jasno je kot beli dan, da slovensko gospodarstvo, realni sektor zdaleč ni več v
               stanju vzdrževati in plačevati tako obsežne za našo relativno malo državo, številne,
               predrage in neproduktivne administracije. Če smo odkriti, smo pri tem dejansko
               sokrivi tudi mi sami kot zakonodajalec, pri čemer pa lahko mirne duše trdimo, da
               imamo opozicijski poslanci čisto vest, kajti več kot opozarjati in zahtevati ne
               moremo, smo žal za enkrat še v manjšini in zmeraj preglasovani.</p>
               <p>Če se vrnem na predmetno zadevo, to je naše soglasje glede ciljev predlaganih
               sprememb, ki bodo zagotovile poenostavitev sistema zbiranja podatkov, potrebnih za
               izvajanje pokojninskega in invalidskega zavarovanja, za razbremenitev zavezancev za
               vlaganje prijav za povečanje stopnje pravilnosti, konsistentnost in ažurnosti
               tovrstnih podatkov in evidenc, bomo v Slovenski nacionalni stranki vsekakor glasovali
               za takšen predlog spremembe zakona. Hvala.</p>
            </sp>
            <sp xml:id="SDZ5-Redna-26-2011-03-23.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Miran
               Jerič.</p>
            </sp>
            <sp xml:id="SDZ5-Redna-26-2011-03-23.sp12">

               <speaker>MIRAN JERIČ:</speaker>

               <p>Hvala za besedo. Spoštovani predsednik Državnega zbora, spoštovana državna sekretarka
               s sodelavko, cenjene kolegice in kolegi poslanci!</p>
               <p>Za izvajanje obveznega pokojninskega in invalidskega zavarovanja so potrebni podatki,
               ki se vodijo v matični evidenci zavarovancev in uživalcev pravic. Zakon o matični
               evidenci zavarovancev in uživalcev pravic iz pokojninskega in invalidskega
               zavarovanja je bil sprejet na podlagi 203. člena Zakona o pokojninskem in invalidskem
               zavarovanju. Vodenje matične evidence obsega vrsto opravil, ki jih morajo izvajati
               tako dajalci podatkov kot tudi upravljavci evidenc, da se doseže na eni strani
               popolnost in na drugi strani pravilnost zajetih podatkov. Sprememba v Predlogu zakona
               o spremembi Zakona o matični evidenci zavarovancev in uživalcev pravic iz
               pokojninskega in invalidskega zavarovanja ureja možnost, da zavezanci vložijo
               prijavo, odjavo ali spremembo podatkov o pokojninskem in invalidskem zavarovanju pri
               katerikoli enoti ali izpostavi pooblaščenega zavoda za zdravstveno zavarovanje
               Slovenije za vse svoje zavarovance, ne glede na kraj opravljanja dela ali drugo
               okoliščino. Obenem zaradi spremembe okoliščin, na katere je bila do sedaj vezana
               določitev krajevne pristojnosti za vložitev prijave, ni več treba vložiti sprememb
               podatkov o zavarovanju oziroma odjav predhodnega in prijav novega zavarovanja. S
               spremenjenimi pravili glede kraja vložitve prijave v zavarovanje se zmanjša število
               vloženih prijav in odjav zavarovanja, ki so obveznost zavezancem, s tem pa tudi
               zmanjša obremenitev organa, ki sprejema te prijave, in sicer Zavoda za zdravstveno
               zavarovanje Slovenije in organa, ki vodi evidenco podatkov o pokojninskem in
               invalidskem zavarovanju, to se pravi ZPIZ-a ter drugih uporabnikov ter podatkov
               Zavoda Republike Slovenije za zaposlovanje, Statističnega urada Republike Slovenije
               in tudi Davčne uprave Republike Slovenije.</p>
               <p>Ker menimo, da s tem zakonom ne olajšamo samo dostopa državljank in državljanov do
               pravic, ki jim pripadajo iz obveznega pokojninskega in invalidskega zavarovanja,
               ampak tudi poenostavljamo sistem zbiranja podatkov ter hkrati zagotavljamo večjo
               popolnost in pravilnost posredovanih podatkov, bomo predlog zakona v Poslanskem klubu
               Liberalne demokracije Slovenije podprli.</p>
            </sp>
            <sp xml:id="SDZ5-Redna-26-2011-03-23.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Vili Rezman.</p>
            </sp>
            <sp xml:id="SDZ5-Redna-26-2011-03-23.sp14">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>Zakon o katerem pravkar teče beseda, res ni zelo zahteven v tehničnem smislu, vendar
               ni nepomemben. Prav nasprotno. S to enostavno rešitvijo pomeni veliko pridobitev na
               različnih področjih in zato je pri nepovezanih poslancih naletel na naklonjenost in
               na podporo. Sicer je pa tudi čas za to, da se ta določba o krajevni pristojnosti
               spremeni, saj izvira še iz časa Socialistične federativne republike Jugoslavije. In
               dve desetletji sta najbrž res dovolj, da kaj posodobimo in da posodobimo zajemanje
               podatkov in upravljanje z njimi, tudi z ozirom na to, kar nam omogočajo sodobne
               informacijske tehnologije. Zakon, kakršen je sedaj, je precej zapleten po
               nepotrebnem, in rešitve, ki jih predlaga, prinašajo razplet teh nepotrebnih
               postopkov, v povezavi s tem pa že tolikokrat omenjeno razbremenitev in doseganje
               načrta o 25 % zmanjšanju administrativnih ovir še v letošnjem in v naslednjem letu,
               pa tudi zmanjšanje nepotrebnih opravil in stroškov, ki so s tem zvezani.</p>
               <p>Rešitev govori na dolgi rok o zmanjšanih stroških. Na kratek rok ni čisto tako, zato
               ker bodo tisti, ki upravljajo te podatke, tisti, ki jih bodo po novem morali na
               drugačen način, bodo morali posodobiti svojo informacijsko podporo in usposobiti tudi
               ljudi, ki bodo znali s temi informacijskimi bazami ustrezno manipulirati. To pomeni
               torej neko finančno in tudi delovno obremenitev tistih, ki s temi bazami podatkov
               upravljajo. Ker pa je cilj usmerjen dolgoročno, je jasno, da so ti napori, ki bodo
               vloženi, in tudi sredstva v tem daljšem časovnem obdobju opravičljivi in zato
               potrebni naše podpore.</p>
               <p>V Poslanski skupini nepovezanih poslancev bomo ta predlog zakona podprli, ker za vse
               tiste, ki so vezani na te matične evidence, pomenijo poenostavljeno in posodobljeno
               obliko dela.</p>
            </sp>
            <sp xml:id="SDZ5-Redna-26-2011-03-23.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila dr. Andreja Črnak
               Meglič.</p>
            </sp>
            <sp xml:id="SDZ5-Redna-26-2011-03-23.sp16">

               <speaker>DR. ANDREJA ČRNAK MEGLIČ:</speaker>

               <p>Še enkrat lepo pozdravljeni.</p>
               <p>Zakon o matični evidenci zavarovancev in uživalcev pravic iz pokojninskega in
               invalidskega zavarovanja ureja matično evidenco, ki vsebuje podatke za izvajanje
               pokojninskega in invalidskega zavarovanja. S spremembo zakona, ki je predlagana, se
               ukinja krajevna pristojnost za vlaganje prijav v obvezno pokojninsko in invalidsko
               zavarovanje, ki so hkrati tudi prijave za druga obvezna socialna zavarovanja. S tem
               bo olajšano poslovanje zavezancev za vlaganje teh prijav, predvsem poslovnih
               subjektov v gospodarstvu in negospodarstvu. Olajšava pomeni odpravo zelo velike
               administrativne ovire, za katero so že večkrat dali pobudo tako poslovni subjekti kot
               državni organi. Sprememba je predvsem tehnična. Z njo se poenostavlja sistem zbiranja
               podatkov, posredno pa pomeni tudi večjo popolnost in pravilnost posredovanih
               podatkov, s čimer se bo povečala tudi pravna in socialna varnost zavarovancev in
               uživalcev pravic iz pokojninskega in invalidskega sistema.</p>
               <p>Socialni demokrati predlagamo, da spremembo zakona o matični evidenci zavarovancev in
               uživalcev pravic iz pokojninskega in invalidskega zavarovanja tako kot na Odboru za
               delo, družino in socialne zadeve in invalide poslanke in poslanci podprete tudi na
               seji Državnega zbora. Hvala.</p>
            </sp>
            <sp xml:id="SDZ5-Redna-26-2011-03-23.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Marijan
               Pojbič.</p>
            </sp>
            <sp xml:id="SDZ5-Redna-26-2011-03-23.sp18">

               <speaker>MARIJAN POJBIČ:</speaker>

               <p>Spoštovani!</p>
               <p>Predlagani zakon o spremembi zakona o matični evidenci zavarovancev in uživalcev
               pravic iz pokojninskega zavarovanja črta dosedanji 24. člen spremenjenega zakona.
               Predlagana sprememba zasleduje načelo ekonomičnosti in gospodarnosti, saj je
               dosedanje izvajanje 24. člena zakona zavezancem za sporočanje podatkov o zavarovancih
               po zakonu o pokojninskem in invalidskem zavarovanju povzročalo odvečne stroške in
               komplikacije, saj so morali oddati prijavo na točno določeni enoti zavoda za
               pokojninsko in invalidsko zavarovanje oziroma na točno določeni izpostavi zavoda za
               zdravstveno zavarovanje. Po sprejetju novele zakona, ki črta krajevno pristojnost
               oddajanja prijav, pa bo možno oddati prijavo, odjavo ali spremembo podatkov o
               invalidskem zavarovanju pri katerikoli enoti ali izpostavi pooblaščenega Zavoda za
               zdravstveno zavarovanje Slovenije. To spremembo bomo podprli, saj gre za sicer kratek
               a koristen zakon. Želimo, da bi Vlada Republike Slovenije tudi v prihodnje vlagala v
               sprejetje zakone, ki so nesporno pozitivni, pozitivno naravnani z vidika zmanjševanja
               stroškov državnih organov in z vidika poenostavitve pri poslovanju s pravnimi in
               fizičnimi osebami.</p>
               <p>V Slovenski demokratski stranki bomo ta predlog zakona podprli.</p>
            </sp>
            <sp xml:id="SDZ5-Redna-26-2011-03-23.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 9. točki dnevnega reda. S tem
               prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA V ZEMLJIŠKI KNJIGI V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina 17 poslank in poslance, s
               prvopodpisanim mag. Borutom Sajovicem.</p>
               <p>Za dopolnilno obrazložitev predloga zakona dajem besedo predstavniku predlagatelja
               zakona mag. Borutu Sajovicu.</p>
            </sp>
            <sp xml:id="SDZ5-Redna-26-2011-03-23.sp20">

               <speaker>MAG. BORUT SAJOVIC:</speaker>

               <p>Hvala lepa, predsednik za besedo. Prijazen pozdrav državnemu sekretarju, kolegice in
               kolegi!</p>
               <p>V poslansko proceduro smo po našem mnenju ponovno vložili predlog zakona, ki je še
               kako pomemben in potreben. Gre namreč za zakon o zemljiški knjigi. Ni skrivnost, da
               je zakon po vetu na Državnem svetu padel. Danes imamo pred sabo novo dopolnjeno
               obliko, ki vse tiste sporne dileme in težave odpravlja, smo pa prepričani, da so
               predlagane rešitve dobre in ustrezne. Veljavni zakon o zemljiški knjigi je bil
               sprejet že davnega leta 2003. Bistvene rešitve zakona so bile na eni strani ureditev
               zemljiškoknjižnih postopkov in pravil vodenja zemljiške knjige, opredelitev zemljiške
               knjige kot pomembne javne knjige, kar je poudarilo njeno temeljno funkcijo, ki je
               javna objava vseh podatkov o pravicah na nepremičninah in pravnih dejstvih, povezanih
               z nepremičninami, ki so še kako pomembna za pravne postopke. Zakon je bil noveliran
               leta 2007 in 2009. Prva novela je določila vlaganja elektronskih predlogov v
               zemljiško knjigo in s tem tudi formalizacijo zemljiške knjige oziroma, če povemo po
               domače, končen vstop zemljiške knjige in zemljiškoknjižnih postopkov v 21. stoletje.
               Obsežna informatizacija postopkov in sistema zemljiške knjige se je vlekla, zato je
               novela ZZK-1B, ki je bila sprejeta 2009, uporabo in zagon elektronizacije zemljiške
               knjige odložila na 1. maj leta 2011. Predlog novele, ki smo ga poslanci vložili v
               parlamentarno proceduro, nadgrajuje do sedaj sprejete rešitve in jih pelje še korak
               naprej. Naš cilj je popolna informatizacija zemljiške knjige.</p>
               <p>Bistvene rešitve obravnavane novele bi lahko strnili v naslednje tri točke. Na eni
               strani poenostavljamo in opredeljujemo hitrejše postopke za državljane in državljanke
               ob hkratnem povečanju njihove in tudi naše skupne pravne varnosti v teh postopkih.
               Pomembna se nam zdi tudi razbremenitev sodišč na ravni tehničnih opravil, kajti delo,
               ki so ga do sedaj opravljali zemljiškoknjižni referenti, bodo po novi ureditvi
               opravljali notarji. Nova pomembna ureditev je tudi vlaganje samih zemljiškoknjižnih
               predlogov. Po predlagani ureditvi je vložitev zemljiškoknjižnih predlogov v osnovi,
               še enkrat poudarjam, notarsko delo. Poleg notarjev pa bodo to lahko opravljale tudi
               fizične in pravne osebe v svojem imenu, tudi odvetniki, gospodarske družbe, ki
               izpolnjujejo pogoje za opravljanje storitev v prometu z nepremičninami, državno in
               občinsko pravobranilstvo kot zastopnik predlagatelja in tudi fizične osebe. Popolna
               informatizacija poslovanja zemljiške knjige, vsi postopki, ki so bili vezani na vpise
               v zemljiško knjigo in kasnejšo uporabo teh podatkov v različnih postopkih, bodo sedaj
               potekali v elektronski obliki. Kljub temu da ne gre zgolj in izključno za elektronsko
               obliko, pa bo vsem na voljo tudi centralno vložišče pri Okrožnem sodišču v Ljubljani,
               na katerem bo še naprej možno ne samo elektronsko, pač pa tudi pisno vlaganje
               vlog.</p>
               <p>Sam Predlog zakona o spremembah in dopolnitvah Zakona o zemljiški knjigi sledi v
               celoti pripombam in mnenju Državnega sveta, ki je bilo izpostavljeno. Predvsem so
               ključne spremembe, ki naj bi po mnenju Državnega sveta bistveno krčile postulacijsko
               sposobnost. Predlog novele ustrezno odpravlja vse te pomisleke, saj bo lahko po
               predlagani ureditvi zemljiškoknjižni predlog v elektronski obliki sestavil, izpolnil
               in poslal prav vsakdo. Rešitve in določbe predloga zakona pomenijo zagotovo v praksi
               nadgradnjo obstoječega sistema zemljiške knjige, kar je še kako v dobro državljanov
               kot vseh ostalih zainteresiranih, ki se z zemljiškoknjižnimi postopki ukvarjajo.</p>
               <p>Rešitve so po mojem mnenju smiselne, dobre in predstavljajo zadnji korak k procesu
               popolne informatizacije zemljiške knjige, zato se tudi nadejam, da bo po odločitvi na
               matičnem odboru zakon dobil podporo tudi v parlamentu. Hvala lepa.</p>
            </sp>
            <sp xml:id="SDZ5-Redna-26-2011-03-23.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo.</p>
               <p>Za predstavitev poročila odbora dajem besedo predsedniku dr. Vinku Gorenaku.</p>
            </sp>
            <sp xml:id="SDZ5-Redna-26-2011-03-23.sp22">

               <speaker>DR. VINKO GORENAK:</speaker>

               <p>Hvala lepa.</p>
               <p>Odbor za notranjo politiko, javno upravo in pravosodje je Predlog zakona o spremembah
               in dopolnitvah Zakona o zemljiški knjigi obravnaval 9. marca 2011 na 29. seji,
               prvopodpisani predlagatelj je gospod Sajovic, objavljen pa je bil v Poročevalcu.
               Imeli smo naslednje dokumente: mnenje Vlade, Zakonodajno-pravne službe, mnenje
               Komisije Državnega sveta za državno ureditev, Sodnega sveta, Gospodarske zbornice in
               Notarske zbornice.</p>
               <p>Predstavnik predlagateljev gospod Sajovic je povedal približno to, kar smo zdajle
               slišali. Zakonodajno-pravna služba oziroma gospod Divjak je v predstavitvi njihovega
               mnenja povedal, da bi glede na obsežnost predlaganih sprememb in dopolnitev kazalo to
               materijo urejati z novim zakonom in ne s spremembami zakona. Glede pripomb k 40. in
               93. členu pa je povedal, da so upoštevane v vloženih koalicijskih amandmajih. Gospa
               Pivkova iz Sodnega sveta je v predstavitvi njihovega pisnega mnenja povedala, da
               Sodni svet predloga zakona ne podpira v celoti, ker bi določene predlagane rešitve
               utegnile vplivati na pravno varnost državljanov.</p>
               <p>Predstavnika Gospodarske zbornice Slovenije, Borut Gržinič in Franci Gerbec, sta
               rekla, naj se pri omejevanju postulacijske sposobnosti glede vlaganja
               zemljiškoknjižnih predlogov upošteva pravna mera, podobno kot je to urejeno pri
               omejevanju poslovne sposobnosti. Odboru sta predlagala sprejetje več amandmajev, ki
               bi po njunem mnenju ustrezneje urejali postopke vpisov v zemljiško knjigo, a se
               poslanci za sprejetje teh amandmajev v obliki amandmajev odbora niso odločili.</p>
               <p>V nadaljevanju je odbor sprejel amandmaje poslanskih skupin SD, Zares in DeSUS, torej
               koalicijskih poslanskih skupin, k šestim členom, ni pa sprejel amandmajev opozicije
               oziroma Poslanske skupine SDS k sedmim členom ter ni glasoval o amandmajih Poslanske
               skupine SDS k vsem preostalim členom, ker so ti postali brezpredmetni.</p>
               <p>Odbor je na koncu glasoval o vseh členih predloga zakona in jih potrdil. Hvala lepa.
            </p>
            </sp>
            <sp xml:id="SDZ5-Redna-26-2011-03-23.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavniku Vlade.</p>
               <p>Besedo ima Boštjan Škrlec, državni sekretar na Ministrstvu za pravosodje.</p>
            </sp>
            <sp xml:id="SDZ5-Redna-26-2011-03-23.sp24">

               <speaker>BOŠTJAN ŠKRLEC:</speaker>

               <p>Spoštovani gospod predsednik, spoštovane poslanke in poslanci, Lepo pozdravljeni!</p>
               <p>Danes obravnavate predlog zakona o zemljiški knjigi oziroma sprememb in dopolnitev k
               temu zakonu, ki ga je vložila v postopek skupina poslancev. Ta zakonski predlog v
               pretežni meri, pravzaprav kar večinoma, povzema rešitve, ki jih je Vlada predlagala v
               lanskem letu, ko je bil ta zakon obravnavan v parlamentu in kasneje zavrnjen s strani
               Državnega sveta.</p>
               <p>Temeljni zakon o zemljiški knjigi je bil sprejet leta 2003. Razlogi za sprejetje tega
               temeljnega akta so bili predvsem trije. Eden je bil uskladitev zemljiškoknjižnih
               postopkov s takrat sprejetim stvarnopravnim zakonikom. Drugi razlog je bil zagotoviti
               sistemsko zaokroženo ureditev vseh pravil zemljiškoknjižnega prava in tretji, ki se
               najbolj povezuje z današnjim predlogom zakona, je bil prilagoditi in uvesti nova
               pravila o informatizirani glavni knjigi zemljiške knjige z možnostjo splošnega
               neposrednega elektronskega dostopa.</p>
               <p>Kasneje sta bili sprejeti dve noveli, in sicer prva novela A v letu 2007, ki je
               uvedla zakonsko podlago za vlaganje elektronskih predlogov in tudi vnesla zakonsko
               podlago za uvedbo enotne krajevne pristojnosti oziroma odpravo posameznih krajevnih
               pristojnosti za odločanje o zemljiškoknjižnih predlogih.</p>
               <p>Tehnična izvedba teh rešitev je terjala precej časa, zato je bila z novelo B, ki je
               bila sprejeta leta 2009, sprejeta odločitev o odložitvi uveljavitve te ureditve, in
               sicer na 1. maj leta 2011.</p>
               <p>Zakaj je vse to pomembno in zakaj to posebej izpostavljam? To izpostavljam zaradi
               tega, ker je ta predlog zakona, ki je danes pred vami, v bistvu zaključek tega
               procesa, ki se je začel pred domala desetletjem. Ta zakon, ki je danes pred vami,
               pomeni namreč uresničitev popolne informatizacije zemljiške knjige, ki je bila
               začrtana že v letu 2007.</p>
               <p>Vlada Republike Slovenije podpira predlagane rešitve predloga zakona. Med
               zakonodajnim postopkom obravnave vladnega predloga novele je bilo največ pomislekov
               izraženih glede predlagane ureditve vlaganja zemljiškoknjižnih predlogov. Vlada meni,
               da predlog zakona, ki je danes pred vami, v ustrezni meri na primeren način te
               pomisleke odpravlja in daje jasne odgovore na postulacijsko sposobnost in na vsa
               vprašanja, ki so se postavljala z morebitno omejitvijo te sposobnosti v preteklih
               postopkih.</p>
               <p>Po predlagani ureditvi lahko zemljiškoknjižni predlog v elektronski obliki sestavi
               oziroma izpolni in pošlje vsakdo oziroma vsak, ki ima pravni interes za dosego vpisa
               v zemljiško knjigo.</p>
               <p>Po predlagani ureditvi je vložitev zemljiškoknjižnega predloga notarsko opravilo.
               Notar mora v imenu predlagatelja vložiti zemljiškoknjižni predlog kot pooblaščenec
               predlagatelja. Poleg tega pa ta predlog prinaša tudi neke druge možnosti, in sicer
               lahko tak predlog vloži tudi vsaka fizična ali pravna oseba v svojem imenu, kot
               zastopnik predlagatelja lahko tak predlog vloži tudi odvetnik, samostojni podjetniki
               ali gospodarske družbe, ki izpolnjujejo pogoje za opravljanje storitev posredovanja v
               prometu z nepremičninami, prav tako lahko vlagajo takšne predloge in ne nazadnje
               lahko tak predlog vložita tudi državno ali občinsko pravobranilstvo.</p>
               <p>Z amandmajem, ki je bil sprejet na matičnem delovnem telesu, je bil predlog zakona
               dopolnjen in zdaj omogoča predlagatelju neposredno vlaganje predloga za vknjižbo
               lastninske pravice v svojo korist v vrstnem redu vložitve tega predloga tudi
               neposredno na zapisnik pri sodišču.</p>
               <p>Ministrstvo za pravosodje ugotavlja, da so predlagane rešitve usklajene z Vrhovnim
               sodišče Republike Slovenije kot predstavnikom sodstva in subjektom, ki je zadolžen za
               projekt informatizacije zemljiške knjige.</p>
               <p>Kot sem že povedal, Vlada predlog zakona podpira. Hvala lepa.</p>
            </sp>
            <sp xml:id="SDZ5-Redna-26-2011-03-23.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine Demokratične stranke upokojencev Slovenije bo predstavil
               Anton Urh.</p>
            </sp>
            <sp xml:id="SDZ5-Redna-26-2011-03-23.sp26">

               <speaker>ANTON URH:</speaker>

               <p>Hvala za besedo. Spoštovani gospod predsednik, spoštovani državni sekretar, kolegice
               in kolegi!</p>
               <p>Predstavil bom stališče Poslanske skupine DeSUS o spremembah in dopolnitvah zakona o
               zemljiški knjigi. Spremembe zemljiškoknjižnega sistema so že bile predmet obravnav
               tako na samih sejah Državnega zbora v tem mandatu kot tudi predmet usklajevanj.
               Spremembe v smeri optimizacije in formalizacije izvajanja procesov zemljiškoknjižnih
               zadev so po našem mnenju vsekakor potrebne. Tudi v teh zadevah je nujno slediti
               informacijskim in komunikacijskim tehnologijam. Slednje gotovo sledi povečanju
               učinkovitosti delovanja pravosodnih inštitucij, predvsem sodišču v teh postopkih
               pospešitve odpravljanja sodnih zaostankov ter tako tudi skrajšanju trajanja teh
               postopkov. Z določenimi rešitvami smo se že ob obravnavi vladnega predloga lani v
               jeseni večinoma strinjali vsi poslanci Državnega zbora, razhajanja so bila le na
               nekaterih točkah in so bila odločilna ob ponovnem glasovanju. Zato smo poslanci
               tisti, ki smo vlagatelji te novele, ki predstavlja sprejemljivo rešitev glede
               kvalificiranih vlagateljev zemljiškoknjižnih predlogov. Predlog po naši oceni stremi
               k ciljem zagotovitve učinkovite in optimizirane informatizacije zemljiške knjige,
               zagotovitve večje pravne varnosti na tem področju ter strankam prijaznejšim,
               hitrejšim in racionalnim zemljiškoknjižnim postopkom.</p>
               <p>To so razlogi, ki govorijo tako v prid našega so podpisništva kot tudi v prid
               glasovanja za zakon. Hvala.</p>
            </sp>
            <sp xml:id="SDZ5-Redna-26-2011-03-23.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Silven
               Majhenič.</p>
            </sp>
            <sp xml:id="SDZ5-Redna-26-2011-03-23.sp28">

               <speaker>SILVEN MAJHENIČ:</speaker>

               <p>Spoštovani gospod predsednik, spoštovani gospod državni sekretar!</p>
               <p>Očitno je zakon o zemljiški knjigi zahteven zakon, saj je deležen številnih razprav
               in popravkov, ki so nam jih ponujali tako Vlada in stranke, ki ponujajo razpravo in
               sprejetje različnih verzij, ki pa doslej niso bile sprejemljive tako za večino v
               Državnemu zboru kot za predstavnike Gospodarske zbornice, Sodnega sveta, občin in
               Zakonodajno-pravne službe. V letu 2007 je bil sprejet Zakon o spremembah in
               dopolnitvah Zakona o zemljiški knjigi, ki je uveljavljal kar nekaj novih rešitev za
               odločanje o zemljiškoknjižnih predlogih, med drugim tudi, da lahko v klasični obliki
               predlagajo vsi, v kasnejših predlaganih zakonih pa se je ta možnost zavračala in se
               je ta možnost dala le notarjem in odvetnikom. Predlagana novela to sedaj spreminja in
               odpira možnost vlaganja širšemu krogu vlagateljev in s tem popravlja vladno različico
               novele, ki pa ni doživela podpore v Državnemu zboru. Tako ima sedaj možnost vložiti
               zemljiškoknjižni predlog fizična ali pravna oseba, v svojem imenu samostojni
               podjetnik ali gospodarska družba ter državno ali občinsko pravobranilstvo. Sigurno se
               moramo strinjati in se ne da mimo tega, da je zemljiškoknjižni postopek sodni
               postopek, zato pa je tudi postulacijska sposobnost ustrezno omejena. Gre praktično za
               popravljeno verzijo zakona, ki ga je pripravila Vlada in ni doživel podpore v
               Državnemu zboru. Predlagatelj pojasnjuje, da predlog vsebuje pripombe in rešitve iz
               razprav iz prejšnjih predlogov, ko niso imeli podpore, bistveno se nam zdi zapisano v
               125.a členu, da lahko zemljiškoknjižni predlog vloži predlagatelj neposredno sam,
               seveda če to želi.</p>
               <p>O podrobnosti zakona smo že veliko razpravljali, zato ne bi bilo prav, da se
               ponavljamo. Sigurno je predlagani zakon sprejemljiv in ga kaže podpreti, saj ponuja
               pozitivne spremembe. Gre za poenostavitve, kar se pa za prejšnji predlog zakona ne bi
               moglo reči, saj je šlo predvsem za oženje pravic vlaganja zemljiškoknjižnih
               predlogov. Pa vendar ostajajo pomisleki o uskladitvi vložitve, ki bo elektronizirana
               in bo zahtevala postopek za vložitve po enakem sistemu vseh, ki bodo vlagali.
               Zemljiškoknjižna parcela bo morala imeti svoj zemljiškoknjižni predlog in vsaka
               zemljiška parcela bo morala imeti svojo sodno takso, kar po vsej verjetnosti pomeni,
               da bodo tudi notarji zaračunali več predlogov, veljalo bo tudi za tiste, ki bodo
               vlagali sami. Za vsako zemljiško parcelo posebej se bo moral izpisati poseben zapis
               in za vsako zemljiško parcelo bo moral biti tisti, ki vlaga, vložiti posamezen
               zemljiškoknjižni predlog. Do sedaj je bilo možno tri zemljiškoknjižne parcele
               obdelati v enem notarskem zapisu in v enem predlogu zapis v zemljiško knjigo, po
               novem to ne bo več možno. Sicer pa se bodo v praksi pojavljale še kakšne
               pomanjkljivosti, ki pa jih bo možno tudi čez čas popraviti.</p>
               <p>Predlog zakona je dobronameren, zato ga bomo v Slovenski nacionalni stranki tudi
               podprli.</p>
            </sp>
            <sp xml:id="SDZ5-Redna-26-2011-03-23.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Milan
               Gumzar.</p>
            </sp>
            <sp xml:id="SDZ5-Redna-26-2011-03-23.sp30">

               <speaker>MILAN GUMZAR:</speaker>

               <p>Hvala za besedo. Spoštovani predsednik, kolegice in kolegi, lepo pozdravljeni!</p>
               <p>Posebej pozdravljen državni sekretar s sodelavko. Danes obravnavamo novelo zakona o
               zemljiški knjigi, ki smo jo vložili koalicijski poslanci s prvopodpisanim mag.
               Borutom Sajovicem. Ugotovimo lahko, da je predlog, ki ga danes obravnavamo, tretji
               poizkus noveliranja zakona o zemljiški knjigi, katerega cilj je informatizacija in
               elektronizacija zemljiške knjige.</p>
               <p>V Poslanskem klubu Liberalne demokracije Slovenije menimo, da so rešitve in določbe
               predloga zakona o spremembah zakona o zemljiški knjigi dobre, so po meri državljank
               in državljanov Republike Slovenije in v skladu s sodobnimi trendi informatizacije in
               uvajanja e-uprave. Rešitve, ki jih zakon predvideva in uvaja ter so bile
               predstavljene s strani mag. Sajovica, smiselno povzamejo v preteklosti vložene novele
               zakona in jih nadgrajujejo s predlogi, ki odpravljajo bojazni Državnega sveta glede
               krčenja sposobnosti posameznika, da daje svojim dejanjem pravno relativno obliko.
               Predlog zakona uvaja rešitev, ki omogoča, da zemljiškoknjižni predlog v elektronski
               obliki sestavi oziroma izpolni in pošlje vsakdo oziroma vsak, ki ima pravni interes
               za dosego vpisa v zemljiško knjigo. Pri obravnavi zakona na matičnem delovnem telesu
               je bil sprejet tudi amandma, ki omogoča predlagatelju neposredno vlaganje predloga za
               vknjižbo lastniške pravice v svojo korist v vrstnem redu vložitve tega predloga tudi
               na zapisnik pri sodišču.</p>
               <p>Pred nami je torej predlog zakona, ki je po vetu Državnega sveta in številnih
               razpravah oblikovan tako, da sledi duhu novele zakona, ki ga je v letu 2010 v
               parlamentarno proceduro vložila Vlada Republike Slovenije, obenem pa ga je nadgradil
               s predlogi Državnega sveta in tako predstavlja zaokroženo zakonodajno celoto, ki
               podaja smiselne, učinkovite in dobre rešitve ter predstavlja zadnji korak k procesu
               informatizacije zemljiške knjige. Amandma, ki ga je k predlogu zakona vložila
               Slovenska demokratska stranka, pa žal ne sledi temu duhu zakona. Informatizacija
               zemljiškoknjižnih postopkov je ustrezna rešitev, ki jo predvideva že zakon iz leta
               2007, iz časa, ko je bila na oblasti še Slovenska demokratska stranka. Danes z
               amandmaji tej informatizaciji nasprotujejo oziroma želijo ohraniti pisno vlaganje
               zemljiškoknjižnih predlogov na katerem koli sodišču. Eden izmed pomembnih učinkov, ki
               jih novela zakona predvideva, je poenostavitev in pospešitev postopkov ob znižanju
               stroškov tako za državo kot za državljane. Z amandmajem Slovenske demokratske stranke
               k 125. členu in drugim členom bi te pozitivne učinke odpravili. S takšnimi predlogi,
               bi se novela zakona z vidika državljank in državljanov Republike Slovenije
               poslabšala, zato v Poslanskem klubu Liberalne demokracije Slovenije predlaganega
               amandmaja ne bomo podprli.</p>
               <p>Pričakujemo, da bo zakon, ki uvaja dobre in smiselne rešitve ter predstavlja zadnjo
               stopnico procesa, ki je bil začet v letu 2007, dobil široko podporo med poslankami in
               poslanci Državnega zbora, prav tako pa bomo v Poslanskem klubu Liberalne demokracije
               Slovenije predlagani zakon podprli, saj prinaša dobre rešitve.</p>
            </sp>
            <sp xml:id="SDZ5-Redna-26-2011-03-23.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Vili Rezman.</p>
            </sp>
            <sp xml:id="SDZ5-Redna-26-2011-03-23.sp32">

               <speaker>VILI REZMAN:</speaker>

               <p>Tudi poslanci v nepovezani skupini Solidarnost bomo podprli ta predlog zakona, pri
               čemer je morebiti za uvod dobro reči, da obžalujemo, da ta zakon ni bil že zdavnaj
               sprejet, kajti če bi bile pripombe in pomisleki, ki so bili izrečeni, in amandmaji,
               ki so bili predlagani, nekateri morebiti dopolnjeni in sprejeti v prejšnjem postopku
               sprejemanja, bi ta zakon zdaj že imeli za seboj.</p>
               <p>Treba je reči, da si je Vlada za enega izmed ciljev že pred leti zadala urejeno, bolj
               organizirano delo sodišč na sploh in oddelka za zemljiško knjigo še posebej. Pri
               čemer je treba tudi priznati, da so bili v zvezi z zemljiškoknjižnimi postopki
               zabeleženi pozitivni rezultati, da gre za to, da so lažje dostopni podatki, da gre za
               to, da se je hitrost dramatično spremenila, v prid torej govori vsem tem poizkusom in
               verjetno tako opogumljeni z dobrimi rezultati so na Ministrstvu za pravosodje želeli
               ta proces tudi dokončati, kakor je bilo danes že povedano. Sledili so pri tem ciljem,
               da bi se res popolnoma informatizirali postopki, da bi se uredila informatizirana
               zbirka listin, da bi se zmanjšali administrativni in drugi nepotrebni postopki v
               zemljiškoknjižnih procesih, s tem pa bi se konec kocev tudi zmanjšali v povezavi s
               tem stroški sodišč. Sodišča bi se razbremenila tudi pomožnih del, pri čemer je treba
               opozoriti, da se sodniki ne ukvarjajo s temi zemljiškoknjižnimi procesi, tako da kaj
               bistvenega napredka v zvezi z zaostanki na sodiščih verjetno to ne bi pomagalo
               doseči. Vendar pa, kot smo rekli, mi smo sami tudi prepričani, da tečejo stvari v
               pravo smer, in da gre verjetno, upam, da se ne motimo preveč, predlagateljem predvsem
               za to, da bi se razbremenila sodišča. In ta razbremenitev sodišč je šla po njihovem
               predlogu v smer, da so ta dela morala biti ne samo racionalizirana, ampak nekatera
               tudi prerazporejena. In ravno to je postalo potem tudi tarča kritik in na koncu veta
               in neuspelega ponovnega sprejetja zakona, ki je bil z vetom zavrnjen. Tisto, kar je
               bilo v naši poslanski skupini moteče, je bilo povedano že v prejšnjem postopku, sedaj
               samo ponavljamo, mi sami tudi menimo, da je bila ta postulacijska sposobnost preveč
               okrnjena, preveč zožena v samo določene upravičene vlagatelje, da je torej omejitev
               samo na elektronsko vlaganje bila morebiti tudi preveč restriktivna. Sami smo, tudi
               to je korektno povedati, podprli tudi nekatere predloge za amandmaje takrat poslanske
               skupine SDS. Danes vidimo, se nekateri predlogi v obliki amandmajev ponavljajo. Mi
               bi, če se ne bi bali, da ta predlog amandmaja SDS v bistvu poruši konstrukcijo tega
               zakona, njihov predlog podprli, ker na nek način uvaja, če smemo tako reči, vse na
               enem mestu, bi torej za upravičene vlagatelje, zlasti za fizične osebe, še bistveno
               bolj poenostavili vse skupaj. Ampak če bi to sprejeli, bi se verjetno zakon sesul, ne
               bi bil več koherenten in ga kot takega ne bi mogli sprejeti. To bo, kakor bomo
               verjetno v razpravi ponovno podučeni, razlog za to, da ne bomo podprli amandmaja SDS,
               sicer smo pa njihovi osnovni ideji bili naklonjeni.</p>
               <p>V Poslanski skupini nepovezanih poslancev bomo Predlog sprememb in dopolnitev Zakona
               o zemljiški knjigi podprli.</p>
            </sp>
            <sp xml:id="SDZ5-Redna-26-2011-03-23.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanske skupine Socialnih demokratov bo predstavil Janez Kikelj.</p>
            </sp>
            <sp xml:id="SDZ5-Redna-26-2011-03-23.sp34">

               <speaker>JANEZ KIKELJ:</speaker>

               <p>Spoštovani predsednik, kolegice, kolegi, spoštovani državni sekretar!</p>
               <p>Predlagano novelo zakona o zemljiški knjigi bomo v Poslanski skupini Socialnih
               demokratov podprli, pa čeprav se nekatere rešitve iz te novele oddaljujejo od
               prvotnih ciljev urejanja zemljiške knjige. Zaključuje se večletni proces prilagajanja
               in posodabljanja zemljiškoknjižnih postopkov. Elektronsko vlaganje zemljiškoknjižnih
               predlogov in drugih vlog v zemljiškoknjižnih postopkih bo posledično vplivalo tudi na
               racionalnejšo poslovanje sodišča, kar je cilj na eni strani, ter na drugi strani
               skrajšan čas odločanja v zemljiškoknjižnih postopkih. Predlagana ureditev novele se
               od tiste, ki je bila žal po izglasovanem vetu v Državnem svetu zavrnjena, razlikuje,
               tako da lahko zemljiškoknjižni predlog, ki je sicer notarsko opravilo, vloži tudi
               vsaka fizična ali pravna oseba v svojem imenu. Kot zastopnik predlagatelja je to
               lahko tudi odvetnik, samostojni podjetnik posameznik ali gospodarska družba, ki
               izpolnjuje pogoje za opravljanje storitev posredovanja v prometu z nepremičninami,
               seveda če je v tem poslu sodelovala, ter državno ali občinsko pravobranilstvo. Pisne
               vloge udeležencev, ki jih ne zastopajo odvetnik, notar ali državno pravobranilstvo,
               bo po novem sprejemalo eno samo centralno vložišče. Z rešitvami, ki jih prinaša ta
               novela zakona o zemljiški knjigi, se upoštevajo pomisleki in mnenja Državnega sveta
               ter nekaterih drugih zainteresiranih. Zemljiškoknjižne predloge lahko v elektronski
               obliki sestavi oziroma izpolni in pošlje vsakdo oziroma vsak, ki ima pravni interes
               za dosego vpisa v zemljiško knjigo.</p>
               <p>V Poslanski skupini Socialnih demokratov si želimo, da bodo zemljiškoknjižni postopki
               potekali hitreje in da se bo povečala tudi pravna varnost posameznikov v pravnem
               prometu z nepremičninami. Naša poslanska skupina bo predlagano novelo podprla.
               Hvala.</p>
            </sp>
            <sp xml:id="SDZ5-Redna-26-2011-03-23.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Jožef
               Jerovšek.</p>
            </sp>
            <sp xml:id="SDZ5-Redna-26-2011-03-23.sp36">

               <speaker>JOŽEF JEROVŠEK:</speaker>

               <p>Hvala lepa, spoštovani gospod predsednik. Kolegice in kolegi!</p>
               <p>Novela zakona o zemljiški knjigi ima že dolgo brado. To je zdaj že tretji poskus, ki
               so ga vložili koalicijski poslanci, pred tem je bil en poskus, ki ga je zavrnil
               Državni svet z vetom in zelo upravičeno, ker je drastično omejeval postulacijsko
               pravico, to se pravi sposobnost državljanov, da vlagajo zemljiškoknjižne vpise.
               Sledil je zakon SDS, ki je vse te pomanjkljivosti odpravljal, ampak ker je bil
               opozicijski zakon, ste ga zavrnili. Vložili ste preko poslanske skupine nov zakon, ki
               je izboljšava, ki omogoča informatizacijo in elektronsko vodenje zemljiške knjige,
               vendar še vedno na zanimiv način in na poseben način omejuje postulacijsko
               sposobnost. Zato, gospe in gospodje, v poslanski skupini SDS bomo dosledno zastopali
               interese občanov, kajti z zemljiško knjigo je tangiran sleherni občan. In ne
               sprejemamo omejitve, da lahko vlaga sam samo tisti, ki razpolaga z digitalnim
               potrdilom oziroma elektronskim podpisom. To je v današnjem času dokaj drastična
               omejitev in nikdar ne sme biti tako drastična. Mi spoštujemo slovenske državljane in
               ureditev mora na podlagi sprememb, ki pomenijo izboljšave v tehniki, biti takšna, da
               je dostop do zemljiške knjige možen vsakemu, kot je bilo v času Marije Terezije, zato
               ne bomo dovolili, da se naše državljane žali in podcenjuje. Pravzaprav zastopamo
               popolnoma isto stališče kot ga zastopa Sodni svet, ki je na obravnavi prek Vesne
               Pavlič Pivk, predstavnice Sodnega sveta, opozoril, da bi sedanja možnost, ki bi
               odpravila tudi krajevno pristojnost, otežila zbiranje dokazovanja pravnih dejstev. ,
               Predstavnik Sodnega sveta pravi, da zakon odstopa od temeljnih načel zemljiške
               knjige, in ponovno poudarja skrb, da bodo stranke imele morda nekoč v prihodnosti
               večjo težavo zbirati dokaze in dokazovati pravna dejstva, ki so podlaga za vpis v
               zemljiško knjigo. To je direktno nakazilo, da bo zakon, ki bo sprejet, protiustaven,
               ker odpravlja načelo enakosti pred zakonom. In gospe in gospodje, jaz s tega mesta v
               imenu poslanske skupine pozivam, da ne izsiljujete zopet s protiustavnim zakonom,
               kajti popolnoma enake zadržke do omenjenega zakona sta predstavila tudi predstavnika
               Gospodarske zbornice in tudi z vsemi temi argumenti se v poslanski skupini SDS
               strinjamo. Neomejeno postulacijsko sposobnost je treba dati in mi se strinjamo s tem,
               kar je predstavnik Gospodarske zbornice poudaril, da je treba govoriti o vsakem
               državljanu, o vsaki pravni osebi, ki mora imeti takšno pravico, ki je primerljiva z
               ureditvijo v evropski ureditvi. Treba je predlagati evropsko ureditev, ne pa, kot je
               dejal predstavnik Gospodarske zbornice, uvajati unikatne ureditve. Tu je bilo posebej
               poudarjeno, da je v Avstriji po sodnem redu zapovedano, da morajo notarji in
               odvetniki vlagati v elektronski obliki, vsi drugi pa lahko vlagajo normalno na
               sodišču v pisni obliki. In to pisno obliko potem sodišče pretvori v elektronsko
               obliko. Pri nas te pravice državljanom ne želite dati in se sprašujemo, zakaj tako
               vztrajno spremljanje interesov samo določenih cehov, kar je, kot vam dopovedujejo
               vsi, protiustavno in nesprejemljivo.</p>
               <p>In še ena zadeva je, na katero so opozorili tudi izven politike – zaznambe. Zaznambe
               v zemljiško knjigo so lahko vlagali doslej vsi, sedaj pa je takšna rešitev le za
               notarje. Izrazi interes Poslanske skupine LDS in s tem celotne koalicije je, da
               omogoča poseben zaslužek, posebno delo za notarje, odvetnike, s čimer se v Poslanski
               skupini SDS seveda ne strinjamo in bomo zakon podprli le, če bodo sprejeti naši
               amandmaji, ki pravijo, da je upravičen predlagatelj za vložitev zemljiškoknjižnega
               predloga vsak, ki ima pravni interes, da se opravi vpis v zemljiško knjigo. Hvala
               lepa.</p>
            </sp>
            <sp xml:id="SDZ5-Redna-26-2011-03-23.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Vito Rožej.</p>
            </sp>
            <sp xml:id="SDZ5-Redna-26-2011-03-23.sp38">

               <speaker>VITO ROŽEJ:</speaker>

               <p>Hvala lepa za besedo, predsedujoči. Spoštovana predstavnika ministrstva, kolegice in
               kolegi!</p>
               <p>Kot je bilo že rečeno, se v kratkem času že tretjič srečujemo z novelo Zakona o
               zemljiški knjigi in po eni strani je škoda, da nismo že prej našli skupnega jezika in
               to tematiko ustrezno uredili, kot to predvideva že dosedanja zakonodaja. Po drugi
               strani pa novi predlog, ki je danes pred nami, ponuja izboljšano in dopolnjeno
               besedilo omenjenega zakona, ki še vedno sledi načelu, da je treba za uporabnike
               postopke pri zemljiški knjigi čim bolj poenostaviti, jih skrajšati in hkrati povečati
               pravno varnost pri nepremičninskih poslih. Obenem seveda upamo, da bodo tovrstni
               postopki razbremenili tudi delo sodišč.</p>
               <p>Tudi v Poslanski skupini Zares smo imeli nekaj zadržkov do prve verzije zakona, do
               druge seveda tudi, a so nas zdajšnji argumenti predlagateljev in ministrstva skoraj v
               celoti prepričali. Največ odprtih vprašanj je bilo v preteklosti zagotovo pri pravici
               vlaganja zemljiškoknjižnih predlogov in ministrstvu smo ob sprejemanju njihove novele
               predlagali triletno prehodno obdobje. Zato nas veseli, da je to naše dopolnilo ne
               samo upoštevano, pač pa bodo posamezniki tudi v prihodnje ne samo v triletnem
               prehodnem obdobju lahko sami vlagali zemljiškoknjižne predloge na sodišču. Omogočeno
               pa bo tudi sodobnejše vlaganje, ki bo cenovno enako ali še cenejše kot doslej in
               istočasno hitrejše, varnejše in učinkovitejše. Treba je poudariti, da v Poslanski
               skupini Zares – nova politika to novost novele Zakona o zemljiški knjigi, ki je
               informatizacija vseh procesov, povezanih z odločanjem o vpisih zbirk zemljiških
               listin, brez zadržkov podpiramo. Kot smo že večkrat povedali, se v poslanski skupini
               strinjamo tudi z utemeljitvijo Ministrstva za pravosodje, da bo elektronsko vlaganje
               zemljiškoknjižnih predlogov omogočilo, da bodo državljani te zadeve opravili precej
               hitreje kot do zdaj. Po podatkih ministrstva traja posamičen vpis v zemljiško knjigo
               več kot mesec dni, po novem zakonu pa naj bi se ta postopek skrajšal na štiri dni,
               takšna je ocena.</p>
               <p>V Poslanski skupini Zares – nova politika nas predvsem veseli dejstvo, da smo našli
               skupni jezik in na Odboru za notranjo politiko, javno upravo in pravosodje sprejeli
               amandma, ki tako predlagatelju omogoča, da vloži predlog za vknjižbo lastninske
               pravice v svojo korist v vrstnem redu vložitve tega predloga tudi na zapisnik pri
               sodišču. Tako da se med uradnimi urami pač osebno zglasi pri zemljiškoknjižnem
               sodišču, na območju katerega so nepremičnine, ki so predmet predloga, in
               zemljiškoknjižnemu sodišču izroči listine, ki so podlaga za zahtevani vpis, ter plača
               sodno takso. Naj spomnim, da je Državni svet na vladni predlog Zakona o zemljiški
               knjigi podal veto, se je pa Državni svet z rešitvami, ki se nanašajo na elektronsko
               vlaganje predlogov za vpis v zemljiško knjigo sicer strinjal, nasprotovali so le
               določbam, po katerih so se za vlaganje predlogov pooblaščali le notarji, odvetniki in
               pravobranilci. In tudi to vprašanje oziroma težavo novela, ki jo danes obravnavamo,
               ustrezno rešuje. Po novem lahko vloži zemljiškoknjižni predlog vsaka fizična ali
               pravna oseba v svojem imenu, če ima digitalno potrdilo s svojim varnim elektronskim
               podpisom in varni elektronski predal in je vključena v informacijski sistem za varno
               elektronsko vročanje v skladu s predpisi, ki urejajo elektronsko poslovanje v
               civilnih sodnih postopkih. Tega prejšnja novela, ki so jo vložili poslanci SDS, ni
               ustrezno urejala, zato je bil ta zakon zavrnjen. Ker je bil pač pomanjkljiv, ne zato,
               ker bi bil opozicijski. Res pa je treba reči, da se, žal, zadnje čase ti dve stvari
               prevečkrat povezujeta.</p>
               <p>V sodelovanju smo lahko prišli do ustreznih rešitev. Obstajajo pa seveda tudi v tej
               noveli še nekatera odprta vprašanja, kot je na primer to, zakaj posamezniku ni
               omogočeno vlaganje zemljiškoknjižnih predlogov na kateremkoli sodišču, da bi bila
               odpravljena ta, da tako rečem, krajevna pristojnost, in ne le na sodišču, kjer
               nepremičnina leži.</p>
               <p>V poslanski skupini upamo, da bo razprava o amandmajih razrešila tudi te dileme.
               Zakon pa bomo v večini podprli.</p>
            </sp>
            <sp xml:id="SDZ5-Redna-26-2011-03-23.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Janez Ribič.</p>
            </sp>
            <sp xml:id="SDZ5-Redna-26-2011-03-23.sp40">

               <speaker>JANEZ RIBIČ:</speaker>

               <p>Spoštovani!</p>
               <p>V Poslanski skupini Slovenske ljudske stranke smo temeljito proučili zadnjo različico
               novele zakona o zemljiški knjigi. Pridobili smo si kar nekaj strokovnih mnenj
               odvetnikov, notarjev in javnih delavcev, ki se s tem ukvarjajo v slovenskih občinah.
               Tudi sedanji zakonodajni predlog je bil deležen marsikatere pripombe, res pa je, da
               širša strokovna javnost še zdaleč ni zedinjena, kako bi stvari optimalno uredili.
               Številne rešitve in predlogi se križajo, nekateri bi zadeve še malo nadgradili, še
               bolj poenostavili. Drugim se zdijo trenutne rešitve preveč rigorozne. Lahko rečemo,
               da gre za zelo strokovno vprašanje z mnogimi možnostmi rešitev, ki bi jih morali
               iskati na področju dosedanjih izkušenj na tem področju. Iz tega razloga bomo v
               Poslanski skupini Slovenske ljudske stranke tej zadnji različici zakona dali
               priložnost, da se izkaže v praksi. Kaj kmalu se bo namreč videlo, kako se bo obnesel
               nov zakon z vključenimi rešitvami. Določeni popravki so še vedno možni v
               prihodnosti.</p>
               <p>V Poslanski skupini Slovenske ljudske stranke pozdravljamo temeljni cilj zakona, ki
               je celovita informatizacija zemljiškoknjižnih postopkov, kar zmanjšuje birokracijo in
               papirologijo, ter bo vse skupaj opazno racionalizirano. Kar pa je najpomembnejše,
               odpravljena je tista temeljna pomanjkljivost, ki jo je vseboval predhodni predlog,
               tisti, ki smo ga zavrnili na septembrskem glasovanju, ki je, poenostavljeno rečeno,
               eksplicitno monopoliziral vložitev zemljiškoknjižnih predlogov s strani notarjev in
               odvetnikov, čeprav obstaja še kar nekaj usposobljenih udeležencev v naši državi, ki
               so povsem sposobni pripraviti listine za obravnavo oziroma vložitev. Tisti, ki pa
               poznajo to področje vedo, da se tega dela, torej celotnega postopka vpisa v zemljiško
               knjigo ne da znormirati, ker obstaja zelo velika razlika med zahtevnostjo posameznih
               vpisov. Rešitev, ki omogoča dodelitev primerov sodiščem glede na čakalne vrste, je
               nekoliko nenavadna, glede na to, da bodo referenti za hitro delo nagrajeni še z več
               dela. Ker pa so čakalne vrste že sedaj, bodo tam verjetno tudi ostale. Upamo, da se
               bo med izvajanjem tega zakona upoštevala tudi ta človeška nota oziroma človeški
               faktor, kjer uspešnost reševanja vlog ne bo nagrajena z dodatnimi obremenitvami. Po
               mnenju Poslanske skupine Slovenske ljudske stranke sicer problema nepopolnih
               zemljiškoknjižnih predlogov, vključno z nepopolnimi zemljiškoknjižnimi listinami,
               verjetno ne bo rešila samo informatizacija postopka, temveč ureditev same časovnice
               vložitve predlogov za vpis. Zato v Poslanski skupini Slovenske ljudske stranke
               predvsem upamo, da se bo več naredilo na časovnem zamiku med overitvijo
               zemljiškoknjižne listine in predlogom za vpis v zemljiško knjigo, ki se velikokrat
               povsem po nepotrebnem odlaša v nedogled. Tako tudi pristojnemu ministrstvu
               predlagamo, da po enem letu od uveljavitve zakona opravi analizo pripomb in težav, ki
               se pojavljajo pri postopkih in se bodo zaznale šele v praksi pri izvajanju zakona.
               Takrat se bo videlo, kaj se lahko še popravi. V Poslanski skupini Slovenske ljudske
               stranke se sicer strinjamo s prvotnim mnenjem Zakonodajno-pravne službe Državnega
               zbora, da bi zaradi številnih sprememb bilo bolje, če bi sprejeli povsem nov zakon o
               zemljiški knjigi in potem v prihodnosti z dopolnitvami še optimizirali določene
               procese predvsem pri vlaganju in obdelavi zemljiškoknjižnih listin.</p>
               <p>V Poslanski skupini Slovenske ljudske stranke smo se odločili, da novelo zakona o
               zemljiški knjigi, ki je pred nami, podpremo v prepričanju, da bo dejansko prinesla
               predvsem več preglednosti in pravne varnosti državljankam in državljanom na področju
               zemljiškega oziroma nepremičninskega trga. Hvala lepa.</p>
            </sp>
            <sp xml:id="SDZ5-Redna-26-2011-03-23.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in vloženih amandmajih, ki jih bomo opravili na podlagi pregleda vloženih
               amandmajev z dne 22. 3. 2011. Prehajamo k 40. in 55. členu. Ker je amandma k 40.
               členu vsebinsko povezan z amandmajem istega predlagatelja k 55. členu, bomo o njiju
               razpravljali skupaj. V razpravo dajem 40. in 55. člen ter amandmaja Poslanske skupine
               SDS k obema členoma.</p>
               <p>Želi kdo razpravljati? Dr. Vinko Gorenak. Gospod Petan se je prej javil. Lahko dam
               tudi prijavo, pa naj odloči mašina, stroj.</p>
               <p>Besedo ima, kot sem že rekel, dr. Vinko Gorenak.</p>
            </sp>
            <sp xml:id="SDZ5-Redna-26-2011-03-23.sp42">

               <speaker>DR. VINKO GORENAK:</speaker>

               <p>Hvala lepa.</p>
               <p>Še mašina misli isto kot vi. Poglejte, vem, kaj ste dali v razpravo, elektronizacijo
               in s tem povezane zadeve, pa vendarle je zelo težko govoriti samo o tem, pa moram
               začeti prav s tem. Predstavnik poslanske skupine LDS je prej rekel, da mi ne
               podpiramo elektronizacije. Ja, za boga, kdo pa je začel elektronizacijo? Mi v
               prejšnjem mandatu. Elektronizacijo zgolj nadaljujete. In to je edina pametna in dobra
               točka tega zakona. Ko smo ta zakon obravnavali na decembrski seji ali novembrski, smo
               tudi takrat povedali, da elektronizacijo in ta del zakona absolutno in še enkrat ga
               absolutno podpiramo. Ta zakon je padel iz nekih drugih razlogov. Konec koncev ta
               zakon, ki ste ga imeli decembra, je doživel veto in je potem padel v Državnem zboru.
               Ampak preskočimo celotno to zgodbo, preskočimo tudi to, da ste zavrnili en naš zakon,
               ker ga je napisala opozicija, ne zato, ker bi bil slab. In pojdimo na
               elektronizacijo. Poglejte, sprememba med to verzijo in tisto verzijo, ki ste jo imeli
               novembra na dnevnem redu, pravzaprav sta samo dve. Prva je ta, da ste poleg
               odvetnikov in notarjev za zemljiškoknjižne zadeve pooblastili še nepremičninske
               agente. Odvetniki veste, da imajo tako in tako dosti denarja, notarji tudi po
               izpiskih iz Ajpesa nimajo denarjih težav, pravzaprav nobenih. Nepremičninski agentje
               pa tudi ne. Poglejte si malo premoženje. Dajete torej spet zadeve tja, kjer je
               denarja že tako ali tako dosti. Omogočate s to elektronizacijo tudi dostop, to je
               zame problem, dostop tistim, ki imajo tako imenovano varno pošto. Kdo pa ima varno
               pošto? Tisti, ki ima denar, pa tisti, ki zna delati z računalniki. Veste, starejši
               ljudje in zlasti tisti na podeželju, kjer interneta sploh nimajo, mnogi sploh ne
               vedo, kaj je to internet, sodijo pa v kategorijo tistih 300 tisoč ljudi, ki morajo
               opravljati zemljiškoknjižne zadeve – te smo pa odrezali. Se pravi, da zdaj omogočamo
               neko boljše stanje na področju elektronizacije samo tistim kategorijam, ki imajo
               denar. Nekega reveža, ki živi na podeželju, pa nima niti računalnika pa nima niti
               interneta – mimogrede, tudi v okolici Nove Gorice je tako, tudi vode nimajo, so mi
               zadnjič povedali, ampak to ni naša tema – pa udarimo po žepu. In to je nepošteno od
               koalicije. Zato mi vlagamo ta dva amandmaja.</p>
               <p>Pa še nekaj. Poglejte, kaj je povedal Sodni svet. Jaz običajno imam težave s Sodnim
               svetom, ker se mi največkrat zdi, da potegne s koalicijo. Ampak tokrat me Sodni svet
               pravzaprav preseneča s svojim stališčem do tega. Sodni svet pravi, da zakona ne
               podpirajo v celoti in opozarjajo točno na to. Točno na to opozarjajo. Prvič na
               krajevno pristojnost, drugič opozarjajo na to, da zadeva odstopa od temeljnih načel
               zemljiške knjige, ki že velja od Marije Terezije, in opozarjajo na to elektronizacijo
               in pravijo, da naj elektronizacija ostane v prehodnih in končnih določbah tako
               zapisana, da ne bodo prehodne in končne določbe čez eno leto izumrle, ampak da bo to
               trajna možnost. To trajno možnost pa dajejo predvsem na to, da lahko posameznik, če
               želi, oni pravijo, da jih je 5 ali 6 %, da lahko posameznik, če želi, pride z
               listinami na sodišče in zadeve opravi. To se pravi, da mu ni treba iti k odvetniku,
               da mu ni treba iti k notarju in da ni nujno, da gre na nepremičninsko agencijo in da
               celo ni nujno, da ima računalnik in varno pošto. Sodni svet, ki je zelo pogosto, ne
               vem, reagira precej rigidno, tokrat opozarja prav na tisto, na kar opozarjamo mi.
               Opozarja na to, da je nujno treba dovoliti, ne samo za eno leto ali tako kot piše v
               prehodnih določbah, ampak je treba trajno dovoliti posameznim ljudem, ki ne
               uporabljajo računalnikov, da uporabljajo sodišče kot direktno varianto. Tudi
               gospodarska zbornica je pravzaprav na seji odbora opozorila v zvezi s to
               elektronizacijo na popolnoma isto zadevo. Pravijo, da je slovenska ureditev unikatna
               – ta, ki je predlagana. Sploh pa opozarjajo na tako imenovane zaznambe. Mi zdaj
               zaznambe peljemo elektronsko na notarje. Samo notarji bodo zveličavno, znano, možno
               to znali narediti. In nihče drug. In poglejte, opozorili so nas, da so prečesali celo
               Evropo in tega v Evropi ni. Avstrija ima model, ki je na nek način nekoliko podoben
               našemu, ampak tudi Avstrija ima odvetnika in notarja, ampak trajno možnost fizičnega
               prenosa dokumentov na sodišče in nič drugega. Mi pa to trajno možnost očitno ukinjamo
               in jo pod firmo elektronizacije spravljamo tja. Tudi Gospodarska zbornica nas je
               opozorila, da tako stanje ni v redu. Jaz tudi zakona, ne vem, ni nobenega razloga, da
               bi zakon podprl, ker ta zakon pa res z vidika elektronizacije spet dela monopol.
               Ampak dobro, jaz sem že navajen monopolov, koalicija pač skrbi za te monopole v
               obliki odvetnikov, notarjev, zdaj nepremičninarjev in tako naprej, to pa je žalostno,
               zato moje podpore ne bo. Hvala lepa.</p>
            </sp>
            <sp xml:id="SDZ5-Redna-26-2011-03-23.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Rudolf Petan.</p>
            </sp>
            <sp xml:id="SDZ5-Redna-26-2011-03-23.sp44">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani predstavniki ministrstva, kolegice in
               kolegi!</p>
               <p>Jaz bom podprl oba amandmaja k 40. in 55. členu, naj kar na začetku povem. Povedal pa
               bom, zakaj. Če gledamo ta zakon kot celoto, lahko rečem, da je tipičen, ampak res
               tipičen, značilen za to vladajočo koalicijo in za to vlado. Je tipičen monopolno,
               lobistično, cehovsko usmerjen zakon. In to je tudi, vsaj jaz si tako razlagam in tako
               kažejo zadnji dogodki, edini namen tega zakona; tistega prvega, ki je bil, zdaj se je
               zadeva že malo spremenila, ampak tistega prvega, zakaj je bil vržen veljavni zakon:
               zato ker gre za ugoditev lobistom, za monopolizacijo. To se pravi, od tistega zakona,
               ko smo lahko vsi državljani vlagali spremembe v zemljiško knjigo, je prišlo do tega,
               da to lahko naredijo samo odvetniki in notarji. To je bil tisti zakon, prvi, ki je
               potem doživel, hvala bogu, usodo zavrnitve. Kaj to pomeni? To pomeni, da državljani
               in državljanke, ki imamo ali imajo to znanje, da lahko opravijo ta posel, tega seveda
               ne bodo več mogli, ampak samo preko odvetnikov in notarjev. Vi pa veste, da ko pri
               teh ljudeh – pa nič slabega o njih – odpreš vrata, plačaš, 200, 300 evrov. Tako pač
               je. Tako pač je. To je cehovska zadeva in drugače tudi biti ne more. Tem ljudem jaz
               nič ne očitam, ampak očitam temu, ki je šel spreminjati ta zakon, to pa je Vlada, in
               tistim, ki ste ga podprli. Tistim očitam, ne notarjem in odvetnikom! Oni so pač to
               sprejeli, zakaj pa ne bi. Ampak, tisti, ki je šel to spreminjati, tisti ima vse maslo
               na glavi!</p>
               <p>Ta amandma k 40. členu je zelo obširen in ima več postavk, in sicer: elektronsko
               vlaganje pisem, elektronsko vročanje, pisno vročanje pisanj, vodenje elektronskega
               spisa, prepis v zemljiškoknjižnih postopkih in tako naprej. To je vse napisano; to
               sicer ne pomeni, da to, kar je v tem zakonu, da je to slabo. Ne, rekli smo, da...
               Dobro, elektronizacija, informatizacija tega postopka je v redu, mi to podpiramo,
               samo zakaj na tak način?! Iz tega lahko izhaja, takšen kot je zakon, da so edino
               notarji, odvetniki in nepremičninske agencije usposobljeni, da opravijo to delo. In
               seveda za to zaračunajo. Normalno, saj ne bodo delali zastonj. Ampak, tisti, ki pa to
               znanje ima in ima tudi orodje, in v Sloveniji je vedno več teh ljudi, saj navsezadnje
               smo, ne vem, učeča družba, če hočete, kot se večkrat pohvalimo, imamo toliko
               študentov, zdaj pa vse to dajemo v koš, da ti ljudje pa ne znanja, nimajo nobenega
               znanja. Ja, potem se je treba vprašati, kakšne šole imamo, da jih nič ne naučijo, da
               niti v zemljiško knjigo ne bi bili sposobni sami posredovati vpisa! Vprašajte se,
               kakšne šole potem imamo, če vi zdaj jasno poveste, da ti ljudje tega ne morejo
               narediti, razne, razen, – to pa je druga zadeve, kar sem že na začetku rekel –, da
               dajete določenim lobijem vse pravice, da bodo "poharali" denar. Zdaj pa se odločite,
               ali je prvo, ali drugo, ali pa je oboje. Drugega vzroka biti ne more.</p>
               <p>V SDS pač zastopamo to stališče, da je v Sloveniji ne vem, 10 tisoč, 100 tisoč
               državljanov, ki so to sposobni opraviti, ne pa samo – mi pa oprostite, ne vem, koliko
               je odvetnikov – 100 ali 200 ali 300 odvetnikov, pa še 100 notarjev in ne vem koliko
               nepremičninskih agentov; ampak vseh skupaj ni 2 tisoč. Vseh skupaj, če seštejemo, ni
               2 tisoč tistih, ki bi to vpisovali. V Sloveniji pa je nekaj 100 tisoč ljudi, ki so
               sposobni to narediti, in mlada generacija, ki raste skupaj z računalniki, je takšna,
               ki to zna opravljati, tistih pa je na stotisoče. Na stotisoče! In vedno več je teh
               ljudi, ki prihajajo iz šol, ki to znajo. Pri starejših je to še malo težje, ampak
               mlajši pa to znajo. In mi tem ljudem onemogočimo. Ni razumljivo, da smo šli
               popravljat zakon, ki je ljudem to dajal, zdaj pa režemo. Zdaj pa dajemo to enemu
               lobiju, nekemu cehu. Ampak, še enkrat povem, jaz temu cehu nič ne očitam, oni bodo
               pač vzeli, kar bodo dobili; očitam tistim, ki to delate, ki predlagate takšne stvari.
               Dejstvo je, še enkrat to povem: mi zastopamo interese občanov, to, kar je dobro za
               njih in tudi poceni. To je v tem trenutku zelo pomembno; vsak cent je pomemben v teh
               težkih časih, če si ga ljudje lahko prihranijo, ker življenje je težko, pa ne bomo
               zdaj razglabljal, zakaj pa kdo ima večjo odgovornost. Smo za informatizacijo, saj ne
               nazadnje se je to začelo pred šestimi leti, smo tudi za krajevno pristojnost.</p>
               <p>In še nazadnje, kar je danes že bilo tudi omenjeno; če je takšen sistem veljal že iz
               časa Marije Terezije – zakaj pa mi zdaj to podiramo? Zakaj ta sistem podiramo? Iz
               časa Marije Terezije je to veljalo, mi pa sedaj preurejamo in dajemo samo nekim
               strogim cehom te pravice! Ampak v tistem času ni bilo toliko ljudi, ki bi imeli
               znanje, resda takrat tudi računalnikov ni bilo, ampak je bilo pa drugo znanje, ki je
               bilo potrebno; in ni bilo tega znanja toliko, kot ga je danes, med ljudmi, ki lahko
               to opravijo, pa je vseeno v tistem času bilo tako. In mi zdaj nekaj rušimo. Mene tu
               zraven ne bo!</p>
               <p>In ne vem, zakaj ni mogoče, če je vse v elektronski obliki – to je v redu, nima nihče
               nič proti –, da nekdo, ki želi vpis v zemljiško knjigo, prinese pisno obliko. Gospe
               in gospodje, v Državnem zboru imamo tudi omrežje Državnega zbora v elektronski obliki
               – ja, zakaj pa še potem dobivamo papir? Zato, ker se to pokazalo, da je to tudi
               verjetno dobro in je kombinacija. Če imaš papir, lahko spraviš zelo enostavno v
               elektronsko obliko. To mi zagovarjamo! In ravno v 40. členu je tudi ena od postavk
               pisno vročanje pisem, potem je vodenje elektronskega spisa, je sodobna elektronska
               oblika – se pretvori v elektronsko obliko. Ni mi jasno, zakaj toliko podpirate neke
               cehe. Ne bom zdaj našteval, kaj vse se je že v tem času tega mandata zgodilo, katere
               cehe smo vse podprli. To smo že velikokrat povedali. V tem trenutku tega ne bom
               ponavljal, ampak bom ostal pri tem. In ne vem, zakaj je treba monopolizirati, tako
               ali tako se že monopoli sami hočejo ustvarjati, a mi jih še preko zakona ustvarjamo.
               Enostavno je to nerazumljivo!</p>
               <p>V Slovenski demokratski stranki smo že večkrat vložili ta zakon, ki omogoča, da
               državljanke in državljani, ki posedujejo to znanje, da lahko to opravijo, in opravijo
               zaradi tega, ker je to veliko bolj poceni za državljanke in državljane, zaradi tega.
               In ne vem, zakaj bi nekomu morali nalagati delo, zato da bodo pri njem vrste. Zadeva
               se potem pokaže bolj pomembna, če so vrste. Ja, to je pa zelo pomembno, vsi čakajo v
               vrsti! Ampak, gospe in gospodje, zakaj je to potrebno? Smo v času, ko je čas
               dragocen, dragocen pa še drag je, v tem primeru je celo drag. In nekomu, ki ima že
               tako ali tako veliko denarja, bomo dali še več denarja in nekoga, ki je že tako ali
               tako v težavah, da preživi od meseca do meseca, mu bomo še nekaj vzeli, zato ker
               stvari z zemljiško knjigo je treba urejati, ker gre za lastnino. Še nekaj malega bomo
               vzeli stran ali pa mogoče niti ne tako malega, tako da se bo poznalo.</p>
               <p>V Slovenski demokratski stranki in jaz osebno nasprotujemo takšnemu početju in
               želimo, da naj tisti državljanke in državljani, ki so sposobni to opraviti sami,
               opravijo sami in pridejo bistveno ceneje skozi, zato jaz bom podprl amandma k 40. in
               55. členu, ker zavzema ravno to intenco in ohranja stvari, ki so še iz časa Marije
               Terezije in v času Marija Terezije se je marsikaj dobro uredilo, v primeru zemljiške
               knjige že, pa še kaj drugega. Tako da ni treba vsega porušiti, kar ima zgodovinsko
               patino. Ta primer – ni potrebno. Poleg tega je pa to rešitev, ki jo vi predlagate –
               dobro, verjel bom temu, kar sem prebral, da smo unikatni v Evropi. Biti unikaten
               nekje je pa zelo problematično, mi imamo že zelo bogate izkušnje, ko smo želeli biti
               unikatni. Zelo problematične izkušnje. Ne vem, zakaj bi še enkrat poskušali najti
               toplo vodo, mislim, da te potrebe ni.</p>
               <p>Zato podpiram ta dva amandmaja. Če bosta ta dva amandmaja sprejeta, potem bom podprl
               tudi zakon, drugače bom pa odločno nasprotoval temu zakonu, ki bo še dodatno
               osiromašil državljanke in državljane. Hvala lepa.</p>
            </sp>
            <sp xml:id="SDZ5-Redna-26-2011-03-23.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Borut Sajovic.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-23.sp46">

               <speaker>MAG. BORUT SAJOVIC:</speaker>

               <p>Lahko bi samo rekel: o sveta demagoška preproščina, kajti to, kar človek sliši, potem
               ko nekaj že desetkrat razloži, je pa enostavno že kar veliko. Pa pojdimo lepo po
               vrsti. Očitno imajo nekateri opomnike napisane še iz decembra, ko so zavračali prvi
               osnutek, za katerega priznam, da ni bil najboljši, ta pa je bistveno boljši in zato
               sem se z veseljem podpisal na vrh.</p>
               <p>Da ne bo nesporazuma: seveda se z amandmaji ne strinjam, ker mislim, da je že osnovni
               zakon dovolj dober.</p>
               <p>Prvi očitek je, da je zakon neustaven, ker dela razliko med ljudmi: nekateri imajo
               računalnike, drugi jih nimajo. Potem je treba prignati zadevo do absurda. Tudi od
               tistih, ki bi hodili na sodišče to vlagat, imajo nekateri možnost avtobusnega
               prevoza, drugi ga nimajo. Potem je treba sprožiti ustavni spor, da je treba vsem
               zagotoviti tudi avtobusni prevoz. Ali pa, recimo, je zakon neustaven zaradi tega, ker
               nekateri imajo osebne avtomobile, drugi jih nimajo. Potem še naslednji absurd –
               Rudolf, govorili ste, sem vas poslušal, poslušajte tudi vi mene. Naslednji absurd, da
               vsi nimajo tega znanja. Potem je treba takoj v tej državi dovoliti prav vsem, da
               recimo delajo operacije na odprtem srcu, kajti če nekateri tega ne znajo, drugi pa
               znajo - potem je to ustavna diskriminacija. Nekateri imajo za to usposobljene
               ambulante, drugi jih nimajo – potem je zadeva ustavno sporna in jo je treba vreči.
               Nekateri se radi zgledujejo do časov Marije Terezije. Jaz bom šel po logiki absurda
               še dlje. Nekoč sem slišal prijazen vic, da so vsi stari Slovani izumrli; in to je
               res, so. So – zato ker niso imeli mobitelov.</p>
               <p>Resnica je pa bistveno drugačna: po tem zakonu, še enkrat poudarjam, imajo vsi
               možnost urediti zemljiškoknjižno zadevo, če imajo le ustrezno listino: nekateri pri
               notarjih, drugi pri nepremičninskih agencijah, ki jih je seveda bistveno več, in si
               tisti v nepremičninskih agencijah na čisto dostojen, legalen način služijo kruh,
               lahko to uredijo tudi odvetniki gospodarske družbe in še kdo. In tisto, kar je
               najpomembnejše – pa bom ponovil danes še 57 krat, če je treba – :vsakdo od nas, ki
               ima znanje, lahko to uredi kot fizična oseba in to je bistveno. Lahko uredi na
               elektronski način, lahko pa na enem mestu, v Ljubljani na okrajnem sodišču, tudi na
               fizičen način.</p>
               <p>Nekateri, ki so ustvarjali v tej državi lobije, jih zdaj vedno znova pogrevajo, ampak
               moram reči, da sem kot predlagatelj dobil pismene amandmaje nezadovoljstva prav s
               strani lobijev. Notarji – če kdo, so bili oni s to našo predlagano rešitev
               nezadovoljni. Da ne morejo cel dan nekaj kopirati in pošiljati naprej, za vse skupaj
               pa nič denarja. To je bil argument nekega lobija, ki ga naj bi mi predlagatelji
               ščitili. Gospa mi je rekla, da če bo prišlo na dan 50, 60 strank ali pa ena stranka s
               50 identičnimi predlogi, da se bo za nek drobiž cel dan ukvarjala s tem! Da tega
               nočejo, da naj to breme prenesemo na sodišča. Za sodišča pa vemo, da so že itak
               prezasedena in ta zgodba zagotovo razbremenjuje tudi sodišča, enostavno pa povečuje
               učinkovitost in gre korak naprej.</p>
               <p>Se bom pa z veseljem še oglasil, ničkolikokrat, če bo treba, samo da seveda tisto,
               kar se stalno ponavlja kot laž, ovržemo.</p>
            </sp>
            <sp xml:id="SDZ5-Redna-26-2011-03-23.sp47">

               <speaker>PREDSEDNIK DR. PAVEL GANTAR:</speaker>

               <p>Bom dal takoj prijavo, dr. Gorenak. Najprej se je k besedi prijavil Boštjan Škrlec,
               državni sekretar na Ministrstvu za pravosodje, potem bom dal prijavi.</p>
            </sp>
            <sp xml:id="SDZ5-Redna-26-2011-03-23.sp48">

               <speaker>BOŠTJAN ŠKRLEC:</speaker>

               <p>Hvala lepa, gospod predsednik.</p>
               <p>Morda ni odveč ponoviti nekaj stvari, ki smo jih, ko je vladni predlog bil v
               proceduri, večkrat predstavili, pa kot kaže, ne povsem zadosti jasno.
               Zemljiškoknjižni postopki so namenjeni temu, da se izvrši zemljiškoknjižni vpis. Ta
               zemljiškoknjižni vpis pa je tako pomemben zato, ker se s tem pridobi lastninska
               pravica na nepremičnini. To je dobro imeti pred očmi, ker namreč zgolj s tem, da se
               sklene neka pogodba o nakupu zemljišča, in zgolj s tem, da se plača ta znesek, in
               zgolj s tem, da se overi podpisna pogodba, overijo vsi podpisi na pogodbi, s tem
               oseba, ki je kupec, še ni postala lastnik. Oseba je postala lastnik takrat, ko je
               pravnomočno vpisana v zemljiško knjigo. To je osnovna pomembna lastnost vpisov v
               zemljiško knjigo. Vpis v zemljiško knjigo pa je mogoč samo na podlagi
               zemljiškoknjižnega dovolila. To je poseben stavek, v katerem tisti, ki lastnino daje,
               v katerem ta pove tistemu, ki lastnino pridobiva, da mu dovoli, da se na njegovo ime
               knjiži lastninska pravica v zemljiško knjigo.</p>
               <p>In zakaj je to zemljiško dovolilo tako pomembno in ga tako izpostavljam? Zaradi tega,
               ker mora biti pri njem udeležen notar. Ni druge možnosti, kot da je udeležen notar.
               Tak je zakon. To je temeljni koncept našega pravnega reda. Notar to zemljiškoknjižno
               dovolilo overi. Overi podpise. Včasih je treba skleniti to dovolilo v obliki
               notarskega zapisa in šele tak overjen in pravilno opremljen odpravek
               zemljiškoknjižnega dovolila je lahko podlaga za kakršenkoli zemljiškoknjižni predlog.
               In o zemljiškoknjižnih predlogih danes govorimo veliko. Ker je razprava, tako kot že
               nič kolikokrat, o tem, kdo naj bo tisti, ki lahko tak zemljiškoknjižni predlog vloži.
               Vse to je seveda treba imeti pred očmi zaradi tega, ker je že danes več kot 95 %
               zemljiškoknjižnih predlogov vloženih na podlagi zemljiškoknjižnih dovolil, na katerem
               so udeleženi notarji, kar pomeni, da v 95 % kupci ali novi lastniki že tako in tako k
               notarjem pridejo. Notariat ima to pomembno nalogo zaradi tega, ker je to služba, ki
               je v javnem interesu. Notar ni kar nekdo. Notar je, če povem nekoliko bolj slikovito,
               že napol državni organ, ker ima ustavni položaj drugačen in tudi odgovarja drugače
               kot kakršen koli zasebnik. Govoriti o tem, da je to nek monopol, katerega glavni cilj
               je zaslužkarstvo, ne vem, če je ravno primerno. Ker že danes je zahteva taka, da 95 %
               vseh vlog gre čez notarske roke, več kot polovica, krepko več kot polovica vseh
               zemljiškoknjižnih predlogov pa je že danes vložena s strani notarjev.</p>
               <p>Nova ureditev, ki bo v bistvu zelo podobna tistemu, kar je Vlada že decembra
               predlagala, bo seveda pomenila, da bodo te storitve vpisa in s tem pridobitve
               lastninske pravice na nepremičnini za stranko pomenile večjo pravno varnost, ker ne
               bo vmesnega časa med trenutkov sklenitve pogodbe, overitve podpisov, overitve
               zemljiškoknjižnega dovolila in kasneje vpisom v zemljiško knjigo, ampak bo ta čas med
               izpolnitvijo pogojev in vpisom skrajšan na minimalen mogoč čas, ker bo notar tisti,
               ki bo to lahko takoj opravil in za stranko vložil zemljiškoknjižni predlog, za
               katerega, mimogrede, mi ni znano, da bi mnogi državljani v tem uživali, ker gre za
               zelo natančno in pikolovsko izpolnjevanje natančnega obrazca s celo vrsto podatkov.
               In če ti podatki niso pravilni, sodišče vlogo zavrne in zahteva dopolnitev oziroma ne
               zavrne, ampak jo vrne, zahteva dopolnitev in če dopolnitve ni, jo zavrže. Ta storitev
               bo za državljane tudi hitrejša, ker jim omogoča, da vse opravijo na enem mestu. Ko
               bodo prišli k notarju overiti svoj podpis, bo tam tudi celotna storitev lahko
               zaključena – če se bodo tako odločili. Če se bodo tako odločili, bo to za njih tudi
               cenejše, ker bo po sprejetju tega zakona, kot smo to že večkrat povedali, minister
               spremenil notarsko tarifo zaradi tega, da prilagodi celoten znesek plačila, ki ga
               morajo stranke za vknjižbo v zemljiško knjigo plačati, vključno s sodno takso in
               notarsko pristojbino, in bo ta znesek v vseh primerih vpisov nižji od tega, kar danes
               plačajo, če zemljiškoknjižni predlog napišejo sami doma. To je pomembno povedati.</p>
               <p>Seveda pa bi glavna točka današnje razprave morala biti usmerjena v to, da je bila
               narejena pomembna razlika na tem, da danes ni nujno, da se vse konča pri notarju. Po
               tem predlogu, ki je danes na mizi, je namreč mogoče, da se človek, če tako želi,
               odloči in gre domov in sam napiše zemljiškoknjižni predlog. Če to želi. Ta možnost je
               odprta, je časovno neomejena in preprosto ne drži, da bi bil dostop do sodišča
               komurkoli omejen in da bi bila postulacijska sposobnost, torej sposobnost vložiti
               zemljiškoknjižni predlog, omejena na ta način, da to tisti, ki želijo sami, ne morejo
               narediti. To preprosto ne drži, to bodo lahko naredili sami od doma po elektronski
               poti, če bodo želeli. Če bodo želeli pa fizično, s papirjem to opraviti, bodo pa
               morali na krajevno pristojno sodišče, kjer jim bodo to vlogo pretvorili v elektronsko
               obliko in tudi listine, če bodo stranke to želele, in bodo sprejeli v hrambo.</p>
               <p>Postulacijska sposobnost ni omejena po predlogu zakona, ki ga imate, gospodje in
               gospe, danes pred seboj. V predstavitvi mnenj je bilo zaslediti bojazen, da je treba
               odpraviti časovno luknjo, ki se pojavi med izpolnitvijo pogojev za vpis in samim
               vpisom v zemljiško knjigo, ker to vodi v pravno negotovost oziroma odpira možnosti za
               zlorabe. To je res. To drži, ta časovni zamik je lahko zelo nevaren. V tem lahko
               pride do špekulativnih dvojnih prodaj in podobnih zlorab ali malverzacij druge vrste
               in prav v tem je eno izmed dodanih vrednosti tega sistema, ki je danes pred vami.
               Namreč, ta časovni okvir, ta časovni zamik med izpolnitvijo pogojev in samim
               predlogom za vpis je pravzaprav minimalen. Če stranka ne želi zamika, zamika ni.
               Sistem je nastavljen tako, da je takoj po izpolnitvi pogojev izpolnjen predlog za
               vknjižbo in s tem je varovan vrstni red in prostor za malverzacije je s tem zaprt in
               odpravljen. Tako je ta bojazen odveč.</p>
               <p>Izpostavljeno je bilo stališče Sodnega sveta, ki naj bi bilo zelo problematično, pa
               vendar je treba povedati, da je bilo na seji odbora jasno povedano, da Sodni svet
               sicer podpira zakon, ne pa v celoti. In izpostavil je tiste točke, ki so bile posebej
               problematične, zlasti je bila omenjena možnost, ki je bila takrat v času trajanja
               seje odbora še začasna, in to je ta, da lahko stranke same fizično na sodišču vložijo
               zemljiškoknjižni predlog, ker je takrat bilo to obdobje časovno omejeno na eno leto.
               Kasneje je bil sprejet na odboru amandma, kjer je bila ta ureditev iz prehodnih
               določb, ki je bila časovno omejena, spremenjena v trajno ureditev. Torej bodo vsi
               državljani, ki bodo to želeli, če bodo ocenili, da je to za njih ugodneje, lahko
               odpotovali na sodišče, tam vložili papirnati zemljiškoknjižni predlog, predložili
               tudi listine, ki so podlaga za vpis, sodni uslužbenec bo to pretvoril v elektronsko
               obliko in s tem bo državljan lahko na kraju samem tudi fizično oddal zemljiškoknjižni
               predlog. Zatorej, tisti osnovi pomislek, ki ga je Sodni svet izražal, je s tem
               odpravljen. Predstavnica Sodnega sveta je na seji odbora to tudi jasno povedala.
               Zaradi tega ni dobro, da danes vodimo razpravo, kot da je ta problem še vedno
               prisoten.</p>
               <p>Z vsem tem želim povedati to, da je ta predlog, ki je pravzaprav v veliki večini
               vsebina, ki jo je Vlada že predlagala in dopolnjen s temi dopolnitvami, ki širijo
               postulacijsko sposobnost, v interesu državljanov. Ne vem, če je dobro strašiti
               državljane, da se s tem krepijo neki lobiji. Ti lobiji niso lobiji, to so organi, ki
               jih Ustava Republike Slovenije predvideva in Vladi se zdi utemeljeno, da ti organi
               tudi izvajajo tiste naloge, za katere so predvideni; še zlasti, če je to za
               državljane ceneje. In to v primeru tega zakona je ceneje, je hitreje in je tudi bolj
               pravno varno. Hvala lepa.</p>
            </sp>
            <sp xml:id="SDZ5-Redna-26-2011-03-23.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim za prijavo. Besedo ima Jožef Jerovšek.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-23.sp50">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Še stalno obstaja jasna omejitev neposredne postulacijske sposobnosti slovenskih
               državljanov. Enake, takšne, ki vsakemu opravilno sposobnemu državljanu omogočajo
               samostojen vpis. Še vedno trdim, in to ni zgolj moja trditev, ampak je to trditev
               tudi Gospodarske zbornice, da so Slovenci dovolj opravilno sposobni, dovolj
               izobraženi in spretni in takšno omejevanje posledično zmanjšuje tehnično, bi rekel,
               administrativno sposobnost Slovencev, zmanjšuje njihovo sposobnost inovativnega
               razmišljanja, kar je slabo. Tega si ne bi smela privoščiti ne Vlada ne vladna
               stranka.</p>
               <p>Danes je bil gospod državni sekretar bistveno bolj previden, ko je odgovarjal na
               pripombe poslancev in poslanskih skupin, kot na Odboru za notranjo politiko zadnjič.
               Zadnjič je po nastopu predstavnice Sodnega sveta, nekdanjega sodnika Gerbca iz
               Gospodarske zbornice in nas, nekaterih poslancev, enostavno dejal, da si nismo
               prebrali zakona in ne vemo, kaj v njem piše. Jaz sem takrat ocenil to kot vmešavanje
               v neodvisno sodstvo, kajti o mnenju Sodnega sveta, ki je govoril o štirih segmentih,
               reči, da si tam niso prebrali zakona, je seveda vmešavanje. Saj pravim, danes ste se
               malo drugače lotili te zadeve, tega niste več ponavljali.</p>
               <p>Vendar pa zame ni sprejemljivo to, kar so nekateri razpravljavci vladnih strank danes
               rekli, češ, sprejmimo to in bomo videli, kakšne rezultate prinaša. Ne! Če je
               opozorjeno na nekaj, kar še vedno velja. Sodni svet pravi, da odstop od krajevne
               pristojnosti odstopa od temeljnih načel zemljiške knjige, in "Sodni svet izraža skrb,
               da bodo stranke imele morda nekoč v prihodnosti večjo težavo zbirati dokaze in
               dokazovati pravna dejstva." To pa je enakost pred zakonom. In odstopa se od enakosti
               pred zakonom. Enakost pred zakonom pa je ustavno načelo. In to ustavno načelo, sem
               prepričan, bo Ustavno sodišče spoštovalo, ne glede, v kakšni sestavi bo nastopalo.
               Zdaj se sprašujem, ali pomeni takšno mnenje, "zdaj to naredimo, potem bomo pa s
               predlogi šli nad te spremembe," da bo gospod Thaler v bodoče delal te amandmaje?
               Vidimo, da je takoj pristal na to, da bo za nekatere vlagal amandmaje in predloge.
               Delate prostor za to, da bodo ti vaši skupni funkcionarji – ne nazadnje je še vedno
               član ene od strank, zastopal je pa celotno koalicijo tam v Evropskem parlamentu –,
               ali delate to zato, da bodo te njegove lobistične sposobnosti zadovoljene, ali pa
               imate tu kakega drugega lobista, kakega drugega, ki bo prišel in rekel, kako zdaj pa
               moramo nekaj spremeniti. Zakaj ne spremenimo oziroma ne omogočimo tega tako, kot je
               bilo – mislim, kot je bilo, kot je pravilno, kot je drugod v Evropi. Zakaj nam mora
               Gospodarska zbornica z izkušnjo iz Evrope reči, da delamo unikum, da delate unikum?
               Zakaj delate unikum v Evropski uniji? Zato, da bodo na tem lahko nekateri služili, da
               pa državljani ne bodo več enaki in enakopravni pred zakonom. To je slaba rešitev. In
               trmasto vztrajanje pri tem skozi tri novele zakona je tudi pravzaprav želja vladajoče
               koalicije, da se državo paralizira, da so njeni državljani paralizirani v odnosu do
               države. To je postopno uvajanje brezpravnosti povprečnega državljana. Mislim, da so
               trikrat zarotirani zakonski predlogi, en veto Državnega sveta, mnenje Gospodarske
               zbornice, mnenje Sodnega sveta dovolj, da končno spregledate? Tudi v odnosu do
               povprečnega državljana.</p>
               <p>Zato še enkrat: zdi se mi pametno, da premislite, kolikokrat še boste vztrajali, da k
               tistemu, kar so opozorila Sodnega sveta, kar so opozorila Gospodarske zbornice, kar
               so opozorila tudi opozicije, ne zamahnete samo in odklanjate. Hvala.</p>
            </sp>
            <sp xml:id="SDZ5-Redna-26-2011-03-23.sp51">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Vinko Gorenak.</p>
               <p>Prosim.</p>
            </sp>
            <sp xml:id="SDZ5-Redna-26-2011-03-23.sp52">

               <speaker>DR. VINKO GORENAK:</speaker>

               <p>Hvala lepa.</p>
               <p>Metamorfoza, kako je to luštna zadeva gospod Sajovic. Iz ličinke nastane metulj. To
               je res lepo povezovati. Jaz sem vas prej zelo lepo opazoval, ko ste govorili.
               Novembra ste podprli zakon, zdaj pravite, da je bil to slab zakon, da ste vložili
               novega. Res lepo! Gospod državni sekretar, jaz sem slišal neko drugo razlago, vi
               danes govorite o tem, da je notar tisti, ki skrbi za zakonitost cele zadeve, da je ja
               v redu. Je tako? Ja, gospod Lepoša, ki je imel pa Orion čez – pa ni bilo tako. Takrat
               so nas pa vsi po vrsti prepričevali, odnosno so nas prepričevali, da je notar samo za
               postopek in ne za vsebino. Tako je bilo takrat, ampak torej zdaj enkrat metulj –
               ličinka, LDS – Zares, vse to vidimo. Dobro, pustimo. Vsebina.</p>
               <p>Vsebina je pomembna – zakaj? Vsebina je pomembna zato, ker govorite o tem, da bo to
               ceneje, da bo to bolje in tako dalje. Ja poglejte, zakaj armada odvetnikov gospoda
               Jankovića ali pa nekoga drugega, nima pristojnosti? Nobena občina nima pristojnosti,
               da bi to vladala. Zakaj? Zaposlene imajo ljudi, ki znajo to narediti. Ne, po zakonu
               ne smejo. Zakaj številni gospodarski subjekti – ali si predstavljate nekatere
               druge... Ne, ne; ne občina preko pravobranilstva – pustite to. Mora pravobranilstvo
               ustanoviti – ne, ne, to ne. Občina kot občinska, ne vem, pravna služba mestne občine
               Ljubljana, Maribor ali pa Tržič, saj je vseeno, katera. Domnevam, da imate pravnika,
               to zna narediti. Zdaj mu pa vzamete to zadevo. Zakaj? Zato da boste plačali odvetnika
               notarja. Zato. Vidite, to je problematična zadeva. In ko govorite o vseh ostalih
               zadevah. Tistih 5 % ljudi, ki nima računalnikov – dvomim, da jih bodo kdaj imeli!
               Pač, obstajajo med nami ljudje, ki z računalniki ne znajo delati, pa so verjetno
               mlajši od mene, od vas, marsikoga drugega. Ne znajo – pa kaj! Ne jim vsiljevati, ne
               jih prisiljevati v to, da si bodo morali to nabaviti ali pa plačati x denarja. To na
               noben način ni v redu.</p>
               <p>Veste, o tem, ali je ta zakon ustaven ali ni ustaven, o tem odloča Ustavno sodišče.
               5. maja leta 2009 ste me učil, kako je treba spoštovati Ustavno na sodišču, dokler
               nas ni predsednik Vlade popravil, pa je rekel, da dajte, raje bodite tiho. Torej,
               zadeva je še v lobijih. Saj nima smisla o tem govoriti, saj to vsi vedo! To pa res
               danes ve vsak, ne vem, če še imate kaj slovenskih državljanov, ki ne bi vedeli, kaj
               to je, razen tistih, ki so člani. Normalno je, tudi meni so pisali notarji, tudi meni
               so pisali. Hoteli so priti na razgovor. Ampak jaz sem zelo jasno rekel, da ne. Hvala,
               ne potrebujem vas! Lahko napišete, kar želite. In so napisali; napisali so, da imajo
               premalo denarja. To so napisali! Oni so napisali in tudi meni povedali isto, da jim
               premalo denarja nam dajete. Logično. Logično. Več hočejo, ker je premalo. Nič ni
               potrebno, če vi ali jaz ali še mnogi drugi sami znajo to vložiti, ampak na tem smo
               tako ali tako za naslednje leto in pol, z vidika lobijev – bom počasi res vrgel puško
               v koruzo. Hvala lepa.</p>
            </sp>
            <sp xml:id="SDZ5-Redna-26-2011-03-23.sp53">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Kot predlagatelj ima besedo mag. Borut Sajovic.</p>
            </sp>
            <sp xml:id="SDZ5-Redna-26-2011-03-23.sp54">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Res je prav zabavno tako na tak lep dan v parlamentu. Pa bom zdaj dvakrat eno in isto
               prebral, mogoče le zaleže. Poleg notarjev bodo lahko zemljiškoknjižni predlog vložile
               tudi fizične ali pravne osebe v svojem imenu, odvetniki, gospodarske družbe, ki
               izpolnjujejo pogoje za opravljanje storitev v prometu z nepremičninami ter državno
               ali občinsko pravobranilstvo kot zastopnik predlagatelja in potem vse fizične osebe.
               In to je preprosto dejstvo.</p>
               <p>Poglejte, ta storitev bo pri notarju stala nekaj evrov, v medijih ste videli tarife
               in zneske, kakšna je taksa do 20 tisoč evrov, kakšna pa potem naprej. Enostavno gre
               pri nepremičninah in pri tako pomembnih zadevah, kot so, recimo, nakup parcele, nakup
               stanovanja, nakup hiše, za zadeve, ki so neprimerljive, kajti ljudje, naši državljani
               rabijo pri teh zadevah predvsem brezhibno pravno storitev in pravno varnost. In za to
               gre v tej zgodbi. To bo očitno danes treba še večkrat ponoviti.</p>
               <p>Prepričani smo, da je zadeva v dobro predvsem državljank in državljanov in njihove
               pravne varnosti. Hvala lepa.</p>
            </sp>
            <sp xml:id="SDZ5-Redna-26-2011-03-23.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Cvetka Zalokar Oražem, prosim.</p>
            </sp>
            <sp xml:id="SDZ5-Redna-26-2011-03-23.sp56">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani kolegi in kolegice!</p>
               <p>Moram reči, da sem bila med tistimi koalicijskimi poslanci, ki sem prvotnemu zakonu,
               ki ga je predlagalo Ministrstvo za pravosodje, nasprotovala v vseh fazah. Imela sem
               številne pomisleke in moram reči, da so mnogi od teh pomislekov bili v popravkih
               oziroma v tem zakonu, ki ga je kasneje vložila skupina poslancev in ga obravnavamo
               danes, v resnici popravljeni. Moram reči, da argumenti, ki jih danes slišim s strani
               SDS, so očitno resnično takšni, da imajo danes še vedno pred seboj enak papir kot
               pred mesecem in pol, ko smo, vključno tudi z mano, oporekali prvotnemu predlogu
               sprememb zakona o zemljiški knjigi.</p>
               <p>Tu moram reči, da se žal z njimi ne morem strinjam, kajti občinam je zdaj dosledno
               dana možnost, da izvršujejo elektronsko vlaganje zemljiškoknjižnih predlogov. To je
               pravna oseba iz prve točke 3. člena in občine imajo poslej popolnoma prosto pot,
               jasno v elektronski obliki.</p>
               <p>Druga stvar, ki se danes – in za ta del se mi zdi dobro, da smo ga popravili. Ravno
               tako se to odpira tudi nepremičninskim agencijam, če tako rečemo oziroma podjetnikom,
               posameznikom, gospodarskim družbam, ki bodo prav tako lahko vlagali. In to sta dve
               noviteti, za kateri se mi zdi, da sta izjemno odprli in pravzaprav smo dosegli tisto,
               kar je bilo tudi pri meni osebno razlog za nasprotovanje zakona v prvotni obliki.</p>
               <p>Pri zadnji točki, to je pa možnost posameznika, da lahko tudi sam vlaga, pa smo
               ostali, če tako rečem, na pol poti. Če natančno pogledate 11. točko tega 125.a člena,
               ki pravi, da lahko predlagatelj vloži predlog vknjižbe lastninske pravice v svojo
               korist tudi na zapisnik na sodišču, to pomeni ravno to obliko, ko greš lahko kot
               državljan na sodišče, in do tu je vse v redu. Tam, kjer pa smo se mi ločili in kjer
               jaz imam še vedno pomisleke, pa sta dve omejitvi, ki sta bili dani in ki povzročata,
               po moji oceni, delno manjšo dostopnost do te usluge; kajti to je pa omejeno z dvema
               zadevama - da se to lahko opravi samo osebno in da se to lahko opravi samo na sodišču
               tistega območja, kjer nepremičnina leži.</p>
               <p>Skratka, tukaj sta dve omejitvi, s katerima se jaz osebno nisem strinjala in tukaj
               moramo biti korektni. Do tukaj so vse stvari pravzaprav približane, edino, kar smo
               zdaj naredili, smo na nek način državljanom omejili to možnost, da bodo morali iti
               osebno in ne tudi z možnostjo po pooblaščencih in da bodo morali iti tja, kjer
               nepremičnina leži. Ne pa tako kot je zakon v celiti zastavljen – in to moram reči, da
               me čuti. Zakon je zastavljen tako, da se krajevna pristojnost pravzaprav izbriše,
               ampak na tej točki jo pa na novo uveljavljate zato, da morda državljanom onemogočimo
               bolj prijazen dostop do tega, da bi lahko tudi sami vlagali.</p>
               <p>Moram reči, kolegi iz SDS; da sem v teh dneh govorila tudi s predstavniki Gospodarske
               zbornice – sama nisem članica Odbora za notranjo politiko, nisem sodelovala. In to je
               tista točka, še edina točka, kjer je še nasprotovanje in nezadovoljstvo
               predstavnikov. Tako da tisto, o čemer ste danes govorili, da opozarja Gospodarska
               zbornica– jaz sem bila danes z njimi v stiku in sem vprašala, kaj je še vedno zamera.
               To je zamera. Ampak, meni je žal, da nismo v preteklem tednu, ko smo se še skušali
               tik pred zdajci pogovarjati, da bi to stvar popravili, da tega nismo uspeli narediti,
               ker bi naredili v resnici potem res stvar bolj prijazno za državljane. Tukaj smo jih
               pač delno omejili. Vsekakor je pa treba reči tudi to, prej je bilo že povedano, in
               res se vidi, da imate stara navodila, da to traja samo omejeno obdobje. To omejeno
               obdobje smo prav tako zbrisali in ga ni več. Ta možnost, da bodo državljani lahko
               sami na sodišču vlagali, je zdaj neomejena in bo trajala vseskozi.</p>
               <p>Tako lahko rečem, na nek način je bilo dobro in sem pravzaprav vesela, da smo zakon,
               takšnega kot je bil prvotno, zavrnili, ker smo pripravili ali pa je pripravljena zdaj
               še s popravki boljša zadeva.</p>
               <p>Pomisleki, ki jih pa ima Sodni svet, so tudi mene zbegali. Moram reči, da je Sodni
               svet organ, ki ga spoštujemo. Pod njim je podpisan dr. Miro Cerar. Jaz sem resno
               vzela te zadeve. Ampak moram reči iskreno tako: pomisleki so smiselni in so, tako kot
               pravijo, resna vprašanja. Ampak žal, velik del teh pomislekov je vezan na koncept
               zakona, ki pa je bil postavljen že pred leti. Mi smo se – in mene to tudi na nek
               način skrbi, jaz sem to predlagateljem večkrat rekla – mi smo se takrat odločili za
               popolnoma ali zgolj elektronsko vlaganje. Ali bi lahko v tej fazi to zadevo nekoliko
               omilili, ne vem. Je pa res nekaj, kar vzbuja tudi pomisleke in vzbuja tudi določene
               dvome, in mislim, da so to povedali predstavniki Sodnega sveta. So države, jaz sem že
               ob prvem zakonu rekla, da, recimo v Avstriji, to stvar že deset let vodijo vzporedno,
               ker so enostavnona tej točki konzervativni. Mi smo šli zgolj v elektronsko obliko.
               Upam, da nas ne bo bolela glava. In ravno zato, ker je zgolj elektronsko, pa moramo
               biti toliko bolj previdni, kaj naredimo, da ta oblika ne bi bila diskriminatorna, da
               del državljanov te možnosti ne bi imelo. In zato se mi zdi zdaj, ko smo odprli tudi
               možnost, da lahko vsakdo vlaga tudi sam na sodiščih, da smo del teh pomislekov, s
               težko muko, ampak smo vendarle odpravili.</p>
               <p>Enako velja tudi za vprašanje odprave krajevne pristojnosti in pa hrambe teh
               listin.</p>
               <p>Tako je na teh točah opozorilo Sodnega sveta relevantno, je smiselno, seveda se pa
               sama tudi sprašujem, ali je dejansko ta stvar še mogoča, da se jo vrne nazaj glede na
               to, kakšne zasnove so bile sprejete pri prvotnem zakonu. Morda je bila ta možnost
               dana, morda ne, jaz nisem dovolj pravno vešča teh stvari, seveda pa ta skrb ostaja in
               verjetno bo nekaj časa kot nek Damoklejev meč tudi visela nad vsemi, ki so šli v
               takšno, bom rekla, precej precej posodobljeno različico, ki pa je na nek način lahko
               tudi kdaj pa kdaj problematična in sporna na nekaterih točkah.</p>
            </sp>
            <sp xml:id="SDZ5-Redna-26-2011-03-23.sp57">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Vito Rožej.</p>
            </sp>
            <sp xml:id="SDZ5-Redna-26-2011-03-23.sp58">

               <speaker>VITO ROŽEJ:</speaker>

               <p>Hvala lepa za besedo.</p>
               <p>Na začetku naj morda malo postopkovno, ampak vseeno spomnim, da današnja novela
               zakona o zemljiški knjigi ima oznako 
                  EPA 1491
               /V, ker mislim, da tega večina predhodnih razpravljavcev ni vedela, pa tudi
               pripombe Sodnega sveta se nanašajo večinoma na kakšne druge novele. Res je, da Sodni
               svet lahko daje mnenje na vložene predloge in da za tiste reči, ki se vmes zgodijo na
               matičnem delovnem telesu, ne ve in se do njih ne more opredeljevati.</p>
               <p>Mislim, da toliko dilem, kot jih je bilo izpostavljenih s strani Sodnega sveta v
               zdajšnji različici zakona, kakršna je bila potrjena na matičnem delovnem telesu, ni.
               Nekatere so, kot je že bilo rečeno, pravzaprav nekatere izhajajo že iz zdaj veljavne
               zakonodaje, tudi kolega Gorenak se je z njo pravzaprav hvalil, da pač že zdaj na
               sodiščih se ne hranijo popolne listine, da je že zdaj obstajala možnost, da je vsak,
               da tako rečem, svoje papirje na sodišču dvignil, to so ljudje množično tudi počeli,
               ali pa malo manj množično, ali pa kakorkoli že; popolnih zbirk listin že zdaj na
               sodiščih ni več, se kaj kdaj lahko najde, ampak ni pa to zdaj pravilo, prej izjema,
               ki ga potrjuje.</p>
               <p>V predstavitvi mnenj poslanskih skupin so bili predstavniki Poslanske skupine
               Slovenske ljudske stranke tisti, ki so rekli, da je zdajšnja varianta zakona tako
               izboljšana in zadosti dobra, da ji dajmo priložnost. Jaz razumem, da je kolega
               Jerovšek slišal napačno in je to izjavo pripisal eni od poslanskih skupin koalicije.
               Se mi pa v tej luči njegovo govorjenje o omejitvi postulacijske oziroma opravilne
               sposobnosti zdi rahlo paradoksalno, da pač kolega Jerovšek nam očita kaj takega,
               obenem pa počne, kar počne oziroma dela pravzaprav tisto, česar ne.</p>
               <p>Tisto, zaradi česar sem se pa oglasil, je pa pravzaprav ta socialna demagogija, ki
               sem jo slišal od kolege Petana; poleg dejstva, da v zakonu seveda ne piše tisto, kar
               mu je bilo očitano, da bi skratka, kot je bilo rečeno, starejši ljudje, ki morajo
               paziti na vsak cent in nimajo interneta in ne morejo več fizično vlagati na sodišču –
               to skratka ne drži, so tudi kasnejši sogovorniki to ovrgli. To, da pa je v tej državi
               100 tisoč mladih, ki imajo recimo znanje, ki imajo elektronski podpis in bi to lahko
               počeli, in da tega ne smejo, seveda tudi ne drži, ker z elektronskim podpisom se to
               sme delati. Tisto, kar je pa najbolj zgrešeno pri tej tezi, je pa to, da ima sploh
               kdo od teh 100 tisoč mladih, ki so izobraženi, imajo elektronski podpis, imajo
               znanje, denar, da kupi nepremičnino, da ima sploh razlog, da gre na zemljiško knjigo,
               to je večji problem. In dejstvo, da je nekdo, ki sploh ima kakršenkoli opravek na
               zemljiški knjigi, da tako pogojno rečemo, revež, ki si ne more privoščiti nekaj evrov
               za to ali tisto stvar, ali za sodno takso. To je absurd. Kdor ima razlog, da gre na
               zemljiško knjigo, ta ni revež. Revež je ta, ki nič nima! Nima razloga, da gre na
               zemljiško knjigo, ne da bi vknjižil, ne vem preživninsko pravico ali kaj šele kakšen
               nakup. Tisti med 100 tisoč mladimi, ki pa kupujejo ali pa kupujemo, pa ne kupujemo s
               svojim denarjem, ampak s sposojenim, z denarjem od bank, s hipotekarnim kreditom, in
               tisti, ki nam posodi ta denar, ima seveda razlog za to, da dobro zavaruje to svojo,
               da tako rečemo, naložbo. Kako to počne – s pomočjo notarja, pooblaščenca in tako
               naprej. Tudi če bi jaz hotel svojo nepremičnino, ki sem jo kupil s hipotekarnim
               kreditom, sam vpisati in urediti te stvari, mi moj posojilodajalec tega ni dovolil,
               sam je uredil vse notarja, meni je samo povedal, koliko več bom moral vsak mesec
               plačevati za to. In jaz seveda pri takem stanju na nepremičninskem trgu, kakršno je,
               pri takšni strukturi nepremičnin, pri takšni strukturi lastnikov, pri takšnih cenah,
               pri takšnem balonu nisem mogel drugega, kot da rečem, da prav, bom pač še nekaj evrov
               na mesec več plačeval naslednjih 25 let – kaj pa drugega naj To je problem. Skratka,
               kdor ima razlog, gre na zemljiško knjigo, ta ni revež. Pika. Če hočete, tudi minister
               za socialo zdaj sedi v dvorani, to logiko smo počasi začeli uvajati tudi v zakonu o
               upravičenosti prejemanja do javnih sredstev.</p>
               <p>Kar se pa tiče amandmaja, ki je pred nami in o katerem razpravljamo in ob katerem je
               kolega Jerovšek po nemarnem omenjal tudi bivšega evroposlanca Thalerja in trdil, da v
               Evropskem parlamentu zastopa vse naše stranke, ne bo držalo. Je bil član ene
               internacionale, tudi nek drug evroposlanec, recimo avstrijski Strasser, je član
               ljudske internacionale, to se pravi, v njej ste tudi vi; se pravi, da je najbrž
               zastopal tudi vas. Se pravi, da je najbrž ta korupcija malo neodvisna od tega, kje,
               kdo v kateri stranki sedi, in da je pravzaprav vezana na konkretne osebe. Ne da se pa
               takole posploševati, kot je bilo v razpravi rečeno.</p>
               <p>Kot rečeno, ta zakon bom podprl. Boljši je od vseh predlogov, ki so do sedaj prišli
               na to temo v Državni zbor., Verjamem, da je tak, ki bo zdržal ne samo kakšno poskusno
               obdobje, ampak dlje časa. Mogoče bomo o njem tudi govorili kot nekateri o Mariji
               Tereziji z lepimi besedami danes. Hvala.</p>
            </sp>
            <sp xml:id="SDZ5-Redna-26-2011-03-23.sp59">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sprašujem, ali želi še kdo razpravljati k 40. in 55. členu in amandmajem? Ne vidim
               več želje, zato zaključujem razpravo o amandmajih.</p>
               <p>O njih bomo v skladu s časovnim potekom seje zbora odločali danes, v okviru glasovanj
               pol ure po prekinjeni 9. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  ZAPOSLOVANJU IN DELU TUJCEV.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo ministru dr. Ivanu
               Svetliku.</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-23.sp60">

               <speaker>DR. IVAN SVETLIK:</speaker>

               <p>Spoštovani gospod podpredsednik, spoštovane poslanke in poslanci!</p>
               <p>Predlog zakona o zaposlovanju in delu tujcev vsebinsko povzema že sedaj veljavno
               ureditev zaposlovanja in dela tujcev, z nekaterimi bistvenimi novostmi. Potreba po
               spremembi sedaj veljavne zakonodaje s področja zaposlovanja in dela tujcev se je
               pokazala že konec leta 2008, ko so državljani tretjih držav pričeli masovno
               ustanavljati družbe z omejeno odgovornostjo z namenom pridobivanja delovnih dovoljenj
               in dovoljenj za prebivanje. Na podlagi pridobljenih dokumentov so ti tujci posredno
               ali neposredno odhajali v druge države schengenskega območja, brez resnega namena
               dela oziroma prebivanja v Republiki Sloveniji. Z nastopom gospodarske krize, predvsem
               v gradbeništvu, pa so se pokazale tudi druge velike pomanjkljivosti sedaj veljavne
               zakonodaje na področju zaščite in zagotavljanja pravic delavcem migrantom, zlorab
               delodajalcev v postopkih izdaje delovnih dovoljenj ter zaščite domačega trga dela.
               Predlagane spremembe so zato potrebne predvsem zaradi izboljšanja zakona v smislu
               preprečevanja zlorab pri izdaji delovnih dovoljenj, zaradi zaščite trga dela,
               krepitve pravne varnosti delavcev migrantov, vzpostavitve pravne podlage za izdajo
               podzakonskega predpisa o nastanitvi tujcev in uskladitve zakona z zakonodajo Evropske
               unije.</p>
               <p>Poglavitne novosti, ki jih prinaša ta zakon, so naslednje.</p>
               <p>Prvič, predlagani so strožji pogoji za izdajo dovoljenja za delo za zastopnika
               gospodarske družbe. Novoustanovljena gospodarska družba, ki za zastopnika imenuje
               tujca, bo za izdajo delovnega dovoljenja morala po novem izkazati lastništvo ali
               najem poslovnih prostorov in investicije v Sloveniji v višini 30. tisoč evrov. S
               pogojem, da se izkaže lastništvo ali najem poslovnih prostorov, bodo odpravljeni
               fiktivni naslovi delodajalcev in težave različnih inšpekcijskih organov v primerih,
               ko delodajalcev ni bilo na vpisanih naslovih.</p>
               <p>Drugič, podana je pravna podlaga za izdajo podzakonskega akta oziroma pravilnika o
               minimalnih bivalnih in higienskih standardih za tuje delavce.</p>
               <p>Tretjič, za okrepitev zaščite pravic tujcev, ki so zaposleni ali delajo v Sloveniji,
               so predlagani lažji pogoji za pridobitev osebnega dovoljenja, dovoljenja z
               veljavnostjo treh let. Osebno delovno dovoljenje z veljavnostjo treh let bo lahko
               pridobil tujec z najmanj poklicno izobrazbo ali pridobljeno nacionalno poklicno
               kvalifikacijo v Republiki Sloveniji po najmanj 20-mesečni neprekinjeni zaposlitvi pri
               kateremkoli delodajalcu v Republiki Sloveniji. Ožji družinski član tujca, ki ima
               dovoljenje za stalno prebivanje, bo lahko takoj pridobil osebno delovno dovoljenje za
               tri leta.</p>
               <p>Četrta novost, dodane so nove kategorije tujcev, ki imajo prost dostop na slovenski
               trg dela že na podlagi svojega statusa in se jim zato osebno delovno dovoljenje ne bo
               več izdajalo. To so ožji družinski člani slovenskega državljana, tujci slovenskega
               rodu do tretjega kolena v ravni vrsti, tujci, ki imajo dovoljenje za stalno
               prebivanje, in begunci ter tujci, ki imajo v drugi državi članici status rezidentov
               za daljši čas, po enem letu prebivanja v Sloveniji. S tem so odpravljeni upravni
               postopki in zmanjšana administrativna bremena za delodajalce in tujce.</p>
               <p>Petič. Dodana je novost, ki po eni strani tujcem prinaša večjo zaščito in varnost, po
               drugi strani pa pomeni zaostritev pogojev za podaljšanje dovoljenja za zaposlitev. Po
               predlogu zakona se bo tudi pri podaljševanju dovoljenj za zaposlitev preverjalo, ali
               je delodajalec predlagal obračun davčnega odtegljaja za dohodke iz delovnega razmerja
               oziroma plačilne liste in poravnal davke in prispevke iz naslova zaposlitve in dela
               za zaposlene delavce.</p>
               <p>Predlagana je tudi ukinitev sezonskega dela v gostinstvu in turizmu ter sezonskega
               dela v gradbeništvu. Vlada je že z uredbo o omejitvah in prepovedih zaposlovanja in
               dela tujcev v juniju 2009 sprejela ukrepe za zaščito slovenskega trga dela tudi s
               prepovedjo sezonskega zaposlovanja tujcev v gradbeništvu ter v gostinstvu in turizmu.
               S tem je bilo preprečeno zaposlovanje brez preverjanja, ali so v evidenci Zavoda za
               zaposlovanje ustrezne domače ali z njim izenačene brezposelne osebe.</p>
               <p>V zakon sta delno preneseni dve direktivi, in sicer Direktiva Evropskega parlamenta
               in Sveta o minimalnih standardih glede sankcij in ukrepov zoper delodajalce
               nezakonito prebivajočih državljanov tretjih držav ter Direktiva Sveta o pogojih za
               vstop in prebivanje državljanov tretjih držav za namene visokokvalificirane
               zaposlitve. To je tako imenovana modra karta, ki jo bo izdajala upravna enota na
               podlagi mnenja zavoda za zaposlovanje. Hvala lepa.</p>
            </sp>
            <sp xml:id="SDZ5-Redna-26-2011-03-23.sp61">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister.</p>
               <p>Odbor za delo, družino, socialne zadeve in invalide je zakon obravnaval kot matično
               delovno telo.</p>
               <p>Za predstavitev poročila dajem besedo predsednici dr. Andreji Črnak Meglič.</p>
            </sp>
            <sp xml:id="SDZ5-Redna-26-2011-03-23.sp62">

               <speaker>DR. ANDREJA ČRNAK MEGLIČ:</speaker>

               <p>Spoštovani gospod podpredsednik, gospod minister, kolegice in kolegi, ponovno
               pozdravljeni!</p>
               <p>Odbor za delo, družino, socialne zadeve in invalide je na 28. seji obravnaval Predlog
               zakona o zaposlovanju in delu tujcev, ki ga je v obravnavo in sprejetje po rednem
               postopku predložila Vlada.</p>
               <p>K predlogu zakona so amandmaje vložile poslanske skupine SD, Zares, DeSUS in LDS,
               Poslanska skupina SDS in Poslanska skupina SLS. Odbor je bil seznanjen z mnenjem
               Zakonodajno-pravne službe, ki je k predlogu zakona podala tudi konkretne pripombe.
               Posredovano pa je bilo tudi mnenje Komisije Državnega sveta za socialno varstvo,
               delo, zdravstvo in invalide, ki je predlog zakona podprla, podala pa je konkreten
               predlog za amandma k 5. členu ter pripombe in stališča Obrtniško-podjetniške
               zbornice, ki je svoje predloge predstavila tudi na seji odbora, ki pa so bili povzeti
               v vloženih amandmajih poslanskih skupin SLS in SDS.</p>
               <p>V uvodni obrazložitvi členov je predstavnik predlagatelja, minister Svetlik, na
               kratko predstavil temeljne razloge za sprejetje predloga zakona, zlasti pa njegove
               poglavitne rešitve.</p>
               <p>Predstavnica Zakonodajno-pravne službe je predstavila njihovo pisno mnenje in
               povedala, da so bile na predlog zakona podane obširne pripombe, ki so bile v pretežni
               meri upoštevane z vloženimi amandmaji koalicijskih poslanskih skupin.</p>
               <p>V razpravi o posameznih členih in vloženih amandmajih so članice in člani odbora ter
               vabljeni največ pozornosti namenili predlaganim rešitvam predloga zakona, ki se
               nanašajo na uporabo zakona, prijavo začetka izvajanja storitev in obveznosti tujega
               delodajalca, samozaposlitev in pogoje za izdajo dovoljenja za zaposlitev.</p>
               <p>V razpravi je bilo opozorjeno na določbe v predlogu zakona, na katere je v svojem
               pisnem mnenju opozorila tudi Zakonodajno-pravna služba, češ da zakon prejudicira
               sprejetje nekaterih zakonov, torej, konkretneje Zakona o malem delu, kar naj ne bi
               bilo pravilno oziroma dopustno. Ministrstvo je kot predlagatelj v svojem pisnem in
               ustnem stališču menilo, da takšno stališče ni dosledno, saj podobne določbe vsebuje
               tudi predlog zakona o preprečevanju dela in zaposlovanja na črno in zakona o
               pokojninskem in invalidskem zavarovanju, ki pa sta že bila v državnozborski
               obravnavi. Če bi se predlagana določba iz predloga zakona črtala, bi bilo treba ob
               potrditvi zakona o malem delu takoj po sprejetju predloga zakona o zaposlovanju in
               delu tujcev le-tega ponovno dopolnjevati, saj delo tujcev v okviru malega dela ne bi
               bilo urejeno. Dokler malo delo ne bi bilo urejeno v zakonu o zaposlovanju in delu
               tujcev, tujcem malo delo ne bi bilo omogočeno oziroma bi lahko prišlo do različnih
               razumevanj v zvezi z uporabo zakona o zaposlovanju in delu tujcev, katere kategorije
               tujcev lahko opravljajo malo delo in na kakšni podlagi. Enake vsebine brez sklica na
               zakon o malem delu ne morejo doseči, saj bi v primeru, da ta zakon ne bi bil sprejet,
               za opravljanje takšne vrste dela, kot je malo delo, ne bilo pravne podlage. V
               primeru, da zakon o malem delu ne bi bil potrjen, pa bi bila ta določba mrtva črka na
               papirju, ki bi jo lahko hitro in enostavno odpravili, v vmesnem času pa tujci zato ne
               bi bili prikrajšani.</p>
               <p>Velja opozoriti, da so razpravljavci predlog zakona podprli, nekateri so pa še
               posebej izpostavili stališče, da gre za izjemno pozitiven in human zakon na tem
               področju in da ga moramo čim prej sprejeti.</p>
               <p>Odbor je sprejel vse amandmaje poslanskih skupin koalicije, pa tudi amandmaje
               Poslanske skupine SLS k 18., 21. in 22, členu ter amandmaja Poslanske skupine SDS k
               21. in 22. členu. Odbor je sprejel tudi dva svoja amandmaja k 27. in 59. členu. Na
               koncu je odbor glasoval o vseh členih predloga skupaj in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Dopolnjen predlog zakona je sestavni del tega poročila.
               Hvala lepa.</p>
            </sp>
            <sp xml:id="SDZ5-Redna-26-2011-03-23.sp63">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine Slovenske nacionalne stranke bo predstavil gospod Miran
               Györek.</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-23.sp64">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Kolegice in kolegi!</p>
               <p>V Slovenski nacionalni stranki smo ne malokrat v preteklosti opozarjali na
               nepravilnosti in nevzdržno stanje na področju zaposlovanja tujcev in na
               pomanjkljivosti in nedoslednosti izvajanja obstoječega in kar dvakrat, leta 2005 in
               2007, spremenjenega in dopolnjenega zakona o zaposlovanju tujcev. Zakon v teh izdajah
               je namreč vseboval številne nejasnosti, premalo in nezadostno določene kriterije in
               omejitve in čisto logično je, da je posledično začelo prihajati tudi do številnih
               različnih zlorab, kar je negativno vplivalo na nastalo stanje na slovenskem trgu dela
               in ni pripomoglo k zmanjšanju brezposelnosti, kvečjemu je privedlo do neurejenega in
               povečanega zaposlovanja tujcev v Sloveniji.</p>
               <p>V Slovenski nacionalni stranki smo večkrat opozorili tudi na zlorabe dotičnega zakona
               in na neurejeno izdajanje dovoljenj tujcem v letih 2008 in 2009, ko je postalo stanje
               na tem področju že prav kaotično, da ne rečem nelegalno. Razumemo, da je bilo treba
               pri osnutku upoštevati tudi mednarodne sporazume, tako na bilateralni kot
               multilateralni ravni, predvsem pa mora predlog slediti določenim načelom, kot na
               primer prednost zaposlovanja domačih brezposelnih oseb pred zaposlovanjem tujcev na
               podlagi delovnih dovoljenj; potem gre tudi za enako obravnavo tujih in domačih
               delavcev v zvezi z delovnopravnimi pogoji kot tudi za enko obravnavo državljanov
               držav članic Evropske unije, Švice pri dostopu na slovenski trg dela. Večina držav
               članic Evropske unije ima to področje že zdavnaj urejeno. Nekatere med njimi so si v
               okviru Evropske unije in njene zakonodaje celo uspele zagotoviti določene bonuse,
               posebne pogoje, določene omejitve kod in tako naprej. Pri tem mislim v prvi vrsti nam
               nekako bližnjo Avstrijo, ki to vprašanje jemlje zelo resno in ga tudi uspešno, v
               njihovo dobro, rešuje. Imam celo občutek, da so bile določene vsebine povzete po
               njihovih, morda čisto naključno, glede na evropsko zakonodajo in tovrstne zaveze,
               morda pa smo končno le prišli do spoznanja, da ni treba odkrivati tople vode in je
               včasih treba enostavno pogledati naokrog – recimo pri sosedih ali kje drugje, kjer so
               takšne zadeve uspešno urejene in regulirane.</p>
               <p>Sam predlog vsebuje kar nekaj pozitivnih rešitev, kot na primer celostno reševanje
               problema neprijavljanja tujcev v socialno zavarovanje, predvsem določbe, ki
               zavezujejo delodajalce k plačevanju davkov in prispevkov, pogoji za izdajo delovnih
               dovoljenj, razveljavitev le-teh, prepoved izdajanja novih in kazenske sankcije in
               tako naprej. Ne nazadnje gre tudi za večjo zaščito in varnost tujih delavcev in
               zaostrovanje pogojev za podaljšanje delovnih dovoljenj. Osnovni cilj je vsekakor med
               drugim zaščita slovenskega trga dela, mislim tudi na instrument kvote delovnih
               dovoljenj za zaščito slovenskega trga dela, Vlada Republike Slovenije pa ima zakonsko
               dopuščeno možnost, da kvote sprejema glede na stanje in predvidena gibanja na
               slovenskem trgu dela.</p>
               <p>Pomemben cilj, ki ga povsem pozdravljamo v Slovenski nacionalni stranki, je, da je
               nujno treba zagotoviti preprečevanje zlorab, storilce pa ustrezno sankcionirati in
               tudi s takšnimi ukrepi zaščititi stabilno trga dela v Republiki Sloveniji.</p>
               <p>Predlog vsebuje tudi določbe v smislu zmanjšanja administrativnih ovir za delodajalce
               in tujce, omenim naj tudi modro karto Evropske unije za visokokvalificirane
               zaposlitve tujce in tako naprej. Med drugim se ureja tudi področje nastanitve tujcev,
               ki se zaposlijo pri slovenskih ali tujih delodajalcih na ozemlju Republike Slovenije.
               Priča smo bili v medijih lansko leto objavljenim, prav sramotno za Slovenijo,
               predočenim bivanjskim in higienskim razmeram mnogih tujih delavcev, predvsem tistih v
               gradbeništvu in praviloma iz republik bivše Jugoslavije. Pristojni ministri bodo
               morali določiti ustrezne standarde in seveda tudi skrbeti za njihovo redno
               uveljavljanje in spoštovanje. Če smo prav seznanjeni, je vsebina predloga ustrezno
               usklajena z zakonodajo Evropske unije in predmetnimi direktivami.</p>
               <p>Predlog sicer vsebuje še mnoge druge pomembne novosti, ki jih sicer ob tej
               priložnosti ne bom našteval, dobro pa bi bilo z njimi seznaniti širšo slovensko
               zainteresirano javnost, ne samo z objavo zakona v Uradnem listu, ampak tudi na druge,
               praktične, enostavnejše načine.</p>
               <p>V Slovenski nacionalni stranki se z večino predlaganih novosti v celoti strinjamo in
               bomo zakon načeloma podprli. Glede vloženih predlaganih amandmajev pa se bomo sprotno
               odločali glede na smiselnost vsebine amandmajev in njihovo vključevanje v zakon kot
               celoto, da se zagotovi uresničevanje prej naštetih ciljev. Hvala.</p>
            </sp>
            <sp xml:id="SDZ5-Redna-26-2011-03-23.sp65">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil mag. Borut Sajovic.</p>
            </sp>
            <sp xml:id="SDZ5-Redna-26-2011-03-23.sp66">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Vsem skupaj še enkrat prijazen
               pozdrav!</p>
               <p>Pred nami imamo pomemben in za ureditev področja še kako potreben zakon, ki bo
               deležen podpore Poslanskega kluba Liberalne demokracije Slovenije, kajti zakon ima
               dobre cilje; na eni strani harmoniziramo slovensko zakonodajo s tisto iz Evrope,
               reguliramo dostop do trga dela, selektivnost pri omejevanju dostopa do zaposlitve in
               dela, tudi možnost uravnavanja ekonomske migracije, omogočimo zaposlovanje in delo
               tujcem, če delodajalcem ni mogoče zagotoviti ustreznih domačih delavcev, to se nam
               zdi pomembno podčrtati. Na drugi strani pomembno ščitimo slovenski trg dela in
               ščitimo tudi pravice tujcev, na drugi strani zopet nadziramo zaposlovanje in delo
               tujcev v Sloveniji, preprečujemo zlorabe, zmanjšujemo administrativne ovire in
               urejamo tudi področje nastanitev tujcev, ki delo opravljajo pri slovenskih ali tujih
               delodajalcih na območju Republike Slovenije.</p>
               <p>Novi zakon k reševanju problematike pristopa celostno, ureja problematiko
               neprijavljanja tujcev v socialno zavarovanje, saj se skozi celoten zakon prepletajo
               določbe, ki delodajalce zavezujejo k plačevanju davkov in prispevkov, jim s tem
               pogojujejo izdajo delovnih dovoljenj, grozijo z razveljavitvijo dovoljenj,
               prepovedujejo izdajanje novih delovnih dovoljenj in podaljšanj že izdanih dovoljenj
               ter določajo kazenske sankcije, če zadeve niso ustrezno urejene. Delodajalec tujca,
               za katerega je pridobil dovoljenje za zaposlitev ali dovoljenje za delo, pred iztekom
               veljavnosti delovnega dovoljenja ne bo več mogel odjaviti iz socialnega zavarovanja,
               ne da bi pred tem na Zavodu Republike Slovenije za zaposlovanje odjavil delo tujca.
               Ob odjavi dela tujca pa bo delodajalec moral vrniti tudi delovno dovoljenje in
               dokazilo, iz katerega bo jasno razvidno, da je delovno razmerje prenehalo in da je
               tujec s tem dejstvom seznanjen. S takšno rešitvijo bo preprečeno neupravičeno
               odjavljanje iz socialnega zavarovanja v času delovnega razmerja. Od vključitve v
               socialno zavarovanje so namreč poleg pravic iz tega naslova odvisne tudi druge
               pravice tujcev, na primer do osebnega delovnega dovoljenja z veljavnostjo treh let,
               zato sta spoštovanje teh določb in nadzor nad spoštovanjem še kako pomembna.</p>
               <p>Novi zakon ohranja tudi instrument kvote delovnih dovoljenj za zaščito slovenskega
               trga, vendar pa vlade ne zavezuje več k obveznemu vsakoletnemu sprejemanju, ampak ji
               dopušča možnost, da kvoto sprejema na podlagi stanja in predvidenih gibanj na trgu
               dela.</p>
               <p>Glede na zlorabe, ki so se največkrat dogajale na podlagi pridobljenih dovoljenj za
               delo za zastopnike gospodarskih družb, pa novi zakon zaostruje tudi pogoje pri izdaji
               tovrstnih delovnih dovoljenj. Tujec, na primer, ki je ustanovil gospodarsko družbo in
               za zastopnika imenoval tujca, bo moral po novem izkazati lastništvo ali najem
               poslovnih prostorov ter investicijo v Sloveniji v višini najmanj 30 tisoč evrov za
               zagon gospodarske družbe. Gospodarske družbe, ki pa v praksi že poslujejo, pa bodo
               morale v postopku pridobivanja delovnega dovoljenja za zastopnika dokazati, da
               poslujejo že šest mesecev, ter da redno poravnavajo davke in prispevke iz naslova
               zaposlitve in dela. To se nam zdi pomembno še dodatno podčrtati, kajti na ta način se
               bomo izognili škodi, ki jo lahko utrpi naša država in različne blagajne, na drugi
               strani pa tudi preprečili zlorabe delavcem, katerim smo bili priča, zlasti ob krizi
               gradbeništva. S temi pogoji bodo nadalje odpravljeni tudi fiktivni naslovi ter težave
               različnih inšpekcijskih organov in davčne uprave Republike Slovenije v primerih, ko
               tujcev niso našli na konkretnem naslovu in je šlo brez dvoma za napako in
               zlorabo.</p>
               <p>Ker menimo, da predlog zakona ustrezno reagira na razmere na slovenskem trgu delovne
               sile tako z vidika zlorab tujih delavcev kot pa tudi z vidika ščitenja interesov
               slovenskega trga dela, bomo v Poslanskem klubu Liberalne demokracije Slovenije zakon
               enotno podprli.</p>
            </sp>
            <sp xml:id="SDZ5-Redna-26-2011-03-23.sp67">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili
               Rezman.</p>
            </sp>
            <sp xml:id="SDZ5-Redna-26-2011-03-23.sp68">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>V uvodni dopolnilni obrazložitvi je minister Svetlik dovolj podrobno opisal ukrepe,
               ki se predlagajo v sprejem in tudi povezal te ukrepe s tistimi vzroki, ki so jih
               pravzaprav povzročili. V skupini nepovezanih poslancev podpiramo to ukrepe, podpiramo
               torej tudi Predlog zakona o zaposlovanju in delu tujcev, podpiramo tudi to, da je
               tako rekoč v celoti na novo spisan. Pri tem, žal, moramo opozoriti na neko nesporno
               dejstvo, da je kljub dobrim predvidenim ukrepom čas za te ukrepe za mnoge že zamujen
               in da nikakor ne moremo popraviti številnih tragedij in nesreč, ki so zaradi tega,
               ker nismo imeli pripravljenega ustreznega odzivnega okolja na spremenjene družbene
               razmere.</p>
               <p>Vprašanje je, kako se je torej sploh lahko to, kar se je in se deloma še dogaja v
               Sloveniji, dogodilo. V mislih imam predvsem nesreče zaposlenih, pa ne samo tistih, ki
               so pri nas tujci, tudi našim domačim zaposlenim se podobne tragedije dogajajo.
               Različne okoliščine terjajo različno odzivnost tako na gospodarskem, socialnem, na
               regulatornem področju, ne v vseh časih na enak način, in zdi se, da v času, ko je
               neverjetno hitro rasla gospodarska ras, pri nas nismo imeli ustreznega odzivnega
               časa. Velika gospodarska ras je terjala veliko število novih zaposlenih, terjala je
               migracijske procese, terjala je torej več zaposlitev ob istih pogojih kot v nekih
               drugih okoliščinah. Zato morebiti nismo znali predvideti in prestreči tistih
               negativnih posledic, ki so se nam kasneje dogajale. Prav neverjetno je, da se je,
               recimo, v Sloveniji v komaj treh letih stopnja tistih, ki so zaposleni tujci,
               dvignila za več kot 100 % in se kasneje tudi znižala, ne tako dramatično, kot se je
               prej poviševala, in da je pravzaprav število brezposelnih pri nas manjše, kot so se
               nekateri bali, verjetno tudi zavoljo tega, ker so mnogi brezposelni bili izvoženi. Mi
               teh procesov nismo ustrezno spremljali. Nobeno obdobje ne bi smelo dopustiti oziroma
               ne opravičuje tega, kar se je dogajalo, in najsi gre to za dogajanje na kolektivni
               ravni, običajno govorimo pač takrat o delavcih, zaposlenih v gradbeništvu, najsi gre
               za individualne tragedije, kar skušajmo se empatično vživeti v te osebne tragedije;
               ne sme se nam to ponavljati na ravni pravne države, ki ni delovala, tako kot bi
               morala, ne na ravni socialne države, ki se je tudi prepočasi odzivala in za mnoge
               seveda prepozno odzvala. Še morebiti najslabše in v mednarodnih okoliščinah najbolj
               opazno pa je to, da smo si zapravili ves ugled, kar se tiče, bi rekel, naše poslovne
               kulture, spoštovanja nekih norm in vrednot, ki se je nekako kot voda v pesku
               izgubilo.</p>
               <p>Zakon je seveda v vsakem primeru sedaj dobrodošel, zato ker bo, upamo, preprečil
               zlorabe in nepravilnosti, ki smo jim bili v preteklosti priča. Zato mi te ukrepe
               podpiramo in menimo, da je prav, da sta se upoštevali tudi obe načeli, ki jih kanim
               poudariti; in sicer načelo enake obravnave domačih in tujih delavcev in načelo
               zaščite domačih iskalcev zaposlitve, kadar je ta zaščita upravičena.</p>
               <p>Mi bomo zato podprli tudi amandma, ki je predlagan, čeprav je treba pošteno priznati,
               da smo na delovnem telesu podprli drugačen amandma, ki pa je, kasneje smo ugotovili,
               povzročil neskladje z mednarodno zakonodajo in moramo to tudi podpreti.</p>
            </sp>
            <sp xml:id="SDZ5-Redna-26-2011-03-23.sp69">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila mag. Majda
               Potrata.</p>
            </sp>
            <sp xml:id="SDZ5-Redna-26-2011-03-23.sp70">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod minister, poslanke in
               poslanci!</p>
               <p>Predstavniki sindikatov, aktivistov ter mediji zadnjih nekaj let opozarjajo na težke
               razmere, s katerimi se na slovenskem trgu dela soočajo tuji delavci. V konkretnih
               primerih gre največkrat za kršitve pravic delovnih migrantov ter slabe bivanjske
               razmere, v katerih ti živijo. Situacija na tem področju se je s stopnjevanjem
               gospodarske krize še poslabšala, saj veliko tujih delavcev dela v gradbeništvu, v eni
               od panog torej, ki jih je kriza najbolj prizadela.</p>
               <p>Socialni demokrati pričakujemo, da bomo z novim zakonom dosegli boljšo zaščito in
               zagotavljanje pravic delavcev migrantov, učinkovitejše preprečevanje zlorab pri
               izdaji delovnih dovoljenj, zaščito trga dela ter ustrezno ureditev bivanjskih razmer
               tujih delavcev. Pri tem pa je treba omeniti tudi druge prav tako pomembne cilje
               zakona, zmanjšanje administrativnih ovir za delodajalce in tujce, uskladitev z
               zakonodajo Evropske unije ter odpravo nekaterih pomanjkljivosti, ki povzročajo
               nejasnosti pri izvajanju sedaj veljavnega zakona.</p>
               <p>Najpomembnejše za večjo zaščito tujih delavcev je olajšanje pogojev za pridobitev
               osebnega delovnega dovoljena. Druga pomembna novost se nanaša na dodatno preverjanje
               delodajalcev v postopku, ko ta želi podaljšati dovoljenje za zaposlitev delavca.
               Socialni demokrati menimo, da je med pomembnimi določbami tega zakona vzpostavitev
               pravne podlage za ureditev nastanitvenih standardov delovnih migrantov v primerih, ko
               delodajalci zagotavljajo njihovo nastanitev. Med novostmi zakona o zaposlovanju in
               delu tujcev je tudi bistveno olajšan dostop na trg dela visoko kvalificiranim
               delavcem iz tretjih držav. Je pa ukrepe za olajšan dostop na slovenski trg dela za
               določene skupine delovnih migrantov opredelila tudi strategija ekonomskih migracij,
               ki jo je Vlada sprejela konec prejšnjega leta.</p>
               <p>Ko govorimo o urejanju socialnega položaja tujih delavcev v Sloveniji, je treba tudi
               povedati, da je zakon o zaposlovanju in delu tujcev skupaj z zakonom o tujcih
               temeljni zakon, ki ureja delovne migracije v Republiki Sloveniji. Socialnoekonomski
               položaj in druge pravice državljanov tretjih držav v Republiki Sloveniji pa
               opredeljujejo tudi drugi zakoni. Če torej želimo celostno urediti socialnoekonomski
               položaj delovnih migrantov, moramo poseči tudi v druge pravne akte.</p>
               <p>Socialni demokrati smo v preteklem letu želeli pospešiti reševanje socialnih stisk
               delovnih migrantov, zato smo podali poslansko pobudo poslanca Bojana Kontiča za
               ustanovitev posebnega sklada, iz katerega bi lahko poplačali delavce z začasnim
               delovnim dovoljenjem in začasnim delovnim dovoljenjem v Republiki Sloveniji, saj se
               je v več primerih zgodilo, da so ti v gradbenih podjetjih ostali brez plač in brez
               možnosti uveljavljanja pravic iz zaposlitve. Vlada se je na to pobudo odzvala s
               predlogom sistemske rešitve, in sicer takole: s spremembo sporazuma o socialnem
               zavarovanju med Republiko Slovenijo in Bosno in Hercegovino, ki smo ga na februarski
               redni seji ratificirali v Državnem zboru, bodo delovni migranti iz Bosne in
               Hercegovine v primeru brezposelnosti upravičeni do denarnega nadomestila, tudi če v
               Sloveniji nimajo dovoljenja za stalno prebivanje, kar je bil pogoj v veljavnem
               sporazumu. Socialni demokrati upamo, da bo tudi Bosna in Hercegovina v najkrajšem
               možnem času sporazum ratificirala, tako da se bo ta lahko začel izvajati. S tem se bo
               vsaj delno izboljšal socialni položaj delovnih migrantov iz Bosne in Hercegovine.</p>
               <p>Naj še enkrat povem, da je Vlada ob koncu leta 2010 sprejela tudi strategijo
               ekonomskih migracij do leta 2020, ki izhajajoč iz potrebe gospodarstva ter ob
               upoštevanju demografskih gibanj opredeljuje smernice in ukrepe za učinkovito
               upravljanje ekonomskih migracij. Čeprav se je gospodarska kriza odrazila v zmanjšanju
               potreb po tujih delavcih, bo Slovenija dolgoročno potrebovala zadostno število
               ustreznih tudi tujih delavcev za nov gospodarski zagon.</p>
               <p>Naj sklenem. Razmere na področju zaposlovanja in dela tujcev so se vendarle začele
               sistemsko reševati. Socialni demokrati smo prepričani, da zakon, ki je pred nami, v
               veliki meri odpravlja možnost kršitev in zlorab, ki so v času gospodarske krize
               postale še posebej očitne. Omenjeni zakon prinaša tudi nekatere nove pomembne rešitve
               za večjo zaščito pravic delovnih migrantov, zato ga bomo podprli. Podobno tudi
               amandmaje. Hvala.</p>
            </sp>
            <sp xml:id="SDZ5-Redna-26-2011-03-23.sp71">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil mag. Štefan
               Tisel.</p>
            </sp>
            <sp xml:id="SDZ5-Redna-26-2011-03-23.sp72">

               <speaker>MAG. ŠTEFAN TISEL:</speaker>

               <p>Vsem lep pozdrav. Spoštovani gospod podpredsednik, spoštovani gospod minister,
               poslanke in poslanci!</p>
               <p>Kot smo lahko spremljali na trgu dela, v medijih, pa tudi v javnih razpravah, so se
               na področju zaposlovanja in dela tujcev v Sloveniji dogajale številne zlorabe.
               Pogoste so bile naslednje: neustrezne nastanitve tujcev in oderuške najemnine,
               množično ustanavljanje družb z omejeno odgovornostjo prek pooblaščencev v Sloveniji,
               medtem ko so bile ustanovitelji tuje fizične osebe v svoji državi in na podlagi
               ustanovljene družbe so tujci pridobili dve delovni dovoljenji, eno za zastopnika in
               drugo za njegovega večinskega lastnika. Ker namen tujcev ni bilo opravljanje
               dejavnosti v Sloveniji, so po pridobitvi dovoljenj za prebivanje odšli v druge države
               Evropske unije. Potem je šlo za pridobivanje večjega števila delovnih dovoljenj na
               zalogo in tujcem, tujim delavcem, ki so imeli najmanj poklicno izobrazbo, ni bilo
               omogočeno, da bi prišli do daljšega delovnega dovoljenja, kar jim omogoča zdajšnji
               zakon.</p>
               <p>Čeprav se je v zadnjem letu in pol zmanjšalo zaposlovanje tujcev, je v času
               gospodarske krize zaščita slovenskega trga dela in predvsem preprečevanje zlorab
               delovnopravne zakonodaje izjemnega pomena ter zahteva celovito in pregledno zakonsko
               ureditev.</p>
               <p>Predlagani novi zakon o zaposlovanju in delu tujcev smo na Odboru za delo, družino,
               socialne zadeve in invalide tudi amandmirali.</p>
               <p>Na pobudo Obrtno-podjetniške zbornice smo v Slovenski demokratski stranki predlagali
               amandma k 18. členu, ki nalaga tujemu delodajalcu, da ob prijavi priloži tudi
               potrdilo o registraciji podjetja in izjavo o plačanih davkih in prispevkih davčnega
               urada države članice Evropske unije, kjer ima delodajalec sedež. Amandma je bil
               vsebinsko sprejet. Tako naj bi preprečili manipulacije z delavci, k drugemu branju pa
               koalicija ponovno vlaga amandma, ki to varovalko črta, ker naj bi to pomenilo po
               evropskih smernicah neenakovreden položaj s slovenskimi ponudniki storitev. Rešitve,
               ki jih ponuja predlagani zakon, bodo okrepile zaščito pravic delavcev, ki so
               zaposleni ali delajo pri slovenskih delodajalcih, saj vsebuje določbe, ki delodajalca
               zavezujejo k plačevanju davkov in prispevkov, kar bi lahko rešilo problematiko
               neprijavljanja tujcev v socialno zavarovanje, hkrati pa bi zaščitili tudi slovenski
               trg dela in preprečevali zlorabe, saj zakon določa strožje omejitve pri ustanovitvi
               gospodarske družbe tujca, kjer je tudi kot zastopnik imenovan tujec, tako slovenska
               dovoljenja ne bi bila več zlorabljena.</p>
               <p>Predlagani zakon pa ureja tudi področje nastanitve tujcev, ki delo opravljajo pri
               slovenskem ali tujem delodajalcu v Sloveniji. Predlagani zakon pa pri tem uveljavlja
               načelo enake obravnave tujih in domačih delavcev v zvezi z delovnopravnimi pogoji,
               ohranja pa prednost zaposlovanja domačim brezposelnim osebam oziroma osebam, ki so
               glede pravic do zaposlitve izenačene z državljani Republike Slovenije, pred
               zaposlovanjem tujcev na podlagi delovnih dovoljenj. Državljani tretjih držav tako
               lahko brez kontrole trga dela delajo oziroma se zaposlujejo zgolj kot sezonski
               delavci, pa še to, kot smo slišali, ne povsod. V primerjavi s sedanjo ureditvijo pa
               predlog zakona ne omogoča več sezonskega dela tujcev v gradbeništvu ter v gostinstvu
               in turizmu, kar pomeni, da se bodo v teh dejavnostih tujci lahko zaposlili le, če ne
               bo ustrezne domače delovne sile.</p>
               <p>Predlog zakona določa, da mora zavod za zaposlovanje pred izdajo dovoljenja za
               zaposlitev preveriti, ali je delodajalec v zadnjih šestih mesecih predlagal obračune
               davčnega odtegljaja za dohodke iz delovnega razmerja oziroma plačilne liste in
               poravnal davke in prispevke iz naslova zaposlitve in dela.</p>
               <p>Vsekakor novi zakon o zaposlovanju in delu tujcev prinaša dobre izboljšave: skrajšuje
               administrativne postopke, preprečuje manipulacije pri pridobivanju delovnih
               dovoljenj, predvideva več reda pri izpolnjevanju obveznosti plačevanja socialnih
               prispevkov, zahteva minimalne bivanjske pogoje za tuje delavce in drugo. Hvala.</p>
            </sp>
            <sp xml:id="SDZ5-Redna-26-2011-03-23.sp73">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Vito Rožej.</p>
            </sp>
            <sp xml:id="SDZ5-Redna-26-2011-03-23.sp74">

               <speaker>VITO ROŽEJ:</speaker>

               <p>Spoštovani predsedujoči, spoštovani minister, kolegice in kolegi!</p>
               <p>V zadnjem času, predvsem ob izbruhu krize, se je izkazalo, da je slovenska
               zakonodaja, pa naj bo liberalna ali ne, s strani uporabnikov predmet zelo resnih
               špekulacij in zlorab. Ob tem bi si marsikdo želel, da bi se dalo uzakoniti tudi etiko
               in moralo, ki bi miselnost nekaterih tako imenovanih podjetnikov lahko postavila na
               višji nivo.</p>
               <p>Zakon, ki je pred nami, sicer tega ne more storiti, izboljšuje pa pogoje za več 10
               tisoč ljudi, ki so si za možnost boljšega življenja izbrali Slovenijo. Gre za nov
               zakon, ki poleg implementacije evropske zakonodaje, omenjena je že bila modra karta,
               v prvi vrsti odpravlja zlorabe pri zaposlovanju in bivanju tujcev, ki so se
               pojavljale v preteklosti in za katere upamo, da se ne bodo več. Največ zlorab je bilo
               na področju neustrezne nastanitve tujcev ob oderuških najemninah za nastanitvene
               prostore, katerih lastnik je bil nemalokrat kar delodajalec sam in tudi na področju
               že večkrat omenjenega množičnega ustanavljanja družb z omejeno odgovornostjo prek
               pooblaščencev v Sloveniji, medtem ko so bili ustanovitelji tuje fizične osebe in na
               tej podlagi so skratka tujci dobili dve delovni dovoljenji; za zastopnika in za
               večinskega lastnika. Njihov namen pa niti ni bil opravljanje dejavnosti v Sloveniji,
               zato so po pridobitvi dovoljenj odšli v druge države schengenskega območja,
               pooblaščenci so pa te deooje zaprli. Nekateri delodajalci, kot je bilo tudi že
               omenjeno, so dovoljenja pridobivali na zalogo. Tujce so tako zadrževali v njihovih
               državah z vlogami za izdajo dovoljenja za prebivanje do pridobitve morebitnega novega
               posla. Na ta način sta se povečevala tudi število nerealiziranih delovnih dovoljenj
               in izkoriščenost kvote teh dovoljenj. Najpogosteje je bilo tujcem, kot je bilo tudi
               že omenjeno, z najmanj poklicno izobrazbo onemogočeno, da bi dosegli dveletno
               zaposlitev pri istem delodajalcu in s tem možnost pridobitve osebnega delovnega
               dovoljenja z veljavnostjo treh let. In zgodbe, ki smo jim bili priče, so bile zgodbe
               tega novodobnega suženjstva in neke fevdalne odvisnosti. Nekatere zlorabe je
               pristojno ministrstvo sicer že odpravilo s sprejetjem Uredbe o omejitvah in
               prepovedih zaposlovanja in dela tujcev in Uredbe o določitvi kvote za leto 2010, s
               katero se omejuje oziroma znižuje število tujcev na trgu dela. Najbrž se vsi
               strinjamo, da je v času gospodarske krize zaščita slovenskega trga dela, predvsem pa
               preprečevanje zlorab delovnopravne zakonodaje izjemnega pomena. Zato se je Vlada
               odločila za celovit pristop k urejanju tega področja in po oceni Poslanske skupine
               Zares – nova politika je njegov cilj v prvi vrsti preprečevanje zlorab, ki smo jim
               bili priče v zadnjem času. In glede na razmere, v katerih so tuji delavci bivali, je
               izjemna tudi vzpostavitev pravne podlage za izdajo podzakonskega predpisa o
               nastanitvah tujcev, ker zdajšnji, sicer večkrat nespoštovani standardi, so stari že
               več kot 30 let.</p>
               <p>Morebiti bo vsebina določenih poglavij zakona za nekatere uporabnike strožja in bolj
               omejujoča, ker pač uvajamo višji nivo pravne zaščite tujcev pri slovenskih
               delodajalcih. Ob tem upamo, da se zgodbe, ki smo jim bili priče, predvsem nekaterih
               nekdanjih gradbenih mogotcev, ne bodo več ponovile.</p>
               <p>Uvajamo tudi strožje pogoje za izdajo dovoljenja za delo zastopnikov gospodarskih
               družb in s tem omogočamo ustrezno zaščito slovenskega trga dela.</p>
               <p>V Poslanski skupini Zares – nova politika smo z vsebino zakona v veliki meri
               zadovoljni. Dejstvo pa je, da nas pri preprečevanju zlorab na trgu dela, tudi ko gre
               za zaposlovanje in delo tujcev, deloma omejuje tudi liberalna evropska zakonodaja, za
               katero moramo vedeti, da je bila pisana za okolja s popolnoma drugačno poslovno
               etiko. V skandinavskih državah, denimo, vseh oblik zlorab, ki smo jim mi bili priče v
               času krize, sploh ne poznajo. Kar smo v preteklosti pogrešali, je bilo uveljavljanje
               enake obravnave tujih in domačih delavcev v zvezi z delovnopravnimi pogoji in
               pravicami, prednost zaposlovanja domačih brezposelnih oseb in zagotavljanje enake
               obravnave državljanov držav članic Evropske unije, evropskega gospodarskega prostora
               in Švicarske konfederacije ter njihovih družinskih članov pri dostopu na slovenski
               trg dela. Novi predlog zakona temu v celoti sledi in rešuje to problematiko.</p>
               <p>V Poslanski skupini Zares bomo predlog zakona, ki je usklajen s socialnimi partnerji
               in podprt na Ekonomsko-socialnem svetu, z veseljem podprli, ker je, kot je bilo
               rečeno tudi že v razpravi na matičnem delovnem telesu, nujen in predvsem human.</p>
            </sp>
            <sp xml:id="SDZ5-Redna-26-2011-03-23.sp75">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Janez
               Ribič.</p>
            </sp>
            <sp xml:id="SDZ5-Redna-26-2011-03-23.sp76">

               <speaker>JANEZ RIBIČ:</speaker>

               <p>Spoštovani gospod minister, poslanke in poslanci!</p>
               <p>V Poslanski skupini Slovenske ljudske stranke smo spremembe zakona o zaposlovanju in
               delu tujcev obravnavali v luči nedavnih razprav in prizadevanj za preprečevanje dela
               in zaposlovanja na črno ter v luči nesprejemljivega ravnanja s tujimi delavci pri
               nas. Ne moremo pa pristati na to, da bi s tem zakonom postavili v slabši položaj
               domače delodajalce in naše delavce.</p>
               <p>Načela zakona, ki jih je Vlada v obrazložitvi zakona zapisala, so sicer všečna,
               vendar v Poslanski skupini Slovenske ljudske stranke menimo, da zakon ni napisan v
               skladu s temi uvodno navedenimi načeli. S Predlogom zakona o zaposlovanju in delu
               tujcev naj bi se uveljavljala predvsem naslednja načela: enaka obravnava tujih in
               domačih delavcev, prednost zaposlovanja domačih brezposelnih oseb pred zaposlovanjem
               tujcev, zagotavljanje enake obravnave državljanov držav članic Evropske unije in
               Švicarske konfederacije ter njihovih družinskih članov v skladu s pravnim redom
               Evropske unije. Če pa bodo sprejeti amandmaji, ki jih je vložila koalicija k
               dopolnjenemu predlogu zakona, pa ta načela v zakonu ne bodo veljala. Kako bo lahko
               država kontrolirala in preprečila, da se ne bodo ponovili nedavni dogodki v zvezi z
               delavci v gradbeništvu, če bodo s temi novimi amandmaji črtani naši amandmaji, tuji
               delodajalec ne bo dolžan dokazati, da opravlja pri nas dejavnost, za katero je
               registriran, in da ima legalno in dejansko zaposlene delavce, torej da ne delajo pri
               nas na črno. Taka dopolnila je predlagala tudi Obrtno-podjetniška zbornica Slovenije.
               Zaščita slovenskega trga dela in preprečevanje zlorab s predlaganimi amandmaji
               koalicije ne bo zagotovljena, tujci bodo imeli lažje pogoje za delo na črno, torej
               namen zakona ne bo v celoti zagotovljen. Ta zakon prinaša potemtakem zgolj zmanjšanje
               administrativnih ovir za tuje delodajalce in tujce ter lažje urejanje področja
               nastanitve tujcev pri nas, ki delo opravljajo pri slovenskih ali tujih delodajalcih
               na ozemlju Slovenije.</p>
               <p>Po mnenju Poslanske skupine Slovenske ljudske stranke tak zakon pomeni diskriminacijo
               domačih delodajalcev in delavcev, zato ga ne moremo podpreti, če bodo naša dopolnila,
               ki so sicer bila sprejeta na odboru, danes pri glasovanjem koalicije črtana iz
               zakona. Hvala.</p>
            </sp>
            <sp xml:id="SDZ5-Redna-26-2011-03-23.sp77">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Franc Jurša.</p>
            </sp>
            <sp xml:id="SDZ5-Redna-26-2011-03-23.sp78">

               <speaker>FRANC JURŠA:</speaker>

               <p>Hvala za besedo, gospod podpredsednik. Kolegice in kolegi!</p>
               <p>V Sloveniji je že nekaj časa izjemno pereča problematika tujih delavcev, ki so pri
               nas zaposleni večinoma na črno. S tem pa so podvrženi tudi sužnjelastniškim razmeram,
               izkoriščanju, životarjenju in nečloveškim življenjskim razmeram. Takšni tuji delavci
               svojih delodajalcev ne upajo prijaviti iz več razlogov, med drugim tudi zato, da ne
               bi bili sami kaznovani in ker se svojih delodajalcev preprosto bojijo. Zato bi
               predlog zakona, ki ga danes obravnavamo, lahko označili kot človekoljuben zakon. Je
               pa obenem žalostno, da delodajalci v Republiki Sloveniji, ki je nekdaj veljala kot
               obljubljena dežela in ker smo si vsi Slovenci želeli, da bi res postala, kaže najgrši
               obraz kapitalizma, ki je za dosego lastnih finančnih koristi pripravljen posameznika
               izžeti, po potrebi tudi do konca.</p>
               <p>Gre torej za predlog zakona, ki za delodajalce med drugim zaostruje pogoje za
               pridobitev delovnih dovoljenj. Z njim se želi preprečiti zlorabe pri izdajanju
               delovnih dovoljenj, krepiti pravno varnost delavcev migrantov, vključno z njihovo
               nastanitvijo, zaščiti slovenskega trga dela in ustanoviti slovenski pravni red z
               evropskimi direktivami. Glavni poudarki predloga zakona so strožji pogoji za
               izdajanje dovoljenj za delo za zastopnike gospodarskih družb, ostrejši pogoji za
               podaljšanje dovoljenj za zaposlitev za delodajalce, dokazovati bodo morali, da so
               plačniki davkov in prispevkov ter večja zaščita pravic tujcev v smislu lažjih pogojev
               za pridobitev osebnega delovnega dovoljenja z veljavnostjo treh let. S tem predlogom
               bo urejena tudi pravna podlaga za izdajo podzakonskega akta o minimalnih bivalnih
               higienskih standardih za tuje delavce, ukinitev sezonskega dela v gradbeništvu,
               gostinstvu in turizmu ter enostavnejše izdajanje modre katere, pomembne za
               pridobivanje visokokvalificiranih kadrov.</p>
               <p>Na matičnem delovnem telesu smo največkrat debatirali pri 18. členu predloga zakona,
               ki govori o pripravi delodajalca za izvajanje neke storitve v Sloveniji, pri čemer je
               večina prisotnih menila, da predlog zakona na tem mestu privilegira tuje delodajalce,
               medtem ko bi morali slovenski delodajalci izkazovati, da so registrirani za neko
               dejavnost in da plačujejo davke in prispevke, tujim delodajalcem tega ne bi bilo
               treba početi. Zato smo v namen preprečevanja takšnih razlikovanj sprejeli tudi
               amandma, ki enači tuje in slovenske delodajalce.</p>
               <p>Ker v Poslanski skupini DeSUS ocenjujemo, da gre za predlog zakona, ki lahko prinese
               izboljšanje delovnih pogojev za tujce, ki pridejo v našo državo iskati boljši in
               lepši jutri, ga bomo podprli. Prav tako bomo podprli vse vložene amandmaje. Hvala
               lepa.</p>
            </sp>
            <sp xml:id="SDZ5-Redna-26-2011-03-23.sp79">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo in
               odločanje o amandmajih in členih, h katerim so amandmaji vloženi. To je 18., 27. in
               34. člen.</p>
               <p>Dajem najprej v razpravo amandma poslanskih skupin koalicije k 18. členu.</p>
               <p>Gospod Tisel, izvolite.</p>
            </sp>
            <sp xml:id="SDZ5-Redna-26-2011-03-23.sp80">

               <speaker>MAG. ŠTEFAN TISEL:</speaker>

               <p>Hvala za besedo, gospod podpredsednik.</p>
               <p>Ravno ta člen, o katerem je bilo na več poslanskih skupinah govora oziroma na
               poročilih – gre za večjo varovalko za naše delavce, ki bi bili zaposleni ali pa tudi
               tuji delavci, zaposleni pri tujec delodajalcu, če ima registrirano svojo dejavnost
               oziroma če je plačeval vse prispevke. Tukaj smo si nekako bili enotni v vseh
               poslanskih skupinah na pobudo Obrtne zbornice, ki je ta pomislek dala, vendar so nas
               potem prepričevali z vladne strani, tam bi potem bili delavci v neenakomernem
               položaju oziroma delodajalci in da evropske direktive to preprečujejo oziroma
               onemogočajo.</p>
               <p>Če primerjamo tisto zadevo, ko je šlo za garancije za tehnične aparate, ko se je
               potem izkazalo, da je resnica čisto nekje drugje, bi morda enako lahko to naredili,
               da ta amandma ne sprejmemo in vendarle pustimo te varovalke večje, kajti poslovna
               morala je prav gotovo v Evropski uniji večja in če bodo tuji delodajalci videli, da
               se da ribariti v kalnem v Sloveniji ali v drugih državah, ki so se kasneje
               priključile, gotovo bodo izkoristile te možnosti. Kajti vemo, da so poslovni cilji
               dobiček in se skušajo izogibati teh svojih obveznosti. Tako mi tega amandmaja zato ne
               bomo podprli, ker izničuje tisti amandma, ki je bil skupno sprejet, in predlagam, da
               ostanemo pri tem, kar smo sprejeli na odboru. Hvala.</p>
            </sp>
            <sp xml:id="SDZ5-Redna-26-2011-03-23.sp81">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Mirko Brulc.</p>
            </sp>
            <sp xml:id="SDZ5-Redna-26-2011-03-23.sp82">

               <speaker>MIRKO BRULC:</speaker>

               <p>Lepo pozdravljeni vsi prisotni.</p>
               <p>Najprej mi dovolite, da odgovorim gospodu Gorenaku pri prejšnji točki, ne vem, s
               kakšnim kontekstom se je omenila vodooskrba na Goriškem. Ampak mogoče ne veste, da
               smo pridobili 27 milijonov in da že dve leti gradimo ta vodovod. Upam pa, da ste s
               čistimi čevlji stopili na prelepo Goriško.</p>
               <p>Da preidem k zakonu. Normalno, demografski trendi v Sloveniji so taki, kot so v
               razvitih demokracijah in gospodarstvih; v državah so vedno neka dela, ki jih domači
               ljudje ne želijo opravljati. Žal se to dogaja tudi v Sloveniji in ta 18. člen odpira
               tukaj nek problem, ki izenačuje vse te naše nezaposlene in tudi druge, ki bi sicer
               lahko opravljali delo, ki ga pa žal ne marajo. Moram povedati, da se je od leta 2008
               do 2011 zmanjšalo za cca 20 tisoč delavcev, mi še vedno rečemo, iz drugih republik.
               Mi je zelo žal, da se sindikati niso več ukvarjali s to populacijo, seveda niso
               njihovi člani, ne plačujejo članarine, ampak kakšna ozimnica jim ne bi škodila. Razen
               v izjemnih primerih, kjer poznam, da so se posamezni sindikalni delavci potrudili in
               pomagali tem revežem.</p>
               <p>Kolega Vili Rezman je govoril o tragedijah, o nesrečah, jaz bi govoril še o sramoti.
               Sramota za Slovenijo je, da so v tej gospodarski krizi ti ljudje, ki so bili
               dobesedno sužnji na nekaterih gradbiščih, doživljali tako tragedijo. Mi smo bili
               prejšnji teden v srbskem parlamentu in je zopet sramota, ko so nam omenili, kako je
               SCT pobral šila in kopita iz izjemno dobrih investicij v most čez reko Savo, ceste in
               tako dalje. Očitno taki smo Slovenci in tukaj bo treba narediti neko inventuro in
               komu reči tudi na svidenje. Sedaj je z Bosno in Hercegovino pripravljen sporazum,
               čakamo na ratifikacijo te države in upam, da bo potem, sicer za naprej, ta zadeva
               rešena. Vi veste, da smo SDK ukinili, ker je bil preveč realsocialističen, ampak zdaj
               ga vračamo v nekih drugih okvirih. Ne boš mogel dati plače, če niso plačani
               prispevki, in to je prav tudi za te delavce in mislim, da je to ukrep, ki bo vsem nam
               vrnil ugled.</p>
               <p>Moram pa povedati, da je veliko primerov, to poznam iz domačega okolja, kjer so tako
               imenovani "gazde" dobili plačilo, vendar ga niso dali svojim delavcem, izgubili so se
               Bosni in Hercegovini ali kjerkoli, delavci pa so brez vse socialne varnosti ostali
               tukaj v Sloveniji.</p>
               <p>Ta zakon bom z veseljem podprl. Škoda je, da prihaja tako pozno, morali bi ga imeti
               pred krizo, potem bi ta stvar imela popolnoma drug učinek, ampak nikoli ni prepozno.
               Seveda bom podprl tudi 27. in 34. člen. Hvala lepa.</p>
            </sp>
            <sp xml:id="SDZ5-Redna-26-2011-03-23.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Marijan Križman.</p>
            </sp>
            <sp xml:id="SDZ5-Redna-26-2011-03-23.sp84">

               <speaker>MARIJAN KRIŽMAN:</speaker>

               <p>Hvala lepa.</p>
               <p>Saj tudi Ivan je lepo ime, tako da ni problem.</p>
               <p>Ja, zakon je nastal spričo okoliščin, ki so nastajale v zadnjih letih, ko je nastala
               kriza, predvsem v gradbeništvu, in so se začeli pojavljati lastniki podjetij, ki so
               ravno tako želeli hitro obogateti, kot takrat ko je bila konjunktura, in imeti od
               tega svojega dela veliko več, kot so imeli. Zaradi tega je prišlo do zlorabe delavcev
               in so kar naenkrat delavci, se pravi delovni ljudje, postali orodje in sredstvo za
               bogatenje. Na žalost. In marsikatera usoda se je tudi tragično končala, marsikdo je
               šel domov brez ničesar. Ampak, dobro, o tem so že moji predhodniki govorili.</p>
               <p>Jaz bom odprl 18. člen, ki ureja plačila, ureja registracijo in tako dalje, in vse to
               bo treba predložiti, če boš želel odpreti firmo. Nič več se ne bo dalo delavce kar na
               neko skrito firmo, kako bi rekel, "prevekslati" v trenutku, ko ti bo to odgovarjalo,
               ko bodo prihajala plačila in ker delavce daš na drugo firmo, ti jih ni treba več
               izplačati, oni niso več delavci istega delodajalca. Kot ena takšna civilizacijska,
               mogoče je o tem zelo težko govoriti, vrednota je tudi ta, da bi ljudje v podzakonskem
               aktu dobili neko regulativo o tem, kje bodo spali, dobili bodo neke minimalne
               higienske pogoje za življenje. Po mojem prepričanju je to tisto, kar smo na odboru in
               povsod izpostavljali, o tem govorili in kar se je v javnosti najbolj govorilo in kar
               so mediji, zlasti je televizija prikazovala, kaj se v naši državi dogaja. In kot je
               rekel Mirko Brulc ali nekdo drug – Slovenija je zelo padla s tako slabim odnosom do
               ljudi. Vendar po mojem prepričanju zdaj ni potrebno nobeno opravičevanje, ker zakon
               bo sprejet, zakon bo zafunkcioniral in stvari se bodo spremenile. Je pa veliko
               delodajalcev, ki so ravno tako prišli od drugod in so mislili, da je Slovenija meka
               za denar. Tega niso dosegli in potem so se seveda šli takšne rabote, ki so nas
               pripeljale do tega, da je bilo treba vse to, o čemur ta zakon danes govori in je pred
               nami, ga udejanjiti, ga sprejeti in zaustaviti to divje zaposlovanje in bogatenje na
               račun delovne sile, ne pa na račun dela in pogodb, ki jih nekdo sklene z drugim, da
               bi si lahko ustvaril svoje blagostanje.</p>
               <p>Zakon bom seveda podprl in prepričan sem, da bo tudi v javnosti in tudi pri tistih,
               ki ga bodo uporabljali, naletel na dober odziv in da bo s tem to vprašanje
               zaključeno. Hvala.</p>
            </sp>
            <sp xml:id="SDZ5-Redna-26-2011-03-23.sp85">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Vidim, da je še nekaj prijavljenih k razpravi. Prosim, kdor bo razpravlja, naj se
               prijavi.</p>
               <p>Besedo ima gospod Anton Kampuš.</p>
            </sp>
            <sp xml:id="SDZ5-Redna-26-2011-03-23.sp86">

               <speaker>ANTON KAMPUŠ:</speaker>

               <p>Spoštovani podpredsednik, spoštovani minister, kolegice in kolegi. Lepo vas
               pozdravljam!</p>
               <p>Želim povedati, da bomo vsekakor amandma k 18. členu, 27. in 34. podprl. Podprl bom
               tudi zakon o zaposlovanju tujcev iz preprostega razloga, ker smo imeli veliko število
               tujcev, zaposlenih v Sloveniji, in sem prepričan, da bodo kar v kratkem času prišli
               spet časi, ko bomo te tujce ponovno rabili. Seveda je bilo na račun tega veliko
               napisanega, veliko nekorektnosti smo doživeli v Sloveniji do njih in te stvari je
               treba v kratkem popraviti. Zakaj trdim, da jih bomo spet rabili? Zaradi tega, ker je
               danes že evidentno, da je po najnovejših podatkih naš izvoz povečan za cca 20 %. To
               so odlični podatki. Kaj se je zgodilo v Sloveniji, da povečujemo izvoz? Zgodilo se je
               to, da so izvozniki odlični in da so tudi nekateri drugi, ki v tem trenutku v
               Sloveniji niso bili izvozniki, in glede na to, da v Sloveniji ni dovolj poslovnih
               priložnosti za vse, so se morali usmeriti v izvoz. Torej, danes beležimo odlično 20 %
               rast izvoza tudi na račun tega, ker se še tisti, kot sem povedal, ki do zdaj niso
               bili izvoznik, lotevajo izvoza. To pa pomeni spet ponovne priložnosti in sem
               prepričan, da bomo že v kratkem beležili tudi v Sloveniji rast, priložnosti in
               zaposlovanja. Prav na račun tega bi morali danes vsi reči – in mogoče tudi kdaj pa
               kdaj pričakovati od tistih, ki so bili zelo zelo nekorektni do teh delavcev, tudi
               opravičilo –, da danes s tem novim zakonom vzpostavljamo normalne pogoje, da bomo
               potem lahko tudi jutri, čez nekaj mesecev, čez kakšno leto na nek način pod
               normalnimi pogoji, torej človeškimi pogoji, ponovno zaposlovali te naše tuje delavce.
               In to s tem zakonom vzpostavljamo.</p>
            </sp>
            <sp xml:id="SDZ5-Redna-26-2011-03-23.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Majda Potrata. Izvolite.</p>
            </sp>
            <sp xml:id="SDZ5-Redna-26-2011-03-23.sp88">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Amandma samo vrača prvotno besedilo. S tem črtanjem smo pravzaprav sledili amandmaju,
               ki je sledil predlogu Obrtno-podjetniške zbornice. Če pa upoštevamo, da je bil zakon
               s socialnimi partnerji usklajen, je treba to spremembo premišljati s stališča
               sorazmernosti ukrepov in temeljenjih postulatov delovanja Evropske unije, v katerega
               prost pretok blaga ljudi in storitev tudi sodi.</p>
               <p>Tu je še nekaj drugih momentov, ki bi jih kazalo omeniti, tudi v kakšnem razmerju so
               tuji delodajalec in tuji delavec, ki morajo urejati stvari po načelu ali po
               zakonodaji tiste države, iz katere prihajajo.</p>
               <p>Tako mislim, da je kar prav, če bomo besedilo potrdili v takšni obliki, kot je bilo
               prvotno zamišljeno. Hvala lepa.</p>
            </sp>
            <sp xml:id="SDZ5-Redna-26-2011-03-23.sp89">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Žal gospe Bredi Pečan in Andreji Črnak Meglič ne morem dati besede, ker je čas
               poslanski skupini potekel.</p>
               <p>Besedo ima gospod Janez Ribič.</p>
               <p>Izvolite.</p>
            </sp>
            <sp xml:id="SDZ5-Redna-26-2011-03-23.sp90">

               <speaker>JANEZ RIBIČ:</speaker>

               <p>Hvala za besedo. Spoštovani!</p>
               <p>Moram se oglasiti pri tem 18. členu in vloženem amandmaju. Namreč, naš predlog je bil
               na odboru potrjen in ne vem, zakaj je danes amandma in sprememba.</p>
               <p>Poslanci Slovenske ljudske stranke nasprotujemo sprejemu amandmaja koalicije k 18.
               členu. Če bo ta amandma sprejet, bo naše že sprejeto dopolnilo črtano. Pri obravnavi
               predloga zakona na matičnem delovnem telesu je bil sprejet amandma Slovenske ljudske
               stranke k 18. členu, ki določa, da mora tujec pred prijavo začetka izvajanja storitev
               v Republiki Sloveniji predložiti tudi potrdilo o registraciji delodajalca in izjavo o
               plačanih davkih in prispevkih. Takšen amandma je predlagala tudi Obrtno-podjetniška
               zbornica, ki ste jo vsi omenjali.</p>
               <p>Po našem mnenju ta zahteva nikakor ni nesorazmerna, je le določba v duhu
               preprečevanja opravljanja dela tujcev na črno pri nas. Torej, je namenjena
               preprečitvi zlorabe tujih delavcev, kot smo bili priča temu nedavno pri gradbenih
               delavcih iz tujine pri nas.</p>
               <p>V duhu zakona o preprečevanju dela na črno je po našem mnenju prav, da zahtevamo tudi
               od tujih podjetij, da dokažejo, da ne delajo na črno, ampak da zaposlujejo in da
               poslujejo zakonito. Brez teh določb bo zakon pomenil samo olajšanje pogojev za tujce,
               medtem ko bodo naše domače delodajalce zaradi novega zakona o preprečevanju dela na
               črno inšpektorji stalno nadzirali in kontrolirali. Sprašujem vas, dragi kolegi in
               kolegice, ali to pa ni dodatna birokracija? Ali to ne postavlja našega podjetnika v
               neenakopraven položaj do tujcev? Ni res, da bi se s tem tuje podjetje v primerjavi s
               slovenskem podjetjem postavilo v neenakovreden, diskriminatoren položaj. Res pa je,
               da bi to preprečilo morebitne zlorabe tujih delavcev in nelojalno konkurenco domačim
               podjetjem. Po našem mnenju zahteva o predložitvi potrdila o registraciji podjetij in
               izjave davčnih organov o poravnanih davčnih obveznostih ne predstavlja nesorazmernih
               omejevalnih ukrepov in je zgolj ukrep za preprečevanje dela na črno.</p>
               <p>Če bo ta določba črtana, poslanci Slovenske ljudske stranke ne moremo podpirati tega
               zakona, ker bo krivičen do naših podjetij in delavcev. Hvala.</p>
            </sp>
            <sp xml:id="SDZ5-Redna-26-2011-03-23.sp91">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franco Juri.</p>
            </sp>
            <sp xml:id="SDZ5-Redna-26-2011-03-23.sp92">

               <speaker>FRANCO JURI:</speaker>

               <p>Hvala, gospod podpredsednik.</p>
               <p>Najprej, preden se dotaknem samega amandmaja, o katerem je govora, naj povem, da je
               po mojem mnenju tudi zakon velik korak naprej. Potrebovali smo ga, čeprav sam menim,
               da bi lahko bil v marsičem bolj radikalen in zlasti bolj naravnan po interesih
               zaposlenih oziroma delavcev. Zlasti pri izdaji delovnega dovoljenja je še vedno
               precej odvisno od delodajalcev, pri tem pa je treba priznati, da je rešitev, ki jo
               ponuja zakon, taka, da bo preprečila zlorabe, ki smo jim bili priča. Zlasti dejstvo,
               da je po 24 mesecih moral biti delavec zaposlen samo pri enem delodajalcu, da je bil
               ta predpogoj za pridobitev delovnega dovoljenja, je omogočalo velike zlorabe. Sedaj
               te možnosti praktično ni in to je velik napredek.</p>
               <p>Dejstvo je, da smo bili v zadnjih mesecih tudi zaradi krize priča, še posebej v
               gradbenem sektorju, situacijam, ki bi jih lahko opisali kot novodobno suženjstvo.
               Prišlo je do tako skrajnih razmer in do tako skrajnih zlorab in oblik izkoriščanja
               gradbenih delavcev, zlasti tujih gradbenih delavcev, ko smo se znašli pred človeškimi
               dramami, kjer ni bilo izplačanih plač, ni bilo izplačanih prispevkov, in tudi bivalni
               pogoji so bili neznosni. Ta zakon skuša na ta odprta vprašanja v določeni meri tudi
               odgovoriti. Ponavljam: ne zelo radikalno, lahko bi bili bolj ambiciozni, ampak
               vsekakor v pravi smeri.</p>
               <p>18. člen, kjer se predlaga amandma, amandma, ki so ga vse poslanske skupine koalicije
               podpisale, odpira vendar eno zelo problematično področje, ki zadeva evropsko
               zakonodajo in tudi našo, slovensko zakonodajo. Kajti, v obrazložitvi tega amandmaja,
               ki naj bi črtal drugi odstavek 18. člena, je ugotovljeno, da naša podjetja pravzaprav
               ne potrebujejo dokaza o izplačevanju davkov in drugih prispevkov za začetek lastnih
               storitev na ozemlju Republike Slovenije. In recipročno, spričo enakopravnosti, naj ne
               bi tega zahtevali niti od drugih delodajalcev, tujih delodajalcev, ki prihajajo iz
               držav, kjer imajo verjetno drugačne zakonodaje. Evropska zakonodaja še ni poenotila
               kriterijev in to pomeni, da naša zakonodaja, ki postaja bolj restriktivna in ne
               dopušča več odloga plačevanja prispevkov, nas lahko postavi v nekonkurenčen položaj
               napram tistim državam, kjer, recimo, finančna disciplina in siceršnja disciplina še
               ni toliko zagotovljena. To je en problem.</p>
               <p>Drugi problem je, da si ne predstavljam, kako naj bi podjetje pri nas delalo in
               začelo svoje storitve, ne da bi pred tem zagotovilo izplačilo davkov in vseh
               zahtevanih prispevkov. Tako v tej obrazložitvi, zakaj ta amandma ni sprejemljiv, tega
               ne razumem dobro. Pričakujem, da lahko dela podjetje samo, če ni doslej delalo na
               črno in da je izpolnilo vse zakonske obveze. Enako pričakujemo od tujega podjetja in
               od tujega delodajalca. Zato se mi zdi odstavek, ki bi ga črtali s tem amandmajem,
               pravzaprav smiseln in zelo koristen. Zavedam pa se, da je v neskladju z evropskimi
               direktivami in da bi se morali konfrontirati in soočiti z nasprotovanjem Evropske
               komisije, ki bi nam lahko to očitala. Ampak gre za vprašanje delavskih pravic v
               Evropi. In če gremo v bolj skrajno primerjavo, recimo, govor je tudi o delavskih
               pravicah tujih delavcev, ki so zunaj Evropske unije. Recimo, Kitajska bo vedno bolj
               konkurenčna, ker tam ne spoštujejo nikakršnih delavskih ali sindikalnih pravic in
               bodo cene bistveno nižje od naših. Nekaj podobnega imamo tudi znotraj Evropske unije.
               Kljub direktivam, kljub standardiziranim rešitvam je treba opozoriti, da obstajajo
               različne zakonodaje prav na področju delavskih pravic in delovnih dovoljenj, izdaje
               delovnih dovoljenj. Tako sam ne vidim pravzaprav v tem odstavku nič hudega. To je
               varovalka, ki bi zagotavljala korektnejši pristop tuje firme in tujega delodajalca na
               našem trgu.</p>
               <p>Tako bomo pri glasovanju in pri odločanju o tem amandmaju tehtali med zavezami, ki
               jih imamo do Evropske unije, do Evropske komisije, ampak mislim, da imamo tam vedno
               pogajalski prostor, kjer lahko obrazložimo. In celo več, celo zahtevamo, da se
               evropske direktive prilagajajo zakonodaji, ki jo ocenjujemo kot bistveno boljšo in
               pravičnejšo. Mislim, da bi bila taka zakonodaja s tem drugim odstavkom pravičnejša,
               bi bila smiselna in mogoče bi bila vredna bitke tudi znotraj Evropske unije. Tako
               osebno mislim, čeprav je tudi naša poslanska skupina med predlagatelji tega amandmaja
               – in tudi sprašujem gospoda ministra, ali bi bilo res usodno, če mi tega amandmaja ne
               bi sprejeli in bi pustili člen nedotaknjen. Kaj bi se zgodilo tudi v odnosu do
               Evropske komisije? Ali bi bilo mogoče izpostaviti ta problem tudi na evropski ravni
               in bi začeli z uvajanjem discipline tudi pri takem členu? Mislim, da je to eden
               tistih motivov, kjer se bitka splača, in ni nujno, da bi izstopili poraženi iz te
               razprave.</p>
               <p>Torej, postavljam vprašanje: Kaj se zgodi, če tega amandmaja ne sprejmemo in če
               ostane 18. člen nedotaknjen? Mislim, da gre za varovalko, ki jo je treba ocenjevati
               tudi ne samo z vidika interesa naših delavcev in naših podjetij v teh konkurenčnih
               razmerah, ampak tudi z vidika dolgoročnega zvišanja pravic delavcev v drugih
               evropskih državah. Hvala.</p>
            </sp>
            <sp xml:id="SDZ5-Redna-26-2011-03-23.sp93">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima dr. Ivan Svetlik, minister za delo, družino in socialne zadeve.</p>
            </sp>
            <sp xml:id="SDZ5-Redna-26-2011-03-23.sp94">

               <speaker>DR. IVAN SVETLIK:</speaker>

               <p>Hvala lepa. Spoštovani in spoštovane!</p>
               <p>Amandma Slovenske ljudske stranke, ki je bil najprej sprejet pa zdaj predlagamo, da
               se umakne, ima seveda dober namen. To smo tudi razumeli, ko je bil ta amandma
               predložen, vendar po ponovni preučitvi ravno teh direktiv, ki določajo tudi podredno
               našo zakonodajo, ugotavljamo, da ga ne moremo v tej obliki ohraniti.</p>
               <p>Rad bi pa poudaril, da pri tej razpravi je treba razločevati med dvojim.</p>
               <p>Prvič, gre za čezmejno opravljanje storitev nekega podjetja v drugi državi. V tem
               primeru gre za to, da napotimo delavce v drugo državo ali iz druge držav k nam. Tukaj
               gre za napotene delavce, za napotitev delavcev. Drugo pa je vprašanje, kadar nek
               delavec, nekdo iz druge države, tretje države, pride k nam in zaprosi za delovno
               dovoljenje, bodisi da bi opravljal svojo neko poslovno dejavnost ali da bi se pri
               nekom zaposlil. Tukaj pa gre potem za izdajo delovnih dovoljenj. Ti dve stvari se pač
               po veljavni evropski ureditvi ne mešata med seboj.</p>
               <p>Ko gremo na prvi primer, se pravi, ko gre za to, da so napoteni delavci za izvajanje
               storitev k nam, recimo, ko pride neko tuje podjetje s temi delavci, ti ne potrebujejo
               delovnih dovoljenj. Pride podjetje z vsemi delavci vred v naš prostor in tu lahko
               opravlja svojo storitev. Ti delavci pa morajo imeti pri njem, pri tem podjetju,
               urejen status, tako kot določa zakonodaja države, v kateri ima to podjetje sedež. To
               je njihova zakonodaja, njihov red in seveda tudi odgovornost te države, da kontrolira
               to podjetje, ali ima vse te stvari tako urejene, kot morajo biti. Pri čemer se seveda
               lahko zgodi tudi to, kar se verjetno bo dogajalo, se dogaja, da pride tisto tuje
               podjetje k nam spet z delavci iz neke tretje države. Tudi to je mogoče. Ampak to je
               stvar, ki jo mora nadzirati država, kjer podjetje sedež ima. In v tem smislu bi
               takšna ureditev pomenila, da mi od tega podjetja pa potem dodatno zahtevamo tisto,
               kar od svojih podjetij ne zahtevamo, se pravi, da bi moralo predložiti neka dokazila,
               ki jih pa naša podjetja ne predložijo, takrat ko pridejo na delovišče, ko opravljajo
               neko storitev kjerkoli že. In v tem smislu bi to pomenilo in bi bilo lahko
               interpretirano, kot da gre dodatno za nesorazmeren ukrep pri zahtevi do podjetja, ki
               tako storitev opravlja.</p>
               <p>Seveda, drugo je pa vprašanje, zelo relevantno vprašanje, kaj pa, če to podjetje
               prihaja iz države, ki ima pa nižje standarde. Zelo relevantno vprašanje! Ampak to
               vprašanje se pa ureja na drugačen način. Tukaj imamo pa, gre za minimalne pravice
               delavcem, ki jih je treba njim zagotoviti, ko so napoteni v drugo državo. To pa ureja
               Direktiva 96/71 Evropskega sveta o napotitvi delavcev na delo v okviru opravljanja
               storitev. Ta direktiva pa pravi, da morajo biti zagotovljeni tem delavcem, ne glede
               na to, kako ima ta država pri sebi urejeno, minimalni pogoji za delo in zaposlitev v
               skladu z nacionalnimi predpisi in splošno veljavnimi kolektivnimi pogodbami, tako kot
               veljajo v državi, v katero je šel delati. Ti minimalni standardi. Se pravi, romunsko
               podjetje denimo, če ima nižje plače, kot jih imajo naša podjetja, mora plačati
               minimalno plačo po naših standardih.</p>
               <p>Se pravi, ne more iti pod ceno, ki je pri nas določena za delavca kot minimalna
               plača. To isto velja tudi za druge pravice, ki so pri nas določene, dogovorjene v
               kolektivnih pogodbah ali pa ki jih določa naša zakonodaja. Seveda isto velja tudi za
               naša podjetja, da bomo to razumeli, ko gredo v Avstrijo, denimo. Ker je bilo takoj
               vprašanje, če imajo naša podjetja lahko nižje plače, da bodo lahko konkurirala čez
               mejo – ne bodo, ker morajo izpolnjevati te minimalne standarde, kot jih določajo
               avstrijski predpisi. Minimalne standarde. Seveda od minimalnih standardov navzgor je
               pa tisto, čemur pravijo znotraj Evropske unije konkurenca na prostem trgu storitev,
               kjer je pa treba upoštevati, da neko podjetje lahko ceneje, drugo pa nekoliko dražje
               te storitve zagotavlja. In v tem je zdaj vsa logika urejanja vsega teh vprašanj.</p>
               <p>Seveda lahko ugotavljamo, da ima ta logika pomanjkljivosti, ne drži v celoti; ne
               moremo pa seveda tega delati po tej poti, da rečemo, da ne bomo spoštovali pravic
               Evropske unije, pa, bomo tvegali spor in plačevanje kazni, ampak moramo to narediti,
               če mislimo, da bi bilo to prav, preko naših poslancev v Evropskem parlamentu in
               zahtevati potem tudi, da se direktive, ki urejajo to vprašanje, ustrezno spremenijo.
               Hvala lepa.</p>
            </sp>
            <sp xml:id="SDZ5-Redna-26-2011-03-23.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ne vidim več želje po razpravi. Še, gospod Pukšič, izvolite.</p>
            </sp>
            <sp xml:id="SDZ5-Redna-26-2011-03-23.sp96">

               <speaker>FRANC PUKŠIČ:</speaker>

               <p>Hvala lepa.</p>
               <p>Poslušati razlago ministra je pač eno, mogoče iz teoretičnega dela, iz praktičnega
               dela in iz izkušenj pa bi ta amandma vendarle nekatere zadeve reševal. Pa ne nazadnje
               tudi Obrtno-podjetniška zbornica se strinja s tem, da izjava o vrsti opravljanja
               storitve ni dovolj, ampak bi moral delodajalec dokazati, da ima dejansko registrirano
               dejavnost, ki jo želi opravljati. S tem da predloži potrdilo o registraciji
               delodajalca, ampak vendarle bi bilo definitivno tudi za celotno njegovo nastopanje
               bistveno bolje, tudi za zaposlene, če hočete, ki bodo pri takšnem delodajalcu, da se
               že na začetku pač ve, tudi s tem, če je posloval v državi, kjer pač je, tako kot se
               to spodobi, da so plačani davki in prispevki. Namreč, marsikaj se dogaja. Bom
               konkreten.</p>
               <p>Poznam primere, ko so podjetja, ki so bila od zunaj, nastopala v Sloveniji, in sicer
               tako, da so prišli s svojimi delavci in so te delavce posojali drugim podjetjem za
               opravljanje nekega dela. Celo več, tega so se posluževala tudi kakšna javna podjetja.
               In kaj se je dogajalo? Temu podjetju, ki je posodilo delavce, so pač ta podjetja,
               katerakoli že, za opravljeno delo plačala opravljeno delo, ta podjetnik, ki pa je
               prišel z delavci, pa ni odvajal – komu? Tukaj v tej državi dajatev. Minister –
               konkretni primer. In kaj se je zgodilo? Tisti, ki je že enkrat plačal temu podjetniku
               opravljeno delo, je danes dobil račun od davčne in je moral davke še enkrat
               poravnati. Mislim, da je to popolnoma nesprejemljivo. S tem seveda ne rečem, da bi s
               tem preprečili, ampak vendarle bi imeli neko sliko, kdo sploh prihaja in na kakšen
               način, seveda ta podjetnik pa je prišel, je firmo zaprl in je bila zgodba končana.
               Jaz poznam primer, ko je morala posredovati celo policija med enim in drugim, ampak
               ta slovenski delodajalec je imel v tem primeru popolnoma prav in je bil neupravičeno
               ponovno terjan in je plačal dajatve. Glede na to, da so nekateri poslanci
               razpravljali v podporo temu amandmaju, bo ta amandma k temu predlogu zakona o
               zaposlovanju tujcev prinesel več dobrega, pa mislim, da več slabega, če tega
               amandmaja ne bi sprejeli.</p>
               <p>Nekoč, pa še ne dolgo tega, mi je nekdo rekel, da bi morali – pa tudi prebral sem
               nekje – poslanci bolj bdeti nad sprejemanjem zakonodaje, ne pa samo potrjevati to,
               kar vlada pripravi. Jaz se s tem strinjam. To pa izključno zato, ker 90 ljudi, ki smo
               izvoljeni od volivk in volivcev in smo tako rekoč dnevno v kontaktu z delavci v
               gradbeništvu, komunali, zdravstvu, sociali in kulturi, celotnem družbenem spektru,
               imamo bistveno več informacij, tudi takšnih konkretnih, kot pa samo tisti, ki
               zakonodajo pripravljajo in jo po nekih paragrafih sestavljajo. Zato so takšni
               amandmaji življenjski in jaz upam, da bo ta amandma sprejet. Hvala lepa.</p>
            </sp>
            <sp xml:id="SDZ5-Redna-26-2011-03-23.sp97">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ne vidim več želje po razpravi, zato zaključujem razpravo k 18. členu in amandmaju k
               temu členu.</p>
               <p>Prehajamo na razpravo k 27. členu in amandmaju, ki sta ga vložile poslanske skupine
               koalicije. Ne vidim želje po razpravi in zaključujem razpravo.</p>
               <p>Prehajamo na razpravo o 34. členu ter amandmaju, ki so ga k temu členu vložile
               poslanske skupine koalicije. Želi kdo besedo? <stage>(Ne.)</stage></p>
               <p>Zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, in sicer ob 18.10. S tem prekinjam to točko dnevnega reda. Nadaljevali
               bomo ob 18.10. <stage>(Seja je bila prekinjena ob 17.37 in se je nadaljevala ob 18.10.)</stage>
               </p>
            </sp>
            <sp xml:id="SDZ5-Redna-26-2011-03-23.sp98">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanje Državnega zbora o predlogih odločitev. Poslanke in poslance
               prosim, da preverijo delovanje glasovalni naprav. <title>Nadaljujemo s prekinjeno 5.
                  točko dnevnega reda, to je z obravnavo Predloga zakona o spremembi Zakona o
                  matični evidenci zavarovancev in uživalcev pravic iz pokojninskega in invalidskega
                  zavarovanje po skrajšanem postopku.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Glasovanje teče. Navzočih je 75 poslank in poslancev, za je glasovalo 75,
               proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 8. točko
                  dnevnega reda, to je z drugo obravnavo Predloga zakona o spremembah in dopolnitvah
                  Zakona o zemljiški knjigi v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 22. 3. 2011.</p>
               <p>Najprej odločamo o amandmaju Poslanske skupine SDS k 40. členu.</p>
               <p>Želi kdo besedo v imenu poslanske skupine?</p>
               <p>Prosim gospod dr. Gorenak, obrazložitev glasu.</p>
            </sp>
            <sp xml:id="SDZ5-Redna-26-2011-03-23.sp99">

               <speaker>DR. VINKO GORENAK:</speaker>

               <p>Obrazložitev glasu. Ta amandma, ki je sicer povezan v nadaljevanju še z enim, govori
               dejansko o tem, kako lahko sploh zemljiškoknjižne zadeve vlagamo. To je bil tudi
               spor, če smem tako reči, pri prejšnjem sprejemanju zakona. Koalicija je zakon
               sprejela in Državni svet je dal veto, potem ga pa koalicija ni izglasovala. Takrat je
               šlo za to, da zemljiškoknjižne zahtevke lahko vlagajo samo odvetniki in notarji, ni
               bilo več mogoče, da bi jih vlagali posamezniki. Koalicija pa je v tej varianti
               zakona, torej v varianti zakona, ki je danes pred nami, popravila dejansko samo dve
               stvari. Prva je ta, da je upravičence širila na nepremičninske agencije, in drugič,
               da je to pravico dala tudi posamezniku, ki ima računalniški dostop do varnega
               sistema, če poenostavim. In tako je tudi po mnenju Sodnega sveta. Sodni svet je
               namreč opozoril in rekel, da se s tem zakonom ne strinja zlasti v tistem delu, kjer
               gre za to, da posamezniku ni več omogočeno, da bi lahko tudi v fizični obliki, ker
               gre zlasti za starejše osebe, prinesel dokumentacijo na ustrezno sodišče in vložil
               zadevo ter s tem končal postopek. Naša amandmaja, ki sta med seboj povezana, to
               odpravljata. Dajeta torej tisto pravico posameznikom, ki so zlasti starejši in
               nevajeni računalniške tehnologije, da lahko to za svoje potrebe uredijo na sodišču
               tudi za nižje stroške, in tako se nam zdi prav. Sprejetje teh dveh amandmajev je
               pogoj tudi kasneje za podporo zakonu. Ne vidimo namreč potrebe, da bi tisto, kar je
               Marija Terezija uvedla in rekla, da tudi nepismen državljan, ker takrat jih je bilo
               malo več, lahko zemljiško vknjižbo opravi na sodišču, da bi danes, toliko časa po
               Mariji Tereziji, to odvzeli ljudem. Zato prosim za podporo temu amandmaju. Hvala.
            </p>
            </sp>
            <sp xml:id="SDZ5-Redna-26-2011-03-23.sp100">

               <speaker>PODPREDSEDNIK MAG. VASJA KLAVORA:</speaker>

               <p>Vidim, da ne želi nihče več besede, zato bomo prešli na odločanje. Preden bomo
               odločali, vas bi rad opozoril, da je amandma vsebinsko povezan z amandmajem k 55.
               členu. Če ta amandma, o katerem bomo sedaj odločali, ne bo sprejet, postane amandma k
               55. členu brezpredmeten.</p>
               <p>Glasujemo. Glasovalo je 76 poslank in poslancev, za 33, proti 42.</p>
               <p><stage>(Za je glasovalo 33.)</stage> <stage>(Proti 42.)</stage></p>
               <p>Ugotavljam, da amandma ni sprejet. S tem je postal amandma k 55. členu
               brezpredmeten.</p>
               <p>S tem zaključujemo odločanje o amandmajih in zaključujem tudi drugo obravnavo
               predloga zakona.</p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi k dopolnjenemu predlogu zakona amandmaja nista bila sprejeta,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Želi kdo obrazložiti glas v imenu poslanske skupine?</p>
               <p>Dr. Gorenak, prosim.</p>
            </sp>
            <sp xml:id="SDZ5-Redna-26-2011-03-23.sp101">

               <speaker>DR. VINKO GORENAK:</speaker>

               <p>Hvala lepa.</p>
               <p>Sprejemamo torej, sprejeli boste brez nas v SDS zakon, ki ste ga že sprejeli novembra
               lansko leto in Državni svet je dal veto. Potem ste si premislili in ste ga sami v
               koaliciji vrgli. To pomeni, da smo potem mi dali v opoziciji predlog zakona, ki bi
               ustrezal, pa ste mu rekli "ne". Ker je bil opozicijski, kajne, saj drugače bi bilo v
               redu? Nato ga je vložila skupina poslancev, ampak ta zakon, o katerem bomo zdajle
               glasovali, je identičen tistemu, ki ga je zavrgel Državni svet, in identičen tistemu,
               ki ga kasneje vi niste potrdili. Naredili ste samo dve izjemi. Ta izjema je, da poleg
               odvetnikov in notarjev dovoljujete tovrstne stvari početi še nepremičninskim agentom
               in posameznikom, ki imajo računalnik, ki imajo varno pošto in imajo tak dostop.
               Jemljete pa to pravico s tem zakonom ljudem, ki so načeloma bolj revni, načeloma
               starejši ljudje, ki tovrstnih stvari ne obvladajo. Za njih bodo to delali odvetniki
               in notarji ali nepremičninske agencije. Gospodarska zbornica nas je opozorila, da to
               pomeni od 10 do 30 milijonov evrov, ki bodo izpuljeni iz rok posameznikom in dani
               prav tem kategorijam ljudi. Občine ne bodo smele več vlagati zemljiškoknjižnih
               zahtevkov, občine, ki imajo cele pravne službe, kot je ljubljanska. Ampak tudi kar se
               tiče samih dovolil, je situacija relativno jasna. Gospodarska zbornica je zelo jasno
               rekla, da ga ni v Evropi sistema, ki bi bil vsaj podoben temu, kar koalicija
               predlaga. Ampak žal je tako. Ta predlog zakona zaradi antiljudske naravnanosti in
               lobijske naravnanosti, ki ga želite sprejeti, ga boste sprejeli brez naše podpore.
               Hvala lepa.</p>
            </sp>
            <sp xml:id="SDZ5-Redna-26-2011-03-23.sp102">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Sajovic v imenu poslanske skupine LDS.</p>
            </sp>
            <sp xml:id="SDZ5-Redna-26-2011-03-23.sp103">

               <speaker>MAG. BORUT SAJOVIC:</speaker>

               <p>Zadeve so takšne, da zakon daje enake možnosti vsem. Tistim, ki želijo vlagati zadevo
               v fizični obliki kot fizične osebe, bo to omogočeno na Okrajnem sodišču v Ljubljani,
               ostali bodo lahko vlagali ali v elektronski obliki ali preko notarjev. Že sedaj 95 %
               uporabnikov teh storitev vlaga zemljiškoknjižne zadeve prek notarjev. Seveda tudi ne
               drži, da občine te možnosti ne bodo imele, občine pa tudi krajevne skupnosti, kjer so
               opredeljene kot pravne osebe, to funkcijo imajo. Pa poglejmo še enkrat. Poleg
               notarjev bodo lahko zemljiškoknjižni predlog vložile tudi fizične ali pravne osebe v
               svojem imenu, pa tudi odvetniki, gospodarske družbe, nepremičninske agencije, ki
               izpolnjujejo pogoje za opravljanje storitev v prometu z nepremičninami, ter zagotovo
               tudi državno in občinsko pravobranilstvo. Jaz sem vesel, da smo dosegli popolno
               soglasje, ko smo predlog predstavljali na komisiji Državnega sveta, kjer je bil veto
               sprejet, in da smo tudi na Odboru za notranjo politiko kljub pestri polemični tudi
               politično hujskaški debati najbrž na koncu zakon sprejeli soglasno z 10 glasovi za in
               nobenim proti.</p>
            </sp>
            <sp xml:id="SDZ5-Redna-26-2011-03-23.sp104">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Cvetka Zalokar Oražem v imenu poslanske skupine.</p>
            </sp>
            <sp xml:id="SDZ5-Redna-26-2011-03-23.sp105">

               <speaker>CVETKA ZALOKAR ORAŽEM:</speaker>

               <p>Hvala lepa.</p>
               <p>Zakon bomo v Poslanski skupini Zares podprli, kajti treba je reči, da je predlog, ki
               je pred nami, bistveno, ampak res bistveno, drugačen in bistveno boljši od tistega
               zakona, ki je bil v preteklem mesecu zavrnjen. Če grem po vrsti, potem moram reči, da
               smo v zakonu najprej dosegli to, da je krog tistih, ki lahko vlagajo zemljiškoknjižne
               predloge, bistveno širši. To so poslej tudi občine kot pravne osebe, to so tudi druge
               fizične osebe, ki razpolagajo z ustrezno elektronsko komunikacijo, to so tudi
               podjetniki, samostojni podjetniki in gospodarske družbe. Krog tistih, ki lahko
               vlagajo, je bistveno širši. Drugič. Tudi državljani bodo lahko neposredno vlagali
               svoje predloge na sodišču, kar govori 125.a člen v 11. točki, in sicer bodo to lahko
               počeli na zapisnik. In tu je sprememba, ki je prav tako bistvena. Tisto, kar smo
               morda v naši poslanski skupini še delno razočarani, je, da v tem delu nismo
               omogočili, da bi to lahko počele tudi pooblaščene osebe in da ne bi omejili možnosti
               vlaganja samo na sodišču, kjer leži nepremičnina. Tu žal nismo uspeli, vendar zaradi
               te zadeve še vedno menimo, da je zakon bistveno boljši, kot je bil, in mnogi
               razpravljavci danes ne govorijo o dokumentu, ki ga imamo ped seboj, pač pa o tistem,
               ki smo ga že zavrnili. Tam notri določene stvari niso bile mogoče, zdaj pa je krog
               bistveno širši. Mislim, da so ti pomisleki vendarle manjši, zato lahko takšen zakon
               podpremo. Ostaja pa dilema, ki je odprta že od temelja, ali Slovenija preide v celoti
               samo na elektronsko vlaganje ali bomo hranili tudi še drugačne oblike vlaganj. In v
               tej točki nas opozarjajo tudi na Sodnem svetu, ampak tukaj poti nazaj najbrž ni bilo
               več.</p>
            </sp>
            <sp xml:id="SDZ5-Redna-26-2011-03-23.sp106">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Kikelj v imenu Poslanske skupine SD.</p>
            </sp>
            <sp xml:id="SDZ5-Redna-26-2011-03-23.sp107">

               <speaker>JANEZ KIKELJ:</speaker>

               <p>Hvala lepa, gospod podpredsednik.</p>
               <p>Tudi v naši poslanski skupini bomo ta zakon podprli. Sem že prej v uvodni
               predstavitvi razložil, zakaj, želim pa samo poudariti, da to, kar govorijo v
               opoziciji, praktično ni res. Vsaka fizična, pravna oseba v svojem imenu bo lahko
               vlagala, zastopnik predlagatelja bo lahko vlagal, gospodarska družba ali espe, ki se
               ukvarja z nepremičninami, ki je registriran, bo lahko vlagal in tudi državno in
               občinsko pravobranilstvo. Pri prejšnjem zakonu se spomnimo, je bilo največ pripomb z
               občin, da sami ne bodo mogli vlagati, to se zdaj popravlja in mi menimo, da s temi
               spremembami, ki jih je zakon doživel od jeseni do sedaj, je sigurno sprejemljiv.
               Hvala.</p>
            </sp>
            <sp xml:id="SDZ5-Redna-26-2011-03-23.sp108">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Gorenak v lastnem imenu.</p>
            </sp>
            <sp xml:id="SDZ5-Redna-26-2011-03-23.sp109">

               <speaker>DR. VINKO GORENAK:</speaker>

               <p>Hvala.</p>
               <p>V lastnem imenu in ne koalicijskim poslancem, ker je nesmiselno, ampak gledalcem. V
               lastnem imenu lahko rečem samo to. Sodni svet je proti in pove: "Ne strinjamo se s
               tem, da v nekem prehodnem obdobju onemogočate trajno vlaganje posamezniku v fizični
               obliki. Pustite ta člen." To je rekel Sodni svet. Ne. Ta člen je ostal notri in v
               določenem časovnem obdobju bo to dostopno samo v elektronski obliki ali posamezniki
               ali preko fizičnih oseb. To je točno. Pomeni pa, da v določenem časovnem obdobju
               zaradi člena, kakršnega imate, posameznik tega ne bo mogel narediti. In tega ljubega
               posameznika, zdaj "fujtramo", po domače povedano, s sodiščem v Ljubljani, kajti tam
               bo pa še lahko. Dragi moji, veste, ne na tak način, in to iz temeljnega razloga, ker
               do sodišča v Ljubljani je treba priti. To ni 100 m daleč v Slovenskih goricah, v
               Halozah, na Kozjanskem ali pa v Beli krajini ali pa v okolici Gorice – je treba do
               tja potem tudi priti. Tako da malo bi bilo treba na ljudi gledati in ne samo na
               lobije. Hvala lepa.</p>
            </sp>
            <sp xml:id="SDZ5-Redna-26-2011-03-23.sp110">

               <speaker>PODPREDSEDNIK MAG. VASJA KLAVORA:</speaker>

               <p>Gospa Zalokar, izvolite.</p>
            </sp>
            <sp xml:id="SDZ5-Redna-26-2011-03-23.sp111">

               <speaker>CVETKA ZALOKAR ORAŽEM:</speaker>

               <p>Še v svojem imenu. Jaz bom zakon podprla, ker se lahko zemljiškoknjižni predlogi
               vlagajo na kateremkoli sodišču. Tisto, kar je omejeno, je vlaganje pritožb, ugovorov
               in drugih vlog, ne pa zemljiškoknjižnega predloga. Ta del je možno vlagati samo pri
               Okrajnem sodišču v Ljubljani. Kar se tiče še zadnje zadeve, zaradi katere mislim, da
               je dobro zakon podpreti, prehodno obdobje je v tem zakonu črtano in ga ni več. Tri
               leta ni več prehodnega obdobja, pač pa je odslej dana trajna možnost vsem
               državljanom, da lahko vlagajo svoje predloge tudi na sodiščih neposredno, osebno, na
               območju, kjer imajo oziroma kjer leži konkretna parcela. Tako prehodnega obdobja ni
               več. Bil je to prvotno predlog naše stranke, ki smo ga razširili in je pravzaprav
               zadeva postala brez časovnih omejitev.</p>
            </sp>
            <sp xml:id="SDZ5-Redna-26-2011-03-23.sp112">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje.</p>
               <p>Glasujemo. Navzočih je 75 poslank in poslancev, za je glasovalo 54, proti 21.</p>
               <p><stage>(Za je glasovalo 54.)</stage> <stage>(Proti 21.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 9. točko
                  dnevnega reda – to je z drugo obravnavo Predloga zakona o zaposlovanju in delu
                  tujcev v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 22. 3. 2011.</p>
               <p>Odločamo o amandmaju poslanskih skupin SD, Zares, DeSUS in LDS k 18. členu.
               Ugotavljam, da ne želi nihče razpravljati.</p>
               <p>Odločamo o amandmaju poslanskih skupin SD, Zares, DeSUS in LDS k 27. členu.</p>
               <p>Oprostite, o prejšnjem bomo še glasovali.</p>
               <p>Glasujemo o 18. členu. Navzočih je 76 poslank in poslancev, za je glasovalo 43, proti
               26.</p>
               <p><stage>(Za je glasovalo 43.)</stage> <stage>(Proti 26.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 27. členu.</p>
               <p>Glasujemo. Navzočih je 76 poslank in poslancev, za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 34. členu.</p>
               <p>Glasujemo. Navzočih je 76 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih.</p>
               <p>S tem zaključujem drugo obravnavo predloga zakona.</p>
               <p>Besedo dajem predstavniku Vlade, predlagateljice predloga zakona, če želi podati
               predlog za nadaljevanje obravnave.</p>
               <p>Gospod minister Svetlik, izvolite.</p>
            </sp>
            <sp xml:id="SDZ5-Redna-26-2011-03-23.sp113">

               <speaker>DR. IVAN SVETLIK:</speaker>

               <p>Hvala lepa, spoštovani gospod podpredsednik. Poslanke in poslanci!</p>
               <p>Glede na to, da gre samo za tri amandmaje k temu zakonu, predlagam, da bi skladno s
               138. členom Poslovnika Državnega zbora še v okviru tega zasedanja Državnega zbora
               opravili tudi tretje branje.</p>
            </sp>
            <sp xml:id="SDZ5-Redna-26-2011-03-23.sp114">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Ker so bili v drugi obravnavi sprejeti amandmaji k manj kot desetini členi
               dopolnjenega predloga zakona, predlagatelj zakona predlaga, da zbor na podlagi prvega
               odstavka 138. člena Poslovnika Državnega zbora še na tej seji opravi tretjo obravnavo
               predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev.</p>
               <p>Glasujemo. Navzočih je 76 poslank in poslancev, za je glasovalo 56, proti nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v torek, 29. 3. 2011, po
               končanem glasovanju. Službe zbora bodo pripravile pregled, v katerega bodo vključeni
               sprejeti amandmaji in členi, h katerim so bili amandmaji sprejeti. Amandmaje k tem
               členom lahko kvalificirani predlagatelji vložijo do začetka tretje obravnave predloga
               zakona na seji zbora.</p>
               <p>Prekinjam to točko dnevnega reda.</p>
               <p>Prehajamo na <title>23.A TOČKO DNEVNEGA REDA, TO JE NA OBRAVNAVO ZAHTEVE SKUPINE
                  POSLANCEV, DA DRŽAVNI ZBOR ODLOČI O ODLOČITVI KOLEGIJA PREDSEDNIKA DRŽAVNEGA
                  ZBORA, DA SE PREDLOG ZAKONA O SPREMEMBAH IN DOPOLNITVAH ZAKONA O USTANOVITVI OBČIN
                  TER O DOLOČITVI NJIHOVIH OBMOČIJ, EPA 1645-V , OBRAVNAVA PO SKRAJŠANEM
                  POSTOPKU.</title>
               </p>
               <p>Kolegij predsednika Državnega zbora je na 97. seji dne 16. 3. 2011 sklenil, da se
               Predlog zakona o spremembah in dopolnitvah Zakona o ustanovitvi občin ter o določitvi
               njihovim območij, ki ga je predložila skupina poslancev s prvopodpisanim Samom
               Bevkom, obravnava po skrajšanem postopku. V poslovniškem roku je skupina dvajsetih
               poslancev s prvopodpisanim dr. Lukom Jurijem na podlagi desetega odstavka 21. člena
               Poslovnika Državnega zbora zahtevala, da Državni zbor odloči o prej navedeni
               odločitvi Kolegija predsednika Državnega zbora.</p>
               <p>Besedo dajem predstavniku predlagateljev te zahteve gospodu dr. Luku Juriju.</p>
            </sp>
            <sp xml:id="SDZ5-Redna-26-2011-03-23.sp115">

               <speaker>DR. LUKA JURI:</speaker>

               <p>Hvala lepa. Lep pozdrav! Spoštovani!</p>
               <p>Podpisani smo predlagali, da o odločitvi o uvrstitvi zakona po skrajšanem postopku
               odločamo na Državnem zboru, ker menimo, da čeprav gre prostorsko, tekstovno za
               dejansko manjšo spremembo zakona, gre vsebinsko za pomembno in poglavitno spremembo
               zakona. Zaradi tega je pomembno, da gre po rednem postopku. Predlog zakona je namreč
               v nasprotju z določili Zakona o lokalni samoupravi, najbolj očitnem nasprotju na
               primer z določilom, ki smo ga sprejeli pred kratkim, da mora občina imeti najmanj 5
               tisoč prebivalcev. Naselje Ankaran, za katerega se predlaga ustanovitev občine, nima
               niti 3 tisoč prebivalcev. Zaradi tega očitnega nasprotja z zakonskim določilom, ki ga
               je med drugim koalicija sprejela pred kratkim, menimo, da takšne spremembe ne bi niti
               smeli obravnavati, če pa jo že, da mora iti po rednem postopku. Poleg tega menimo, da
               je takšna občina v nasprotju z določbami ustave, točneje z 8. členom Ustave, ki
               določa, da morajo biti zakoni podrejeni mednarodnim pogodbam, s 64. členom Ustave, ki
               določa, da se o zadevah, ki zadevajo vprašanje narodne skupnosti, odloča le ob
               soglasju teh narodnih skupnosti – vemo, da v primeru Ankarana soglasja italijanske
               narodne skupnosti nimamo – in v nasprotju s 139. členom Ustave, ki določa, da občine
               združujejo naselje ali več naselij, kjer ljudje uresničujejo svoje skupne interese.
               Ankarančanke in Ankarančani te skupne interese uresničujejo v sklopu urbane zasnove
               mesta Koper. Naj vam ponovim, Ankaran je del urbane zasnove mesta Koper in zaradi
               tega se nam takšna ustanovitev zdi enako absurdna, kot če bi danes razpravljali o
               ustanovitvi občine Fužine ali pa občine Moste Ljubljana.</p>
               <p>Zaradi tega predlagamo, da Državni zbor ne sprejme, ne potrdi odločitve Kolega
               predsednika Državnega zbora, da se gremo tega postopka po redni poti tudi zato, da
               imamo lahko odprto splošno razpravo, kjer bomo skupaj ugotovili, ali je zakon sploh
               primeren za nadaljnjo obravnavo, in tudi zato, ker bomo na takšen način zadovoljili
               želje vseh, prav vseh v Državnem zboru, da se o takšni spremembi zakona in o
               ustanovitvi občine Ankaran odloča na plenarni seji. Če bo šla zadeva po rednem
               postopku in po splošni obravnavi, ne bo več možnih zapletov na odborih, na matičnih
               delovnih telesih, ker se bomo o tem takoj in neposredno pogovarjali na plenarni seji
               Državnega zbora.</p>
               <p>Zaradi tega podpisani pozivamo Državni zbor, da glasuje proti odločitvi Kolegija
               predsednika Državnega zbora. Hvala lepa.</p>
            </sp>
            <sp xml:id="SDZ5-Redna-26-2011-03-23.sp116">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>O tej zahtevi ni razprave in obrazložitve glasu. Zboru predlagam, da odloči o
               naslednjem sklepu: Predlog zakona o spremembah in dopolnitvah Zakona in o ustanovitvi
               občin in o določitvi njihovih območij se obravnava po skrajšanem postopku. Če sklep
               ne bo sprejet, bo Državni zbor predlog zakona obravnaval po rednem postopku.</p>
               <p>Prehajamo na odločanje. Glasovanje teče. Navzočih je 73 poslank in poslancev, za je
               glasovalo 23, proti 48.</p>
               <p><stage>(Za je glasovalo 23.)</stage> <stage>(Proti 48.)</stage></p>
               <p>Ugotavljam, da sklep ni sprejet, zato bo Državni zbor predlog zakona obravnaval po
               rednem postopku.</p>
               <p>V skladu s prvim odstavkom 122. člena Poslovnika Državnega zbora z jutrišnjim dnem
               prične teči 15-dnevni rok za vložitev zahteve za splošno razpravo o predlogu
               zakona.</p>
               <p>S tem zaključujem to točko dnevnega reda.</p>
               <p>Prehajamo na <title>24. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Državni zbor bo danes opravil obravnavo in odločanje o a, č in d podtočki.</p>
               <p>Najprej bomo obravnavali <title>Ugotovitev o prenehanju mandata poslanca v skladu z 9.
                  členom Zakona o poslancih</title>
               </p>
               <p>Mandatno-volilna komisija je Državnemu zboru na podlagi tretje alineje 36. člena
               Poslovnika Državnega zbora predložila naslednji sklep: Državni zbor Republike
               Slovenija na podlagi obvestila Okrožnega sodišča v Kopru z dne 16. 3. 2011 ugotavlja,
               da je poslanec Srečko Prijatelj pravnomočno obsojen na nepogojno kazen zapora, daljšo
               od 6 mesecev, zato mu v skladu s tretjo alinejo prvega odstavka in drugim odstavkom
               9. člena Zakona o poslancih preneha mandat z današnjim dnem.</p>
               <p>Prijavljenih k razpravi ni. Prehajamo na odločanje o predlogu sklepa.</p>
               <p>Glasujemo. Glasovanje teče. Navzočih je 74 poslank in poslancev, za je glasovalo 68,
               proti 1.</p>
               <p><stage>(Za je glasovalo 68.)</stage> <stage>(Proti 1.)</stage></p>
               <p>Ugotavljam, da je Državni zbor predlagani sklep sprejel.</p>
               <p>O sprejetem sklepu bom takoj obvestil Državno volilno komisijo in jo zaprosil, da
               Državnemu zboru sporoči, kateri kandidat oziroma kandidatka bo v skladu s 17. členom
               Zakona o volitvah v Državni zbor postal poslanec oziroma poslanka za preostanek
               mandatne dobe namesto poslanca, ki mu je prenehal mandat. Na podlagi obvestila
               Državne volilne komisije bo Mandatno-volilna komisija Državnega zbora pripravila
               poročilo o izboru in Državnemu zboru predlagala potrditev mandata novemu poslancu
               oziroma poslanki.</p>
               <p>Bivšemu poslancu se za njegovo delo, ki ga je opravljal v Državnem zboru,
               zahvaljujem.</p>
               <p>Prehajamo na <title>obravnavo Predloga sklepa o imenovanju člana Sveta za sistem plač v
                  javnem sektorju</title>
               </p>
               <p>Predlog sklepa je v obravnavo Državnemu zboru predložila Mandatno-volilno komisija.
               Prijavljenih k razpravi ni. Prehajamo na odločanje o predlogu sklepa, s katerim se v
               Svet za sistem plač v javnem sektorju kot predstavnik Državnega zbora imenuje gospod
               Bojan Kontič.</p>
               <p>Glasujemo. Glasovanje teče. Navzočih je 73 poslank in poslancev, za je glasovalo 72,
               proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je Državni zbor predlagani sklep sprejel.</p>
               <p>Prehajamo na <title>obravnavo Ugotovitve o prenehanju mandata poslanca iz Republike
                  Slovenije v Evropskem parlamentu</title>
               </p>
               <p>Zoran Thaler je 22. 3. 3011 obvestil Državni zbor, da odstopa s funkcije poslanca iz
               Republike Slovenije v Evropskem parlamentu. Obvestilo je obravnavala Mandatno-volilna
               komisija, ki predlaga Državnemu zboru, da se na podlagi 9. člena Zakona o volitvah
               poslancev iz Republike Slovenije v Evropski parlament v zvezi z 9. členom zakona o
               poslancih seznani z naslednjim sklepom: Poslanec iz Republike Slovenije v Evropskem
               parlamentu Zoran Thaler je 22. 3. 2011 podal pisno izjavo, da odstopa s funkcije
               poslanca iz Republike Slovenije v Evropskem parlamentu. Zato mu v skladu z 9. členom
               Zakona o volitvah poslancev iz Republike Slovenije v Evropski parlament v zvezi s
               šesto alinejo prvega odstavka in drugim odstavkom 9. člena Zakona o poslancih preneha
               mandat z današnjim dnem. O tem bom takoj obvestil Državno volilno komisijo in jo
               zaprosil, da zboru sporoči, kateri kandidat oziroma kandidatka bo na podlagi končnega
               poročila o izidu glasovanja in o izidu volitev poslank in poslancev iz Republike
               Slovenije v Evropski parlament, ki so bile 7. 6. 2009, postal poslanec oziroma
               poslanka iz Republike Slovenije v Evropskem parlamentu za preostanek mandatne dobe
               namesto poslanca, ki mu je prenehal mandat zaradi odstopa s te funkcije.</p>
               <p>Na podlagi obvestila Državne volilne komisije bo Mandatno-volilna komisija Državnega
               zbora pripravila poročilo in zboru predlagala potrditev mandata novemu poslancu
               oziroma poslanki. Prav tako lahko rečem, da se bivšemu poslancu v Evropskem
               parlamentu za njegovo dosedanje delo zahvaljujem.</p>
               <p>S tem prekinjam to točko dnevnega reda, ki jo bomo nadaljevali v sredo, 30. 3. 2011.
               Prekinjam tudi 26. sejo Državnega zbora, ki jo bomo nadaljevali jutri ob 10. uri. <stage>(SEJA JE BILA PREKINJENA 23. MARCA 2011 OB 18.46.)</stage>
               </p>
            </sp>
         </div>
      </body>
   </text>
</TEI>
