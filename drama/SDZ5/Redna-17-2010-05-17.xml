<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-17-2010-05-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|8F5F73E53C87B1F9C125772D0036D66F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=8F5F73E53C87B1F9C125772D0036D66F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-17-2010-05-17.DZ" n="17">
               <name>Redna</name>
               <date when="2010-05-17"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-17-2010-05-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">17. seja</stage>
            <stage type="date">(17. maj 2010)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 14.00. </stage>


            <sp xml:id="SDZ5-Redna-17-2010-05-17.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Pričenjam 17. sejo Državnega zbora, ki je bila sklicana na podlagi prvega odstavka
               57. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: Franc
               Jurša, Roberto Battelli, Anton Colarič, Franco Juri, Anton Kampuš in Ivan Grill.</p>
               <p>Na sejo sem vabil predsednika Vlade, ministrice in ministre k 1. točki dnevnega reda
               ter predstavnike Vlade k vsem točkam dnevnega reda. Vse prisotne lepo pozdravljam in
               prosim za posluh v dvorani.</p>
               <p>Prehajamo na določitev dnevnega reda 17. seje Državnega zbora. Predlog dnevnega reda
               ste prejeli s sklicem seje 7. 5. 2010. O predlogu dnevnega reda bomo odločali v
               skladu z drugim odstavkom 64. člena Poslovnika Državnega zbora. Predlogov za umik
               točke z dnevnega reda nisem prejel.</p>
               <p>V zvezi s predlogi za razširitev dnevnega reda vas obveščam, da je Poslanski klub
               Liberalne demokracije Slovenije 14. 5. 2010 vložil predlog za razširitev dnevnega
               reda te seje s Predlogom zakona o spremembah in dopolnitvah Zakona o ustanovitvi
               občin ter o določitvi njihovih območij, 
                  EPA 1031
               /5 prva obravnava, ter Predlogom zakona o spremembah in dopolnitvah Zakona o
               ustanovitvi občin ter določitvi njihovih območij, 
                  EPA 1032
               /5 prva obravnava. Navedeni predlog, kot smo že povedali na kolegiju, ne
               izpolnjuje pogojev za razširitev, ki jih kumulativno zahtevata šesti in sedmi
               odstavek 64. člena Poslovnika Državnega zbora. Razlogi za razširite so sicer nastali
               po sklicu 17. redne seje Državnega zbora, vendar pa pri teh dveh novelah zakonov ne
               gre za zadeve, ki jih zajema drugi odstavek 58. člena Poslovnika, konkretno se
               predlagatelj sklicuje na tretjo alinejo drugega odstavka 58. člena Poslovnika, to je
               na zadeve v zvezi s prenehanjem in potrditvijo mandata poslanca, imunitete poslanca
               ter drugih nosilcev javnih funkcij ali zadeve v zvezi z volitvami, imenovanji in
               razrešitvami. Glede na navedeno ustanovitev občin, ki je sicer predmet teh dveh novel
               zakonov, ne sodi pod okrilje te alineje oziroma drugega odstavka 58. člena
               Poslovnika.</p>
               <p>Prehajamo na določitev dnevnega reda.</p>
               <p>Prosim proceduralni predlog, gospod Anton Anderlič.</p>
            </sp>
            <sp xml:id="SDZ5-Redna-17-2010-05-17.sp2">

               <speaker>ANTON ANDERLIČ:</speaker>

               <p>Gospod predsednik, ponavlja se zgodba iz 18. 3., ko ste z isto obrazložitvijo
               zavrnili proceduralni predlog za razširitev dnevnega reda, takrat izredne, seje
               Državnega zbora. V petek ste bili soočeni z vsemi argumenti za to, da vsebinsko,
               predvsem pa postopkovno ta predlog izpolnjuje vse pogoje. Dva zakona za ustanovitev
               teh občin sta bila vložena po proceduri, ki jo navaja skrajšani postopek in istočasno
               je bila vložena tudi zahteva, da se to obravnava na izredni seji. Ko Kolegij ni
               sprejel skrajšanega postopka, je začel teči 15-dnevni rok. V tem roku je
               kvalificirana večina za oba zakona zahtevala prvo obravnavo. In prva obravnava se v
               skladu z argumenti, ki so nesporni, opravi na prvi naslednji seji, sploh ko gre za
               roke, ki so lahko ogroženi. In ni res, da razlagate, da se ne nanaša tretja alineja
               58. člena, kajti priprave na volitve v občini Koper in občini Trebnje so tako rekoč
               že stekle in je vsak dan pomemben. 18.3.2010 ste navajali, da so vsi roki že potekli,
               ker smo, tako Vlada kot Državni zbor, zamudili te roke. Med tem časom se je zgodilo
               še marsikaj. En zakon je bil sprejet, bil je vložen veto in na ponovni obravnavi
               zakon ni dobil podpore. Nakar so volilni upravičenci od vseh volilnih upravičencev v
               krajevni skupnosti Mirna zbrali 1.452 podpisov ali 67,35% volilnih upravičencev in na
               območju bodoče občine Ankaran 53,19% volilnih upravičencev. In ker je temu tako ter s
               prošnjo Državnemu zboru, da v skladu s proceduro, za kar je bila tudi vložena
               zahteva, da se ta dva zakona obravnavata po nujnem postopku na nujni seji, in ker je
               že sklicana redna seja, je prav po poslovniku določeno, da se tiste stvari, ki bi
               bile nujne in potrebne, v skladu tako z 58. kot 64. členom Poslovnika uvrstijo na
               prvo redno sejo.</p>
               <p>Zato predlagam, da o tej širitvi dnevnega reda .../Opozorilni znak za konec
               razprave./... odloči Državni zbor in da tu ne more iti ponovno za arbitrarno
               odločanje, ker ne gre za razlago poslovnika na seji, ampak gre za postopek, ki je
               podprt tako s 23 podpisi za sklic izredne seje kot z 10 podpisi za .../Izklop
               mikrofona./... prvo obravnavo in tako naprej.</p>
            </sp>
            <sp xml:id="SDZ5-Redna-17-2010-05-17.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prvič, vsaj sam osebno z naklonjenostjo gledam prizadevanja občank in občanov obeh
               krajev, da dobijo svoji občini. Kakšno je moje stališče o majhnih občinah, v tem
               primeru ni pomembno, vendar tega vprašanja tu ni treba mešati. Dejstvo je, da tudi ne
               moremo reči, da so priprave na volitve že stekle. Volitve niso niti razpisane, za to
               je še čas in o tem, mislim, da sploh ni treba govoriti.</p>
               <p>Tisto, kar je pa treba reči, je naslednje. Kolegij je zavrnil obravnavo obeh zakonov
               po skrajšanem postopku, zato sta šla v redni postopek, s 15-dnevnim rokom, v katerem
               je možno vložiti zahtevo za prvo obravnavo. Zato je na tisti seji. Kolegij tudi
               ugotovil, da je zahteva za sklic seje brezpredmetna, ker pač teče ta 15-dnevni rok za
               prvo obravnavo. Zahteva za prvo obravnavo je bila vložena, vendar na to sejo ta prva
               obravnava obeh zakonov ne more iti, ker, kot sem že pojasnil, ne izpolnjujeta
               kumulativno obeh pogojev. En pogoj izpolnjujeta, in to je, da so razlogi nastali po
               sklicu seje, se pravi, šesti odstavek 64. člena izpolnjujeta, ne pa tudi sedmega, ki
               napotuje na 58. člen, drugi odstavek. Vi se sklicujete na tretjo alinejo, ki je pa
               povsem neprimerna in se nanaša na mandatno-volilne zadeve, ne pa na zadeve, povezane
               z ustanavljanjem občin. Vsekakor se strinjam s tem, da je treba zakona čim prej
               obravnavati. Seveda je možno zahtevati sklic nove seje, izredne, in ju v prvi
               obravnavi tudi obravnavati.</p>
               <p>Vendar vam moram še dodatno pojasniti, da ste ta predlog za razširitev dali v petek
               na Kolegiju in ni bil uvrščen na dnevni red seje. Do 12.00 ure v nedeljo, do včeraj,
               pa niste vložili formalnega predloga za razširitev dnevnega reda seje, zato tudi
               sicer ne morem dati tega na glasovanje, gospod Anderlič. Izvolite, imate besedo.</p>
            </sp>
            <sp xml:id="SDZ5-Redna-17-2010-05-17.sp4">

               <speaker>ANTON ANDERLIČ:</speaker>

               <p>Glejte, gospod predsednik, prav bi bilo, da vas vsaj obvestijo. 13. 5. 2010 je bila
               vložena zahteva za razširitev seje, ne zahteva za razširitev dnevnega reda Kolegija,
               ampak za razširitev seje. Dva dni pred rokom smo dali to zahtevo. Dva dni pred rokom!
               To, da ste na Kolegiju sami odprli vprašanje - vi ste sami odprli vprašanje, "dobili
               smo..." in tako naprej -, ne da bi jaz - jaz sem bil tam zaradi nečesa drugega -
               sploh imel namen obravnavati to na Kolegiju, ampak sem pričakoval, da bo v skladu z
               58. členom, tako kot se razširjajo v 64. členu Poslovnika, da se bo to opravilo na
               današnji seji. Vi ste to diskusijo v petek odprli in je šla v neko čudno smer. Tako
               reči danes, da ni legitimno in legalno vložena zahteva za širitev, je netočno. Vi ste
               že 13. to dobili. Najmanj, kar je, bi v tem postopku bilo korektno in demokratično do
               javnosti in do nas samih, da zbor odloči, kaj bo s tem naredil. To, da nas ponovno
               pošiljate o isti stvari zbirat podpise, ko smo že trikrat zbirali, tukaj sem vam
               povedal, da ste tudi 13. marca imeli enako obrazložitev, vmes se pa dogaja marsikaj.
               In zgodila se je dodatna volja. Jaz tako kot vi ne govorim o tem, kako bo kdo
               glasoval. Zaradi mene, če bo volja taka, da v prvi obravnavi zavrnete, da zakon ni
               primeren za nadaljnjo obravnavo, ne morete negirati drugih argumentov in sklicevanje
               na druge člene poslovnika in ustavo, ko pa gre za vsebinsko utemeljevanje razlogov,
               pa te pravice preprosto nimamo. Na koncu bo to tako rekoč zadnja izčrpana možnost,
               kar se Državnega zbora tiče, razen če nam bo Ustavno sodišče, tako kot običajno
               naredi vsaka štiri leta, naložilo, da še kaj nujno postorimo pred volitvami. Da pa
               aktivnosti ne potekajo, pa ni res, kajti nujno je, da se pripravljajo tako volilne
               enote, tako vse drugo kar znotraj občin, tudi v tistih občinah, ki imajo tradicijo od
               vsega začetka naprej, se pojavljajo pobude, ali bo ena volilna enota ali jih bo več
               in potekajo razprave. Ampak to niti ni tako bistveno. Če ste strogi formalist, je
               prav, da rečete, da ni še stekel postopek za volitve, ker še niso razpisane, je pa
               tudi res, da še niso razpisane, čeprav je bilo rečeno na zadnji seji, takrat ko smo
               obravnavali tudi ta dva primera, da so vsi roki potekli, ampak volitve še niso bile
               razpisane. Pred štirimi leti, veste, so se ravno tako sklicevali na inštrukcijski
               rok, pa so bile volitve razpisane šele v prvi polovici avgusta 2006.</p>
               <p>Predlagam, da vendarle odloči zbor o tem.</p>
            </sp>
            <sp xml:id="SDZ5-Redna-17-2010-05-17.sp5">

               <speaker>PREDSEDNIK DR. PAVEL GANTAR:</speaker>

               <p>Hvala, gospod Anderlič. Tudi če ta dopis, in tudi zakaj ne, lahko interpretiramo 13.
               5., čeprav je bil obravnavan tudi že na Kolegiju, kot predlog za širitev, ki naj bi
               bilo vložen do nedelje, torej do včeraj, do 12. ure, vas moram obvestiti, da tega
               predloga ne morem dati na glasovanje iz preprostega razloga, ker moram spoštovati
               poslovnik in zakonitost. Jaz sem pravzaprav pred tem zborom, v petek bo o tem tekla
               beseda, ker menim, da neke stvari ni mogoče uvrstiti na neko drugo sejo, pravzaprav
               pod vprašanjem zaupnice, če smem tako reči. In jaz bom o teh zadevah, ne glede na to,
               kaj se utegne tukaj ali drugače zgoditi, ravnal nepristransko, neodvisno od tega, od
               katere strani prihajajo pobude. Če nečesa ni mogoče uvrstiti na sejo, pač na to sejo
               ni mogoče uvrstiti. Zato, kot rečeno, tega ne bom dal na glasovanje.</p>
               <p>Prehajamo na določitev dnevnega reda. Proceduralno? <stage>(Ne.)</stage> Obrazložitev. Samo še
               toliko. Zboru predlagam, da za današnjo sejo določi dnevni red, kot ste ga prejeli s
               sklicem.</p>
               <p>Prehajamo na glasovanje. Poslanke in poslance prosim, da preverite delovanje
               glasovalnih naprav.</p>
               <p>Obrazložitev glasu v imenu Poslanske skupine Slovenske demokratske stranke, Jože
               Tanko. Prosim.</p>
            </sp>
            <sp xml:id="SDZ5-Redna-17-2010-05-17.sp6">

               <speaker>JOŽE TANKO:</speaker>

               <p>Hvala lepa za besedo. Spoštovani predsednik, spoštovani kolegi! Naša poslanska
               skupina ne bo podprla dnevnega reda današnje seje. In to zato ne, ker smo mi 7. maja
               vložili zahtevo za izredno sejo za razrešitev predsednika in 11. maja še zahtevo za
               sklic izredne seje Državnega zbora. Glede na to, da predsednik Državnega zbora te
               izredne seje ne želi, noče odrediti, kljub temu da mu to nalogo nalaga 85. člen
               Ustave in 58. člen Poslovnika Državnega zbora, smo se v naši poslanski skupini
               odločili, da tega dnevnega reda ne bomo podprli. 85. člen Ustave pravi tako: "Državni
               zbor dela na rednih in izrednih sejah. Redne in izredne seje sklicuje predsednik
               Državnega zbora. Izredno sejo mora sklicati, če to zahteva najmanj četrtina poslancev
               Državnega zbora ali predsednik republike." To je določba iz Ustave, ki manjšini v
               Državnem zboru omogoča, da lahko skliče izredno sejo, ki jo koalicija ne more
               preglasovati. Vendar se je predsednik Državnega zbora v nasprotju to določbo odločil,
               da te seje, na kateri bi razpravljali o razrešitvi predsednika Državnega zbora, ne
               skliče. Menimo in prepričano smo, da je ta odločitev v nasprotju s tem členom Ustave
               in tudi s 58. členom Poslovnika Državnega zbora, ki ureja isto materijo.</p>
               <p>In ker se na tak način, in to ne prvič, preprečuje opoziciji in poslancem -
               kvalificiranim podpisnikom, da bi zahtevali sklic izredne seje in razpravo o
               določenih vsebinah v Državnem zboru, te seje, ker je ta točka uvrščena na redno sejo
               in ne na izredno sejo, ne bomo podprli.</p>
               <p>Hvala lepa.</p>
            </sp>
            <sp xml:id="SDZ5-Redna-17-2010-05-17.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker gre za obrazložitev glasu, ne moremo polemizirati s tem, še najmanj pa jaz. Zato
               prehajamo na...</p>
               <p>Prosim, obrazložitev glasu v imenu Poslanske skupine Slovenske nacionalne stranke,
               Zmago Jelinčič Plemeniti.</p>
               <p>Prosim.</p>
            </sp>
            <sp xml:id="SDZ5-Redna-17-2010-05-17.sp8">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Poslanska skupina Slovenske nacionalne stranke je prav tako podpisala zahtevo po
               izredni seji, na kateri bi razpravljali o delu predsednika Državnega zbora. In ravno
               tako kot moj predgovornik bomo tudi mi glasovali proti temu dnevnemu redu. Kajti to,
               da se izredna seja prekvalificira v redno sejo, je nedopusten poseg v poslovnik,
               nedopusten poseg v ustavo in v vsa demokratična načela.</p>
               <p>Mislim, da na ta način potiskate opozicijo ne tja, kjer je, ampak nas enostavno
               porivate v ilegalo, kamor bi nas radi spravili. Ne spoštujete nobenih namenov
               opozicije, nobenih zahtev opozicije in mislim, da je to popolnoma nedopustno.</p>
               <p>Zato bomo tudi mi glasovali proti.</p>
            </sp>
            <sp xml:id="SDZ5-Redna-17-2010-05-17.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ta teden bo o meni dovoljeno reči vse, tako da lov je odprt že od prve minute
               naprej.</p>
               <p>Hvala lepa.</p>
               <p>Prehajamo na glasovanje. Glasujemo. Glasovanje teče. Navzočih je 67 poslank in
               poslancev, za je glasovalo 42, proti 25.</p>
               <p><stage>(Za je glasovalo 42. )</stage> <stage>(Proti 25.)</stage></p>
               <p>Ugotavljam, da je dnevni red 17. seje Državnega zbora določen.</p>
               <p>Prekinjam 17. sejo Državnega zbora, ki jo bomo z vprašanji poslank in poslancev
               nadaljevali ob 15. uri.</p>
               <p>Hvala lepa.</p>
               <stage>(Seja je bila prekinjena ob 14.17 in se je nadaljevala ob 15.01.)</stage>
            </sp>
            <sp xml:id="SDZ5-Redna-17-2010-05-17.sp10">

               <speaker>DR. PAVEL GANTAR:</speaker>

               <p>Cenjene poslanke in poslanci! Spoštovani ministri, predstavniki Vlade, državljanke in
               državljani!</p>
               <p>Dovolite mi, da se pred nadaljevanjem 17. redne seje Državnega zbora spomnimo 20.
               obletnice ustanovitve in delovanja Manevrske strukture narodne zaščite, projekta in
               organizacije, ki je z zavarovanjem in ubranitvijo osamosvojitvenega procesa ključno
               prispevala k uresničitvi samostojne slovenske države.</p>
               <p>Dogodki, ki so konec 80. let nakazovali smer želenega prihodnjega razvoja Slovenije,
               vključno s prvimi svobodnimi večstrankarskimi volitvami, so pričakovano naleteli na
               oster odziv centralne jugoslovanske oblasti. Da bi idejo o snovanju samostojne
               Slovenske vojske zatrli v kali, je bil januarja 1990 izdan ukaz o natančnem pregledu
               orožja in razstreliva, ki je bilo hranjeno izven skladišč JLA.</p>
               <p>Tik pred prisego prve slovenske demokratične izvoljene Vlade je bil 15. maja 1990
               izdan ukaz o takojšnji premestitvi orožja, streliva in minsko-eksplozivnih sredstev
               iz civilnih skladišč Teritorialne obrambe v skladišča JLA, kar je praktično pomenilo
               razorožitev Teritorialne obrambe. Razorožitev Teritorialne obrambe oziroma odvzem
               orožja je bil v nasprotju z interesi Republike Slovenije. Ideja o uresničitvi lastne
               državnosti je že tako dozorela, da je razorožitev med vsemi tistimi, ki so zanjo
               vedeli, potekala je namreč v tajnosti, sprožila ogorčen odziv in pravi upor. Zavedali
               so se in smo se, da procesa osamosvojitve brez lastne oborožene sile ne bo mogoče
               zavarovati in uspešno izpeljati. Kljub temu da je Teritorialna obramba v
               razorožitveni akciji izgubila večino svojega orožja, je 16-im občinam odvzem orožja
               uspelo preprečiti.</p>
               <p>Zavarovanje procesa osamosvojitve je terjalo veliko poguma, truda in iznajdljivosti.
               Iz nenačrtovanega in spontanega upora zoper razoroževanje je na podlagi veljavnega
               sistema narodne zaščite, ki je omogočal skupno delovanje vojske in milice, začela
               nastajati neodvisna predhodnica Slovenske vojske, Manevrska struktura narodne
               zaščite. V tajnosti je pod vodstvom tedanjega sekretarja za obrambo in sekretarja za
               notranje zadeve nastala odlično organizirana oborožena struktura več kot 20 tisoč
               pripadnikov. Manevrska struktura narodne zaščite je bila le tri mesece po sporni
               razorožitvi ob tesnem sodelovanju s specialno enoto in posebno enoto slovenske milice
               sposobna zavarovati zgodovinski proces slovenske osamosvojitve in ohraniti
               nastajajočo neodvisno Slovenijo pred oboroženim sovražnim napadom. Šlo je za izjemno
               dobro zamišljeno in načrtovano akcijo. Priprave na osamosvojitveno vojno so kasneje
               skoraj v celoti potekale na podlagi načrtov, ki so bili izdelani v obdobju delovanja
               Manevrske strukture narodne zaščite.</p>
               <p>Spoštovani! Prelomni čas slovenskega osamosvajanja in uresničitev naših drznih sanj o
               lastni državi je zaznamovalo in omogočilo veliko izjemnih dogodkov in dejanj. Eden od
               takšnih je bil gotovo tudi projekt Manevrske strukture narodne zaščite. Z zavrnitvijo
               ukaza o razorožitvi Teritorialne obrambe so bili vzpostavljeni temelji za nastanek
               obrambnih sil novonastajajoče države. Šlo je za hrabro dejanje nepokorščine, katerega
               tveganosti se sodelujoči verjetno takrat niti niso v celoti zavedali. Oboroženi z
               visoko narodno zavestjo in neomajno željo po zavarovanju domovine so uresničili
               dejanje velikega domoljubja. Proces snovanja lastne države in uresničitev
               osamosvojitve bi bil verjetno brez oblikovanja Manevrske strukture narodne zaščite
               vprašljiv. Spomin na te pomembne dogodke v preteklosti sčasoma bledi, pa vendar vsa
               ta tvegana, drzna in domoljubna dejanja ne smejo nikoli zaiti v pozabo tudi zaradi
               izjemnosti in dejanj samih ter zaradi popotnice, ki jo predstavljajo za nas in
               naslednje rodove. Gre namreč za neizpodbiten in otipljiv dokaz, česa je slovenski
               narod zmožen, če smo vsaj tedaj enotni in predani skupnemu cilju. Hvala za pozornost.
               /Aplavz./</p>
            </sp>
            <sp xml:id="SDZ5-Redna-17-2010-05-17.sp11">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in poslanci prehajamo na <title>1. TOČKO DNEVNEGA REDA,</title> to je na <title>VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 34
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom, drugim
               odstavkom 245. člena in 247. členom Poslovnika Državnega zbora.</p>
               <p>Na prva tri vprašanja poslancev opozicije in na poslansko vprašanje poslanca
               vladajoče koalicije bo odgovoril predsednik Vlade. Vsak poslanec ima za postavitev
               vprašanja na voljo 3 minute. Predsednik Vlade, ministrice in ministri odgovorijo na
               vprašanje v največ 5 minutah. Če je vprašanje postavljeno več ministrom, imajo vsi
               skupaj na voljo 5 minut za odgovore. Poslanec, ki ne bo zadovoljen z odgovorom, lahko
               zahteva dopolnitev odgovora, ne mora pa postaviti dodatnega vprašanja. Poslanke in
               poslance prosim, da ste na to pozorni. Obrazložitev zahteve za dopolnitev odgovora
               poslanec postavi v 2 minutah, dopolnitev odgovora pa sme trajati največ 3 minute.
               Poslanec, ki postavi vprašanje, lahko zahteva, da se na naslednji seji opravi
               razpravo o odgovoru predsednika Vlade, ministrice ali ministra. O tem odloči Državni
               zbor brez razprave. V primeru, da poslanec na poslansko vprašanje danes ne bo dobil
               odgovora, mu mora predsednik Vlade, ministrica ali minister v 30 dneh predložiti
               pisni odgovor. Poslanec, ki postavi vprašanje, na katerega ni bilo odgovorjeno, lahko
               izjavi, da ostaja pri ustnem odgovoru. V tem primeru bom vprašanje uvrstil na
               naslednjo redno sejo Državnega zbora.</p>
               <p>V zvezi s to točko so se za danes opravičili naslednji ministri: dr. Franc Križanič,
               minister za finance, Dorijan Marušič, minister za zdravje, mag. Dejan Židan, minister
               za kmetijstvo, gozdarstvo in prehrano, ter dr. Henrik Gjerkeš, minister brez resorja,
               odgovoren za lokalno samoupravo in regionalni razvoj.</p>
               <p>Prehajamo na predstavitev poslanskih vprašanj. Na prva štiri poslanska vprašanja bo
               odgovarjal predsednik Vlade Borut Pahor. Poslansko vprašanje mu bo najprej postavil
               Jakob Presečnik, Poslanska skupina Slovenske ljudske stranke.</p>
            </sp>
            <sp xml:id="SDZ5-Redna-17-2010-05-17.sp12">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani predsednik Vlade, spoštovani
               ministrici, spoštovani ministri, kolegice in kolegi!</p>
               <p>Spoštovani predsednik Vlade, v zadnjih dneh smo v zvezi z referendumom o arbitražnem
               sporazumu z vaše strani priča opozarjanju na posledice, ki bodo nastale v primeru
               zavrnitve arbitražnega sporazuma. Pri tem uporabljate retoriko, ki že meji na grožnje
               in ustrahovanje slovenskih državljanov, ne da bi pri tem podali kakršnekoli
               verodostojne podatke in argumente. Takšno početje službi podpore arbitražnemu
               sporazumu je za Poslansko skupino Slovenske ljudske stranke neodgovorno in
               nedopustno. Vaše ustrahovanje v Poslanski skupini Slovenske ljudske stranke razumemo
               zgolj kot psihološki poskus vplivati na čustva volivcev, poskus, da bi jih na osnovi
               strahu prepričali, da podprejo arbitražni sporazum. Vendar slovenski državljani se
               imamo pravico odločati na referendumu po svoji vesti in brez neutemeljenih groženj.
               Tudi na plebiscitu ob odločanju za samostojno in suvereno državo Slovenci nismo imeli
               podpore mednarodne javnosti, obstajale so takšne in drugačne grožnje, tudi o
               mednarodni izolaciji, nepriznavanju države in tako dalje. In kaj se je od teh groženj
               uresničilo? Nič. Prav nič. Slovenci se groženj nismo ustrašili in smo se pogumno
               odločili zaživeti znotraj svoje lastne države, ki so jo kasneje kljub predhodnim
               grožnjam priznali v mednarodni skupnosti, države, ki je danes polnopravna članica
               Evropske unije in tudi zveze Nato.</p>
               <p>Zato vas sprašujem, spoštovani gospod predsednik Vlade: Na podlagi katerih
               informacij, podatkov, argumentov in zbranih obvestil slovenski javnosti v primeru
               zavrnitve arbitražnega sporazuma na referendumu žugate z mednarodno izolacijo
               Slovenije in ogrožanjem miru ter stabilnosti v jugovzhodni Evropi? Hvala lepa.</p>
            </sp>
            <sp xml:id="SDZ5-Redna-17-2010-05-17.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade, gospod Borut Pahor.</p>
            </sp>
            <sp xml:id="SDZ5-Redna-17-2010-05-17.sp14">

               <speaker>BORUT PAHOR:</speaker>

               <p>Spoštovani gospod poslanec, gospod predsednik, visoki dom!</p>
               <p>Najprej, da kasneje ne pozabim, vsak od nas ima nek političen stil. Moj nikoli ni bil
               tak, da bi poskušal prepričati nekoga v svoj prav ali svoje politično prepričanje z
               grožnjo; to je slaba popotnica. Prepričanje pod prisilo ne traja dolgo, ni iskreno in
               se prej ali slej zruši pod argumenti, ki jih prinese prihodnost. Sem pa kot
               predsednik Vlade, spoštovani gospod poslanec, dolžan opozoriti na posledice take ali
               drugačne odločitve na referendumu. Že to, da gremo državljanke in državljani na
               referendum po 20 letih samostojne države, da vsakdo lahko razmišlja naglas "za" ali
               "proti", da to počne brez slehernega strahu - mislim, da je v tem smislu gospod Oman
               včeraj na proslavi lepo rekel, da lahko prav to štejemo kot veliko pridobitev, ker
               pred 20 leti tega ni bilo, je bil strah pred tem, da bi se glasovalo drugače, kot naj
               bi mislila večina. Že to nam vsem skupaj lahko daje neko zadoščenje, da imamo po 20
               letih možnost, priložnost, privilegij, da kot zrela demokracija vsak po svoji vesti
               na referendumu odločimo o tako pomembni stvari, kot je arbitražni sporazum.</p>
               <p>Menim, da prinaša glasovanje zanj pozitivne posledice za Slovenijo, zlasti nam
               omogoča, da dosežemo pošten dogovor glede določitve meje med Hrvaško in Slovenijo, da
               okrepi ugled in imidž Republike Slovenije kot države, ki naj težja vprašanja reši po
               mirni poti in v skupno dobro, za lastne interese in v skupno dobro, da si na ta način
               odpremo pot v jugovzhodno Evropo in da tam delujemo kot zgled. Se pravi, da se vrnemo
               v pozicijo, ki jo je Slovenija nekoč, na začetku 90. let že imela, in to je, da je
               bila država zgled ostalim v tem delu Evrope.</p>
               <p>Kaj je tisto, kar me navdaja, ko opozarjam javnost na negativne posledice z
               argumentom. To je izkušnja. Spoštovani gospod poslanec, izkušnja iz reševanja
               problemov s Hrvaško vseh 18, 19 let, bodisi da sem bil tukaj poslanec, bodisi da sem
               bil predsednik tega visokega doma, bodisi da sem bil podpredsednik Komisije
               Evropskega parlamenta za odnose s Hrvaško in zdaj kot predsednik Vlade, zlasti zdaj
               kot predsednik Vlade, me uči, da smo imeli tudi kanček sreče - ta je vedno na strani
               pogumnih, in odločitev za arbitražo je stvar poguma in razuma hkrati, tudi srčnosti,
               pravim -, smo imeli kanček sreče, ker se nam je odprlo, in to za kratek čas, okno
               zgodovinskih priložnosti, ko je bila Hrvaška pred neko izbiro, ali naj še naprej
               trmasto zavrača željo in interes Republike Slovenije, da uredimo mejno vprašanje pred
               njenim vstopom v Evropsko unijo, ali pa naj se odloči, da to uredimo in da ima hkrati
               tudi z naše strani zeleno luč in lahko mirno konča pogajanja. Izkušnja mi pravi, da
               smo ob pravem času na pravi način dosegli najboljše za Slovenijo, kar je mogoče
               doseči.</p>
               <p>Da kasneje ne pozabim, pred očmi imam zdaj eno paralelo, ne vem, če je najbolj
               posrečena, ampak se mi skozi vrti v zavesti. Z rešitvijo tega velikega problema, z
               rešitvijo mejnega spora s Hrvaško nismo rešili vseh problemov, toda vsi gospodarski
               in socialni problemi, vse rešitve teh problemov bodo nič ali skoraj nič, če ne bomo
               rešili tega problema. Mi moramo zapreti to "gnojno rano" odnosov med dvema državama,
               narodoma in ne nazadanje na čisto človeški ravni zato, da bi se lahko v celoti
               posvetili blaginji. Torej nobenih groženj, samo opozorilo, da je mednarodna skupnost
               do te mere razumela Slovenijo, da ji je pomagala do arbitražnega sporazuma. Če ga
               zavrnemo, bomo naredili veliko uslugo Hrvaški, ostalo bo stanje status quo, ki je za
               nas nesprejemljivo, moralna moč bo na strani Hrvaške, ne na strani Slovenije,
               .../Opozorilni znak za konec razprave/... mednarodna skupnost pa nas ne bo več
               razumela, in se bomo znašli v nekem položaju osamitve. To se mi zdi, da je izkušnje,
               iz katere in zaradi katere govorim.</p>
            </sp>
            <sp xml:id="SDZ5-Redna-17-2010-05-17.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Presečnik.</p>
            </sp>
            <sp xml:id="SDZ5-Redna-17-2010-05-17.sp16">

               <speaker>JAKOB PRESEČNIK:</speaker>

               <p>Hvala lepa za odgovor, gospod predsednik Vlade.</p>
               <p>Ne glede na to, da se ne strinjate z menoj, torej to je moja ocena, da ste
               uporabljali neke vrste grožnje pri tem, zagotovo pa ste opozarjali na možnost
               ogrožanja miru in stabilnosti v jugovzhodni Evropi in bom rekel iz drugih primerov,
               ko dejansko Evropska unija ne reagira na noben nasilni ali kakršenkoli način grožnje
               ali opozarjanja, v primerih, ki so na drugih koncih sveta, tudi na Balkanu, kot je
               primer Grčije pri Makedoniji. Slovenija pa tega za realizacijo svojih ciljev, svojih
               interesov ne bi smela uporabljati. Tudi nihče ni grozil, nihče ni problematiziral do
               ne vem kako velike mere tistih držav, ki zelo dolgo niso ratificirale Lizbonske
               pogodbe, ki je izredno pomemben dokument za nadaljnji soobstoj držav v Evropski
               uniji. In kar se tiče miru in stabilnosti v nekem predelu sveta, zagotovo so vse
               države z določenega predela tiste, ki so zadolžene in poklicane za to, da ta mir
               ohranijo in da storijo vse, da ta mir in stabilnost ne bosta ogrožena. Tudi v
               jugovzhodni Evropi in tudi na zahodnem Balkanu, zagotovo morajo tudi druge države
               storiti vse za to, da ta stabilnost in mir tudi ostane. Zato je zagotovo zavzemanje
               Slovenije za pravice, ki jih ima pri meji s sosednjo državo seveda, legitimno.</p>
               <p>Hvala lepa.</p>
            </sp>
            <sp xml:id="SDZ5-Redna-17-2010-05-17.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod predsednik Vlade.</p>
            </sp>
            <sp xml:id="SDZ5-Redna-17-2010-05-17.sp18">

               <speaker>BORUT PAHOR:</speaker>

               <p>Da ne bo nesporazumov. Če bi se zgodilo, da pogajanja, ki jih je omogočil nek načelen
               dogovor s predsednico Kosor na Trakoščanih, ne bila tako na koncu uspešna, kot so
               bila, jaz sporazuma ne bi podpisal. Kajti ocenil bi, da to ni dobra in uspešna
               rešitev problema in da to ne odtehta razloga, ki sem ga povedal - da se je splačalo
               posvetiti na začetku mandata rešitvi tega problema, ker bi v nasprotnem primeru,
               kolega Presečnik, prišlo do situacije, ko bi se vprašanje Hrvaške zgostilo. Ali pri
               nadaljevanju blokade pristopnih pogajanj, ker moje vprašanje, če si ga smem dovoliti
               tudi na vaš naslov, je: ali bomo blokirali Hrvaško v primeru, da arbitražni sporazum
               ne bo potrjen na referendumu? Če je ne bomo, potem bom vprašal koga: Zakaj pa smo se
               toliko časa mučili z odpravljanjem razlogov za blokado, in to je prejudicev v hrvaški
               pristopni dokumentaciji? Če bomo odlagali z blokado vse do pristopne pogodbe, vas
               vprašam, s kakšno moralno držo bomo blokirali Republiko Hrvaško in jo silili, da
               sklene nov sporazum, kot ga obetajo tisti, ki so proti sedanjemu arbitražnemu
               sporazumu, če bo ta lahko rekla, poglejte mi smo ratificirani sporazum, ki je bil na
               koncu koncev pisan na vašo kožo. To je bil predlog Rehn2. Mi smo ga sprejeli,
               ratificirali z 2/3 večino, vi ste ga zavrnili, ne silite nas zdaj v kakšne tretje
               sporazume, ker nanje ne bomo pristali. In mednarodna skupnost bi te argumente
               sprejela, češ, brez zamere Slovenci, mi smo vam šli na roko, razumeli smo zlasti
               dejstvo, da je vaš izhod na odprto morje za vas vitalnega interesa. To je zdaj
               eksplicitno bilo naloženo arbitražnemu sodišču. Če ste to zavrnili, naše podpore in
               zavezništva nimate. Mi ne želimo podpirati držav, ki blokirajo širitev. Tako bo
               moralna moč na strani Hrvaške. Poleg tega pa ne samo moralna moč, ampak predvsem
               interes ohraniti status quo, razdeljen Piranski zaliv, njihovo nahajanje na južnem
               bregu Dragonje, Hotiza itn.</p>
               <p>Torej imamo več kot pet, šest razlogov, zakaj smemo videti tudi, bom rekel, neko
               bojazen v konsekvencah, zavedanje konsekvenc, če bomo zavrnili arbitražni sporazum,
               in kaj je alternativa, kako bomo mi ravnali. Jaz še nisem slišal prepričljivega
               argumenta, kako bo Slovenija ravnala, če bomo zavrnili to, kar je za nas zares dobro.
               Še enkrat naj povem, ne bi predlagal tega sporazuma, če ne bi najprej in predvsem
               uredil dobro vprašanje meje, potem odnosov s sosedi in ne nazadnje potem dvignil
               ugleda Slovenije. In zdaj se končno lahko .../Izklop mikrofona./...</p>
            </sp>
            <sp xml:id="SDZ5-Redna-17-2010-05-17.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Poslansko vprašanje predsedniku Vlade bo postavil Zmago Jelinčič
               Plemeniti, Poslanska skupina Slovenske nacionalne stranke. Prosim.</p>
            </sp>
            <sp xml:id="SDZ5-Redna-17-2010-05-17.sp20">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Prekleto žalostno je, da ob 20. ustanovitve Manevrske strukture
               pokopavamo Republiko Slovenijo kar na dveh segmentih. Gre za sporazum o arbitraži in
               pa pomoč Grčiji. Če bi spraševal o arbitraži, bi govoril v hrvaškem jeziku, ki ga
               gospod premier verjetno dosti bolje razume kot slovenskega, vsaj tako kaže, ampak
               vseeno, bom vprašal v slovenščini.</p>
               <p>Slovensko Računsko sodišče kontrolira porabo in nadzor evropskih sredstev, teh
               denarjev, ki jih Slovenija črpa iz evropskih virov. Do potankosti, v milimetre, v
               cente gre. Kdo bo pa kontroliral ta denar, ki ga bomo vrgli skozi okno Grčiji? Grčiji
               bomo dali 400 milijonov, verjetno še več, evrov, za katere boste, gospod premier,
               najeli kredit, ki ga bomo plačevali mi v Sloveniji, plačevali ga bodo ljudje, ki
               komaj živijo, živijo iz dneva v dan. Ampak to vas niti ne zanima. Pa bi vprašal tudi
               to. Na kakšen način si boste zagarantirali vrnitev tega denarja? Dejstvo je, da
               Grčija ni dala nobenega, nobene hipoteke na nič. Mislim, da bi bilo smiselno, da
               Slovenija, da država Slovenija in Vlada Republike Slovenije zahteva od Grčije, kaj
               jaz vem, kakšno zavarovanje vsaj s tem, da da hipoteko na kakšne tri grške otoke.
               Zakaj pa ne!? Konec koncev, lahko bi določili tudi tiste otoke in med njimi bi mirno
               lahko vzeli tudi enega popolnoma golega, brez rastlinja in bi tja gori izvozili tiste
               slovenske politike, ki prodajajo in uničujejo slovensko državo. Mislim, da bi vsaj to
               lahko zahtevali. Mislim, da bi se ljudje v Sloveniji strinjali s tem. Lačni so,
               študentje nimajo denarja za preživljanje, za študij, vi boste najemali kredite v
               višini neskončnosti, kajti to je šele začetek. Veste, dobro veste, da od Grčije ne
               bomo dobili niti ficka. Država je goljufala Evropsko unijo do danes. Imeli so 13.
               plačo, 14. plačo, 15. plačo, dodatek za to, da so sploh hodili točno v službo, vi
               boste z našim denarjem, z denarjem naših davkoplačevalcev "futrali" neke barabe in
               goljufe. Mislim, da to totalno sramotno in na tak način se ne vodi država. Zato
               prosim povejte:</p>
               <p>Ali boste zahtevali kakšno garancijo od Grčije?</p>
               <p>Povedal sem, kaj naj bi tisto bilo.</p>
            </sp>
            <sp xml:id="SDZ5-Redna-17-2010-05-17.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Jelinčič, govorili ste o državljankah in državljanih neke nam
               prijateljske države. Prosil bi vas.../oglašanje iz klopi./.. prosili bi vas, da
               uporabite primeren jezik. Besedo ima predsednik Vlade Borut Pahor. Prosim.</p>
            </sp>
            <sp xml:id="SDZ5-Redna-17-2010-05-17.sp22">

               <speaker>BORUT PAHOR:</speaker>

               <p>V petek in soboto, prejšnjo, in to sem imel odgovornost in priložnost sodelovati na
               sestanku predsednikov vlad in držav članic območja evra. Tisto, kar me je presenetilo
               na tem sestanku, je bilo, da je nekaj mojih uglednih kolegov govorilo o
               zgodovinskosti tega sestanka, kar običajno ni praksa pri njih, zlasti ne pri takšni
               vrsti sestanka, ki poteka za zaprtimi vrati, se ne skuša narediti nekega efekta na
               javno mnenje. V čem je bila zgodovinskost tega sestanka? V tem, da se je morala
               Evropska unija, svet evrocone je vodil predsednik Evropskega sveta, vi veste, da
               Evropska unija že pomaga trem držav, jaz držav ne bi našteval, pomaga jim pa že
               zaradi problemov v bančnem in finančnem sistemu, to so tri vzhodnoevropske države
               oziroma ena izmed njih je baltska, je torej morala sprejeti naslednjo odločitev: ali
               ravnamo sebično in ne damo nobenih posojil, in to pod določenimi pogoji Grčiji in
               tvegamo, da se grški bančni in finančni sistem sesuje, s tem pa se pravzaprav začne
               efekt domin, ki bi se nadaljeval v nekaterih drugih državah, ki jih tudi ne bom
               našteval, in verjetno tvegamo zaton valute evro. To bi pomenilo tudi hitro in globoko
               poslabšanje gospodarske in finančne krize v celotni Evropski uniji z nepredvidljivimi
               posledicami. Ali pa bomo ravnali solidarno, delno tudi iz sebičnih razlogov, in
               pomagali Grčiji pod določenimi pogoji, da se izvleče iz te krize in da ne bi bilo te
               nevarnosti domin, ki bi začele padati za Grčijo. Kot rečeno, držav ne bi želel
               omenjati, ker tudi same niso želele biti omenjene iz očitnih razlogov. Odločili smo
               se za solidarnost z Grčijo. Če odmislim odločitev Evropske unije in IMF, da pomaga
               trem državam članicam Evropske unije, mimogrede, dostikrat govorimo o tem, kako slabo
               se Slovenija vede v tej krizi. Nasprotno, sodimo v skupino tistih držav, ki vsaj v
               zadnjih dveh četrtletjih beležijo ugodne rezultate, razen dveh, eno je deficit, drugo
               je stopnja napredka pri konkurenčnosti. Drugače gre Sloveniji glede gospodarskih in
               drugih socialnih kazalcev dobro in smo šteti med države, ki so najbolj dinamične.
               Zakaj vam to pravim? Zato, ker je zelo pomembno, kakšna je skupna bonitetna ocena
               neke države. Bonitetna ocena Slovenije je dobra. Mi sodimo med tiste države, ki so v
               evroobmočju, ki niso že v krizi, kot je Grčija, niti niso na robu krize, kot so
               nekatere druge države, in niso zunaj območja evra, so pa v Evropski uniji, in so že
               deležne finančne pomoči Evropske unije in IMF. Mi pa ne. Slovenija sama drži trdno
               vajeti usode reševanja krize in za enkrat skupna bonitetna ocena z opozorilom na
               deficit in z opozorilom na to, da moramo dvigniti pogoje konkurenčnosti, v bistvu
               ostaja zelo visoka. In zelo malo premierjev je tiste noči govorilo, med njimi tudi
               jaz, večkrat. Jaz sem poslal predsedniku Evropskega sveta Van Rompuyu pismo, v
               katerem sem v imenu Vlade Republike Slovenije zahteval nekaj pogojev, da do pomoči
               Grčije pride. To je bilo vneseno v zaključni dokument. Grčija ima pogoje, ki jih mora
               izpolniti, da bo deležna naše pomoči. Bo nadzorovana pri tem, kako izpolnjujete
               pogoje. In slovenska vlada bo, to sem povedal, umaknila svojo pomoč, če teh pogojev
               Grčija ne bo izpolnjevala. Ampak tudi vi, ta visoki Državni zbor bo, ko bo odločal o
               zakonu o poroštvu, moral odločiti, ali je za slovenske nacionalne interese,
               gospodarske, politične in druge, bolje, da pade Grčija in z njo cela vrsta drugih
               držav, ki so na robu krize, ali pa pomagamo Grčiji in skušamo rešiti Evropo pred
               veliko gospodarsko krizo, ki bi potopila tudi nas.</p>
            </sp>
            <sp xml:id="SDZ5-Redna-17-2010-05-17.sp23">

               <speaker>PREDSEDNIK DR. PAVEL GANTAR:</speaker>

               <p>Želite dopolnitev odgovora? Prosim, gospod Zmago Jelinčič Plemeniti.</p>
            </sp>
            <sp xml:id="SDZ5-Redna-17-2010-05-17.sp24">

               <speaker>ZMAGO JELINČIČ PLEMENITI:</speaker>

               <p>Me veseli, da govorite o sedanjosti Grčije, kjer imajo povprečno plačo 1.200 evrov,
               medtem ko imamo mi 800 evrov. Oni so v hudih škripcih, mi cvetimo in se imamo krasno.
               Obdržali bomo Slovenci res nek ugled, in to ugled odličnih hlapcev, ki brez besede
               ubogajo; tako kot vedno se klanjamo Evropi. Gre za reševanje nemških investicij v
               Grčiji in za reševanje grških multimilijarderjev. In to bomo dosegli in to bomo
               naredili.</p>
               <p>Govorite, da bo Slovenija umaknila svojo pomoč. Kako? Mi jim bomo dali, dobili bomo
               dve, tri klofute in rekli nam bodo, bodite tiho. Vi takrat ne boste več premier in
               drugi se bodo morali ukvarjati s tem, kar je že danes tragično, okrog 500 tisoč ljudi
               na robu revščine. Ampak to vas ne zanima. Zanima vas Grčija, brez kakršnihkoli
               garancij, da bomo karkoli dobili nazaj, ker ne bomo dobili nazaj; to ve ves svet. To
               vedo tudi finančni ministri in predsedniki vlad Evropske unije, vendar so se s tem
               sprijaznili, ker bodo oni imeli koristi, nikakor pa ne Slovenija. Slovenija od tega
               ne bo imela nobene koristi, razen izgube. Razen, če se dela tudi na tem področju na
               ta način kot v Sloveniji: ščiti se lopove, goljufe, preprodajalce, tako kot sem
               prebral, da boste danes kupili tisto hišo za preiskovalni urad od gospoda Pogačarja,
               čeprav je še zmeraj na lizingu, kar je zelo hecno in zelo čudno, skregano z vso
               gospodarsko logiko. Razen, če niso novinarji nalašč napisali narobe, tako vsaj piše v
               Financah. Mislim, da nameravate potopiti Slovenijo, in kot kaže, vam bo to v kratkem
               uspelo, ne v dveh letih do konca mandata, ampak še bistveno prej.</p>
            </sp>
            <sp xml:id="SDZ5-Redna-17-2010-05-17.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade, gospod Borut Pahor.</p>
            </sp>
            <sp xml:id="SDZ5-Redna-17-2010-05-17.sp26">

               <speaker>BORUT PAHOR:</speaker>

               <p>No, ko se je začela nevihta in so se velike in tudi manjše barke, med njimi
               Slovenija, znašle v tem nevihtnem območju, so nekateri menili, da bomo mi med prvimi,
               ki se bodo potopili, kar se ni zgodilo. Za razliko od teh napovedi se Slovenija drži
               relativno zelo dobro, ne da bi podcenjeval tiste probleme, ki jih imamo. Omenil sem
               zlasti dva, in temu mora Vlada posvetiti dolžno pozornost, zaradi tega tudi posvet na
               Brdu. Najti moramo strateške rešitve za ta dva problema, deficit in dvig pragu
               konkurenčnosti. Drugače pa moramo, prvič, kolega Jelinčič, vedeti, da je članstvo
               Sloveniji v evroconi nam koristilo v času krize in nam zmanjšalo gospodarske in
               socialne probleme, ki smo jih imeli. Drugič, da nam morebiten razpad evrocone ne bi
               koristil, ampak nam bi škodoval. Tretjič, da je za nas pomembna samo taka evropska
               valuta, ki je trdna in stabilna, kar pomeni, kot sem dejal na sestanku, ko je bil dan
               predlog, da bi moral Trichet oziroma Evropska centralna banka bistveno bolj
               upoštevati navodila vlad pri ravnanju z obrestnimi merami in tako naprej, da nikakor
               ne, nikakor ne, sem rekel. Centralna banka mora ravnati tako, da bo zagotovila
               vrednost in stabilnost te valute. Tako je bilo na koncu tudi odločeno. Vsi so vedeli,
               da je za Slovenijo kot za nekaj drugih držav zelo težko sprejeti to odločitev.</p>
               <p>Rekli ste, da imajo velike države naložbe v Grčiji. Slovenija jih toliko nima. Mi smo
               se odločali zato toliko bolj previdno. Imamo 0,48% tistega deleža, ki ga bodo
               namenile države evrocone za pomoč Grčiji. To je pošten dogovor. In imamo - to smo si
               izposlovali - pravico presojati, ali bodo Grki izpolnjevali ukrepe reform, ki so jih
               dolžni, če želijo našo pomoč. Torej grški premier Papandreu je ukrepe že najavil in
               zdaj jih mora sprejeti. Kako težko je, gospe in gospodje, sprejemati ukrepe, pa veste
               najbolj vi. Tudi tisti, za katere se Vlada zelo poteguje, so vedno v veliki
               nevarnosti, da ne bodo naleteli na socialno razumevanje oziroma na razumevanje
               socialnih partnerjev. In v Grčiji je tako. Moram vam povedati, ko smo se pogovarjali
               s kanclerko Merklovo in predsednikom recimo nizozemske vlade, z Jean-Claude
               Junckerjem, predsednikom luksemburške vlade, ki prihaja sem, smo se pogovarjali o
               tem, kaj pravzaprav storiti, da bodo Grki uspešno odpravili, kot ste pravilno
               navedli, nekaj ukrepov, ki so res popolnoma nesprejemljivi, ker ne more slovenski
               delavec plačevati grškega, ne more slovenski študent plačevati grškega študenta, ne
               more slovenski upokojenec plačevati grškega upokojenca oziroma bonitet. Zelo težko bo
               za Grčijo .../Izključen mikrofon./....</p>
            </sp>
            <sp xml:id="SDZ5-Redna-17-2010-05-17.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite postopkovni predlog podati gospod Jelinčič? Prosim.</p>
            </sp>
            <sp xml:id="SDZ5-Redna-17-2010-05-17.sp28">

               <speaker>ZMAGO JELINČIČ PLEMENITI:</speaker>

               <p>Hvala lepa. Ravno ti odgovori so dokazali, kako žgoča je ta tema in kako nedodelani
               so koncepti Vlade na tem področju. Dejstvo je, da je gospod premier sam ugotovil, da
               ne smejo slovenski študentje plačevati grških, pa slovenski delavci grških in
               slovenski upokojenci grških. Pa vendarle bomo to naredili. In glede na to, kar je
               govoril gospod premier, že vidi tragičen konec ali z drugimi besedami, že evidentno
               sprejema dejstvo, da denarja v Sloveniji ne bomo dobili nazaj. Jaz sem govoril o, ne
               o morebitnem razpadu evropske valute, pa še česa več. Govoril sem o hipotekah na naše
               posojilo, o garanciji za naše posojilo. Kakšno garancijo bomo dobili od Grkov?
               Nobene. Da se bodo morda odpovedali petnajsti plači, obdržali bodo pa trinajsto in
               štirinajsto. To je nesmiselno. In takšni načini dela vodijo v propad države. Če se
               Slovenija relativno dobro drži, je poudarek na besedi relativno. "Zapufani" smo
               približno petstokrat bolj, kot smo bili "zapufani" v nekdanji Jugoslaviji. V nekdanji
               Jugoslaviji. V tisti, ki so jo vsi pljuvali, kako smo metali denar na Kosovo in kam
               še vse. Danes mečemo denar levo, desno, gor, dol. Na prebivalca bistveno več. Jaz se
               vprašam, gospod premier, kako lahko vi tako s tako lahkoto garantirate vse te zadeve?
               S čim garantirate to? Ali morda s svojim življenjem? Ljudje so življenje dajali zato,
               da bo obstala ta majhna domovina. Da bo ta ...</p>
            </sp>
            <sp xml:id="SDZ5-Redna-17-2010-05-17.sp29">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič, predsednik ne more več odgovarjati.</p>
            </sp>
            <sp xml:id="SDZ5-Redna-17-2010-05-17.sp30">

               <speaker>ZMAGO JELINČIČ PLEMENITI:</speaker>

               <p>Ali lahko povem do konca že vendar? Ali me morate zmeraj prekinjati, gospod
               predsednik?</p>
            </sp>
            <sp xml:id="SDZ5-Redna-17-2010-05-17.sp31">

               <speaker>PREDSEDNIK DR. PAVEL GANTAR:</speaker>

               <p>Če se le da ne, ampak res ne more odgovarjati.</p>
            </sp>
            <sp xml:id="SDZ5-Redna-17-2010-05-17.sp32">

               <speaker>ZMAGO JELINČIČ PLEMENITI:</speaker>

               <p>Če se le da, me prekinjate in prosim, da že enkrat prenehate s to prakso. Jaz upam,
               da se bo v kratkem nehala ta praksa, kajti ne samo v opoziciji, tudi v koaliciji
               imajo težave z vami. Ne dovolite demokratičnega diskurza, ne dovolite, da kar koli
               povem. In to je prekleto žalostno. In na tak način dela tudi slovenska vlada in na
               tak način se vidi, kaj dela slovenska vlada. Prodaja slovensko domovino. Če to,
               gospod, predsednik Državnega zbora, ni vaša domovina, je vaš problem. To je moja
               domovina, domovina mojih otrok in še marsikoga v Sloveniji. Zato me skrbi in zato v
               skladu z 246. členom, drugim odstavkom, zahtevam razpravo o tej zadevi.</p>
            </sp>
            <sp xml:id="SDZ5-Redna-17-2010-05-17.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca Zmaga Jelinčiča Plemenitega, da Državni zbor na
               naslednji seji opravi razpravo o odgovoru predsednika Vlade na njegovo poslansko
               vprašanje, bo Državni zbor odločil jutri, v torek 18. maja 2010, v okviru
               glasovanj.</p>
               <p>Poslansko vprašanje predsedniku Vlade bo predstavil Zvonko Černač, Poslanska skupina
               Slovenske demokratske stranke. Prosim.</p>
            </sp>
            <sp xml:id="SDZ5-Redna-17-2010-05-17.sp34">

               <speaker>ZVONKO ČERNAČ:</speaker>

               <p>Spoštovani predsednik Vlade!</p>
               <p>Ključno vprašanje sporazuma o arbitraži je: Ali bomo ohranili ali izgubili naše
               morje? Prejšnji teden ste v oddaji Polemika na vprašanje, ali se je Hrvaška strinjala
               s tem, da Slovenija po vašem mnenju dobi, po našem mnenju ohrani teritorialni stik z
               odprtim morjem, večkrat izjavili, da je bilo temu tako. Dejali ste, citiram: "Moj
               predlog predsednici Kosorjevi je bil: "Mi potrebujemo rešitev, pravično rešitev meje,
               in to seveda pomeni za nas zlasti in predvsem stik Slovenije z odprtim morjem, vi pa
               potrebujete vstop v Evropsko unijo, kar je tudi v našem interesu." Konec citata.</p>
               <p>Vašo izjavo je takoj demantiralo hrvaško zunanje ministrstvo, ki je izjavilo, da vam
               predsednica hrvaške vlade Jadranka Kosor ni nič obljubila, še najmanj pa teritorialni
               stik z odprtim morjem.</p>
               <p>Vašo izjavo demantira tudi hrvaška izjava, ki so jo sprejeli takoj po podpisu
               sporazuma novembra lani o tem, da ničesar v sporazumu ni mogoče smatrati kot
               privolitev Republike Hrvaške na zahtevo Slovenije po teritorialnem stiku z odprtim
               morjem. Če bi se predsednica hrvaške vlade strinjala s teritorialnim stikom
               slovenskega z odprtim morjem, potem take izjave Hrvaška gotovo ne bi sprejela. Še
               več. Tisto, kar je v zadnjem sporočilu hrvaškega zunanjega ministrstva novo, je to,
               da je bila ta hrvaška izjava sprejeta, vsaj tako pišejo, v dogovoru s slovensko
               stranjo, torej z vami. Slovenija bi na podlagi sporazuma, če bi bil uveljavljen, za
               vedno in nepovratno izgubila del svoje suverenosti, pomemben del svoje suverenosti:
               izgubili bi morje. Kajti zaliv brez neposrednega izhoda na odprto morje, gospe in
               gospodje, ni več morje, je le še nek naravni bazen za kopanje in nič več.</p>
               <p>Vedno bolj očitno postaja, pa tudi danes smo poslušali v odgovoru na poslansko
               vprašanje mojega poslanskega kolega, da je imela Hrvaška dva pogajalca, Slovenija
               nobenega.</p>
               <p>Zato vas, spoštovani predsednik Vlade, sprašujem: Kdaj in kje vam je hrvaška
               predsednica Vlade dala zagotovilo o teritorialnem stiku slovenskega z odprtim
               morjem?</p>
               <p>Kdo je bil takrat zraven? Ali je bila ta izjava oziroma to zagotovilo dano v pisni
               obliki ali je bilo dano ob kakšni kavici ali na nekem neformalnem srečanju?</p>
               <p>Kje in na kakšen način je bilo to zagotovilo dano in kakšen pravni pomen, če je bilo
               dano, sploh ima glede na določbe arbitražnega sporazuma, ki govorijo, da nič tistega,
               kar v njem ne piše, ni mogoče upoštevati pri ohranitvi teritorialnega stika
               slovenskega z odprtim morjem? Hvala lepa.</p>
            </sp>
            <sp xml:id="SDZ5-Redna-17-2010-05-17.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, predsednik Vlade, gospod Borut Pahor.</p>
            </sp>
            <sp xml:id="SDZ5-Redna-17-2010-05-17.sp36">

               <speaker>BORUT PAHOR:</speaker>

               <p>Na jezo ali pa nerazumevanje nekaterih v tej dvorani moram zelo pošteno povedati, da
               mi je veliko do tega, da uspemo na referendumu za arbitražni sporazum in ohranimo
               tisto veliko zaupanje, ki se je vzpostavilo med obema vladama, ki smo ga dosegli zelo
               mukoma in brez katerega tak uspeh ne bi bil mogoč.</p>
               <p>Zato se bom poskušal izogniti vsem izjavam, ki bi bile v bistvu v moj prid, v prid
               argumentov za arbitražni sporazum, ki bi na drugi strani dajale povod tistim krogom,
               političnim in strokovnim, ter delu javnosti na Hrvaškem za to, da vplivajo na tisti
               nesamozavestni del slovenske javnosti, ki je bil vedno občutljiv na to, kaj reče
               hrvaška stran. Če je Hrvaška z nečim zadovoljna, potem zagotovo ne more biti dobra za
               Slovenijo.</p>
               <p>Ker se to deloma dogaja, moram biti glede tega zelo previden. Ker en del naše
               javnosti je na to občutljiv, če je dobro za Hrvaško, potem za nas ni. Če Hrvaška
               nekaj reče v svojem sporočilu, je to sveto, gotovo je tako, naša stran že gotovo
               nekaj prikriva in zagotovo stvar ni v redu.</p>
               <p>Poglejmo zdaj stvari tako, kolikor jih je mogoče predstaviti, da bi zadržali veliko
               zaupanje, najprej med nama s predsednico Vlado, med obema vladama in ne nazadnje eno
               zaupanje med državama in atmosfero, ki se je vzpostavila. Na Trakoščanih je bil v
               bistvu dosežen neformalni dogovor s predsednico hrvaške Vlade, vsaj tako razumem jaz,
               drugače tudi dogodki potem ne bi mogli temu slediti, da je treba poiskati rešitev, ki
               je v vzajemno korist.</p>
               <p>Jaz sem takrat, pred in po tem dejal, da vidim kot vzajemno korist rešitev mejnega
               vprašanja, pri čemer ni nobenega dvoma, da je vitalen interes pri rešitvi tega
               vprašanja stik Slovenije z odprtim morjem. To ni bilo treba reči zelo odkrito in
               jasno, kot morda danes prenašajo kateri od hrvaških ali slovenskih medijev. Bilo je
               dovolj, da se reče, predlagam, da se vrnemo za pogajalsko mizo k predlogu Rehn2. In v
               predlogu Rehn2 je bila točka 3.B, stik Slovenije z odprtim morjem. Mi pa bomo dali
               zeleno luč za nadaljevanje vaših pogajanj z Evropsko komisijo. V bistvu je to en
               verodostojen predlog, ki ga dajem v razmislek. In ta predlog je bil načeloma v bistvu
               sprejet, ne da bi bilo treba iti v podrobnosti. Vsi smo vedeli, o čem govorimo. 16.
               junija je zunanji minister Jandroković sporočil, da Hrvaška zapušča pogajalski
               proces, ki ga je vodil komisar Rehn. Zapustili so ga zato, ker je bilo v drugem
               predlogu, ki je bil spremenjen, med drugim tudi naloženo arbitražnemu sodišču, da
               določi stik Slovenije z odprtim morjem. Torej ravno obratno od situacije, ki smo ji
               priča sedaj; in to je, da hrvaška stran Sloveniji ne priznava, da ima stik z odprtim
               morjem, pač pa obrazlaga svoje obnašanje, da mi lahko s potniškim, tovornim in
               vojaškimi ladjami plujemo, kot v bistvu služnostno pravico, ko nam brez zadržkov daje
               svoboden prehod na odprto morje. To je njihova razlaga, ki jo je mogoče videti notri,
               s katero se mi ne strinjamo in bi zato imeli radi rešitev, ne pa stanje, kot je. Ker
               veste kaj? Če pade ta arbitražni sporazum in ne izpogajate do vstopa Hrvaške v
               Evropsko unijo boljšega sporazuma - in jaz vam pravim, da ga nihče ne bo, ker ga ne
               bo mogoče - bo ostalo pri stanju, kot je. In to je v bistvu konkludentno dejstvo. Čez
               20 let se bo interpretiralo pravno stanje "de facto" kot stanje "de iure". In na to
               nas opozarja tudi Ustavno sodišče.</p>
               <p>Torej, dejansko, če smem, gospod poslanec Černač, odgovoriti na vaše vprašanje. Moj
               predlog je bil stvar enega temeljitega razmisleka v Ljubljani, bil je dan kot načelen
               predlog, šlo je za prvo srečanje, ko se ni vedelo, ali bo vzpostavljeno zaupanje z
               obeh strani ali ne. Bil je predlog, ki je bil v vzajemno korist, ker drugače
               problemov ni mogoče rešiti. Kaj pa nas pravzaprav zanima oviranje "per se" Hrvaške na
               poti v Evropsko unijo? Saj nimamo takega interesa! Mi želimo Hrvaško v Evropski
               uniji, seveda pa mora Hrvaška pri tem izpolniti nekaj naših pričakovanj, ki jih mi
               smatramo kot legitimne v pogajalskem procesu in poglavje 31 smo izkoristili kot
               poglavje, kjer je treba rešiti tudi problem meje.</p>
            </sp>
            <sp xml:id="SDZ5-Redna-17-2010-05-17.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora, gospod Černač? Prosim.</p>
            </sp>
            <sp xml:id="SDZ5-Redna-17-2010-05-17.sp38">

               <speaker>ZVONKO ČERNAČ:</speaker>

               <p>Spoštovani premier! Hrvaška se približuje Evropski uniji in ne Slovenija. Od nje same
               je odvisno, ali bo odpravila prepreke, ki ji ta vstop preprečujejo. Slovenija je
               seveda na tej poti ne ovira, je ni in je nikoli ne bo.</p>
               <p>Jaz sem vas pa decidirano spraševal: Kdaj in na kakšen način vam je predsednica
               hrvaške vlade obljubila teritorialni stik slovenskega z odprtim morjem? Te obljube ni
               bilo. Ni je bilo, spoštovani premier! In ni bilo nikakršnega zagotovila Hrvaške o
               tem, da bo Slovenija ohranila oziroma po vaše dobila teritorialni stik z odprtim
               morjem. Nasprotno! Po podpisu sporazuma o arbitraži se je zgodila izrecna naknadna
               izjava Hrvaške o tem, da ničesar v tem sporazumu ni mogoče smatrati kot pristanek
               Hrvaške na teritorialni stik Slovenije z odprtim morjem, kar pomeni med drugim zelo
               jasno in javno usmeritev arbitrov. Še več, v zadnji izjavi hrvaškega zunanjega
               ministrstva pa so zapisali tudi, če poenostavim, da noben ugleden specialist za
               mednarodno pravo, pa tudi ne tisti, ki se s predlogom sporazuma o arbitraži niso
               strinjali, v njem niso odkrili možnosti, da Slovenija na podlagi sporazuma o
               arbitraži dobi teritorialni stik z odprtim morjem. In to je tisto bistvo problema, da
               sporazum, tako kot je podpisan, tega, tudi če bi arbitri to želeli storiti, ne
               omogoča. Slovenija ima danes morje, ima okno v svet, ladje neovirano plujejo v in iz
               naše luke Koper do mednarodnih voda. Z uveljavitvijo sporazuma o arbitraži bi to
               morje za vedno izgubili. In tisto, kar se imenuje "junction" in kar določa sporazum v
               točki 3b, po tistem, ko bo potegnjena mejna črta na podlagi mednarodnega prava nekje
               po sredi Piranskega zaliva, je samo neke vrste neškodljiv prehod iz slovenskih do
               mednarodnih voda oziroma do odprtega morja. Zaradi tega vas sprašujem premier še
               enkrat:</p>
               <p>Ali je bila res ta hrvaška izjava o tem, da ničesar v sporazumu ni mogoče smatrati
               kot teritorialni stik našega z odprtim morjem, usklajena z vami?</p>
               <p>In vprašal vas bom nekaj, čeprav vem odgovor vnaprej: Ali boste trmasto vztrajali še
               naprej in razdvajali slovenski narod?</p>
               <p>Ali pa boste priznali napako in ..../Izključen mikrofon./</p>
            </sp>
            <sp xml:id="SDZ5-Redna-17-2010-05-17.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-17-2010-05-17.sp40">

               <speaker>BORUT PAHOR:</speaker>

               <p>Na križišču med tem, da za vsako ceno dosežem soglasje glede ureditve vprašanj s
               Hrvaško ali da za pošteno ceno rešim skupaj z Vlado problem odnosov s Hrvaško, sem se
               odločil za drugo pot. Z Vlado smo rešili ta problem. Zdaj je, potem ko ste vi to
               večinoma potrdili v tem visokem zboru, na ljudeh, da temu sledijo ali pa zavrnejo.
               Torej, odločili smo se, da problem rešimo. Vi ste me na koncu pozvali, naj se iz tega
               umaknem že zato, ker smo razdvojeni. Nič hudega. Na referendume običajno gremo zato,
               ker imamo različna mnenja, ne zato, ker imamo enako mnenje, razen če gre za
               plebiscit, kar se je zgodilo leta 1990. In kot je rekel eden od starosta slovenske
               osamosvojitve, upajmo, da slovenskemu narodu nikoli več ne bo treba biti tako zelo
               enoten glede temeljnih vprašanj njegove prihodnosti, kot je bilo potrebno takrat.</p>
               <p>Kdaj je prišla obljuba? In kdaj je bil dosežen dogovor? 11. septembra 2009 v
               Ljubljani na obisku predsednice Vlade, preden sva šla na tiskovno konferenco, kjer je
               predsednica Vlade prebrala izjavo, enostransko izjavo Vlade Republike Hrvaške o tem,
               da dokumenti ne prejudicirajo določitve meje in vrsto drugih dodatnih izjav v tem
               pismu, ki ga je poslala predsedujoči državi oziroma predsedniku Vlade švedske
               kraljevine, in v dogovoru, ki ni bil objavljen, je bil pa potrjen tudi z moje strani
               na tiskovni konferenci, da se obe strani vračata za pogajalsko mizo in da je predmet
               pogajanj Rehn2. Rehn2 pa je pomenil v točki 3b stik Slovenije z odprtim morjem. Vi
               veste, da je potem nastala situacija, ko je bilo zelo nejasno, ali bo znova zaradi
               notranjepolitičnih stvari v eni ali drugi državi ta dogovor padel. V Sloveniji se je
               govorilo o tem, da smo izdali nacionalne interese, ker se ni vedelo, ali je dejansko
               ta zaveza Hrvaške, da se vrne k pogajalskemu procesu in da je izhodišče Rehn2 stvarna
               ali ne, ker tega zapisa ni bilo, bila je pa zaveza, zato smo imeli tudi priče v tem
               pogajalskem procesu. In kot veste, sem jaz, ker je prišla stvar do nekega vrelišča,
               zahteval, da hrvaška stran v posebni izjavi do 10. ure v torek, ko se je začela seja
               Odbora za zunanjo politiko in evropske zadeve, pisno potrdi, da se bodo nadaljevala
               na izhodiščih Rehn2. Eno minuto do 10. ure je prišel faks z vsebino, ki je potrdila,
               da je to sestavni del dogovora, ki smo ga dosegli v zvezi s Hrvaško.</p>
            </sp>
            <sp xml:id="SDZ5-Redna-17-2010-05-17.sp41">

               <speaker>PREDSEDNIK DR. PAVEL GANTAR:</speaker>

               <p>Imate proceduralni predlog, gospod Černač?</p>
            </sp>
            <sp xml:id="SDZ5-Redna-17-2010-05-17.sp42">

               <speaker>ZVONKO ČERNAČ:</speaker>

               <p>Predlagam, da v skladu s poslovnikom opravimo razpravo o odgovoru predsednika Vlade
               na moje vprašanje, in sicer če bo ta predlog sprejet, bomo o tem razpravljali po
               referendumu.</p>
               <p>Danes je bilo tukaj rečeno nekaj stvari, ki me resnično skrbijo. Ni bila izrecno
               zanikana ta izjava o tem, da ste bili s to enostransko izjavo Hrvaške predhodno
               seznanjeni. Poleg tega gre za enega najpomembnejših vprašanj, o katerih smo se
               odločali na referendumih od osamosvojitve dalje. Danes je bilo tukaj govora o neki
               ceni. To vprašanje nima nobene cene. Vprašanje naše suverenosti na morju nima nobene
               cene. Vedno doslej je bila pri takih vprašanjih politika v večinskem delu poenotena.
               Ko je šlo za Evropsko unijo, ko je šlo za Nato in najbolj pred 20 leti, ko smo se
               plebiscitarno odločili za samostojno državo. Tudi takrat so bili posamezniki,
               nekateri sedijo v vašem kabinetu, spoštovani premier, danes, ki so nas strašili, da
               bomo jedli travo, če se osamosvojimo. Drugi so nas strašili, da bomo izolirana država
               in da ne bomo mogli potovati v svet. Nič od tega se ni zgodilo. Slovenija je postala
               suverena, samostojna država. In danes po 20 letih se dogaja prvič, da vladajoča
               politika eno izmed najpomembnejših vprašanj, vprašanje bistvenega dela naše
               suverenosti, vprašanje, ali bomo ohranili morje, ali ga bomo za vedno izgubili,
               pošilja na referendum tako, da razdvaja, namesto da bi na tem vprašanju poenotila
               slovenski narod. V takih okoliščinah bo vprašanje sporazuma o arbitraži še naprej
               razdvajalo slovenski narod, ne glede na to, kakšna bo odločitev. Kar je slabo tako za
               Slovenijo, kot za Hrvaško in za celotno Evropo.</p>
               <p>Moram reči, da v teh dneh poteka tudi neka čudna zravenreferendumska kampanja. Pogled
               na spletne strani Ministrstva za javno upravo in Vlade kaže, da se ta kampanja vrši
               mimo določb veljavne zakonodaje na stroške davkoplačevalcev, saj Vlada ni in sploh ne
               more biti organizator te volilne kampanje, objavlja pa vsebine, pri katerih gre za
               izrazito volilno kampanjo, v tem primeru za potrditev sporazuma. Namerno se
               manipulira z različnimi interpretacijami okrog tega vprašanja. Zavaja se slovensko
               javnost, kljub temu da je mogoče o problemu govoriti na zelo razumljiv način in
               dovolite mi, da to povem še sam.</p>
               <p>Za kaj gre pri tem vprašanju? Gre za dva soseda, ki imata, če poenostavim, danes oba
               neoviran dostop do javne poti do mednarodnih voda. Odločila sta se, da bosta to
               vprašanje razmejila. Ampak ne tako, da bi jima meja obema ohranila neposredni stik z
               javno potjo, torej z mednarodnimi vodami. En sosed je pristal na to, da bo v bodoče
               do javne poti do mednarodnih voda hodil oziroma plul preko sosedove parcele.
               Vprašajmo se, kateri državljan te države bi na svojem zemljišču storil enako?</p>
               <p>Mislim, da to vprašanje terja razpravo v Državnem zboru, tudi glede na vse ostalo,
               kar je bilo danes povedano s strani premierja.</p>
            </sp>
            <sp xml:id="SDZ5-Redna-17-2010-05-17.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca Zvonka Černača, da Državni zbor na naslednji seji
               opravi razpravo o odgovoru predsednika Vlade na njegovo poslansko vprašanje, bo
               Državni zbor odločil jutri, v torek, 18. maja 2010 v okviru glasovanj. Poslansko
               vprašanje predsedniku Vlade bo postavil Anton Anderlič, Poslanski klub Liberalne
               demokracije Slovenije. Prosim.</p>
            </sp>
            <sp xml:id="SDZ5-Redna-17-2010-05-17.sp44">

               <speaker>ANTON ANDERLIČ:</speaker>

               <p>Spoštovani gospod predsednik. Tako danes kot očitno že nekaj tednov je v javnosti
               veliko vprašanj, ki zahtevajo odgovore in so nepojasnjena. Slišimo celo nekatere
               govorce, ki z retoriko, ki jo uporabljajo, spominjajo na nek dogovor, ki ga ne more
               biti, ali pa oceno, da imajo samo tisti, ki imajo dovolj "zaslug", v narekovajih, "za
               zgodovino", pravico povedati, kaj je prav in kako naj se v zvezi z zakonom o
               ratifikaciji sporazuma o arbitraži ravna. Torej gre za ravno nasprotno, kot je želja,
               da se predstavi vse argumente, da se pojasni vsa odprta vprašanja in če smo že šli na
               referendum - mnogi smo mnenja, da je to vprašanje tako, da bi ga lahko rešil Državni
               zbor in politika sama - ampak, če smo že šli na referendum, potem morajo biti
               argumenti "za" in "proti" na mizi brez vse tiste retorike, ki sodi zraven in celo
               poziva na nekatere nesprejemljiva ravnanja iz arzenala preteklosti.</p>
               <p>12 referendumov, kar veliko težo smo imeli v Sloveniji in s tako velikimi ne
               razdvojenimi stališči, ampak s tako velikimi nasprotovanji samo "za" in "proti", ne
               pa s prebranim tekstom zakona in arbitražnega sporazuma samega, kot se zdaj podajamo
               na referendum, še nismo imeli.</p>
               <p>Sam sem prepričan, da je mogoče v tem času še pojasniti marsikaj. Vsaka prilika je
               prava in tudi Vlada najbrž ima pravico, da pojasni, zakaj tako misli. Parlament ima
               pravico, vsaj tisti, ki smo glasovali za ta zakon, imamo najbrž pravico povedati, kaj
               nas je prepričalo in zakaj mislimo, da bi nekdo tretji namesto nas lahko lažje, bolje
               in dokončno rešil to vprašanje. Gotovo je, da manj ne moremo dobiti. Lahko dobimo
               več.</p>
               <p>Sprašujem vas: Ali drži, da bo arbitraža najprej odločila o meji na kopnem in morju
               ter šele nato določila stik Slovenije z odprtim morjem? To je eno od vprašanj, ki se
               pojavlja in nima jasnega odgovora in je zelo pomembno za državljane in državljanke,
               preden bodo odločali.</p>
            </sp>
            <sp xml:id="SDZ5-Redna-17-2010-05-17.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, predsednik Vlade, gospod Borut Pahor.</p>
            </sp>
            <sp xml:id="SDZ5-Redna-17-2010-05-17.sp46">

               <speaker>BORUT PAHOR:</speaker>

               <p>Hvala lepa za to vprašanje. Na nek način predstavlja nadaljevanje prejšnjega oziroma
               razprava pomeni nadaljevanje prejšnje, tako kot so sami ugotovili, gospod poslanec
               Anderlič, ljudje bodo odločili o zelo pomembnem vprašanju in je prav, da se zavedajo
               konsekvenc svoje odločitve.</p>
               <p>Še enkrat moram povedati stališče slovenske vlade: če se bodo odločili za arbitražni
               sporazum, se bodo odločili za nekaj dobrega, kar obeta pošteno določitev meje med
               državama, ki je boljša od obstoječe situacije, ki bi lahko prerasla v trajno, ker
               verjetno druge rešitve pogajalci, ne mi ne drugi, ne bodo sposobni doseči. Morda kdo
               vidi rešitev v blokadi Hrvaške ali v času pristopnih pogajanj ali pri ratifikaciji
               pristopne pogodbe, potem se morajo zavedati tudi vseh drugih konsekvenc. In tu nič ne
               grozim, samo opozarjam na posledice, ki izhajajo iz take situacije.</p>
               <p>Zelo pomembno vprašanje, ki ga zastavljate, je, ker se pojavlja zelo veliko nesrečnih
               in netočnih interpretacij v javnosti, kako in zakaj bo Slovenija, pravimo zagovorniki
               arbitražnega sporazuma, z njim dobila stik z odprtim morjem: zato, ker je to v 3.
               člen naloženo arbitražnemu sodišču. Arbitražnemu sodišču je naloženo, ne da z več
               razsodbami, pač pa z eno razsodi o tem, kakšna bo meja na kopnem in na morju, da pri
               tem uporablja mednarodno pravo, načelo pravičnosti, relevantne okoliščine, da se
               uporablja, ko govorimo o načelu pravičnosti, v izvirniku je to "equity", ko govorimo
               o točki 3b, stiku Slovenije z odprtim morjem, govorimo o "junctionu", zato ker je to
               beseda, ki nekaj pomeni, ko se jo razlaga v mednarodnem pravu. Torej, ne bodo tri
               razsodbe, ki bodo določile mejo najprej na kopnem, potem na morju in potem še režime.
               Ne! Sodba bo ena, in zato je tudi en člen, ki je seveda zaradi nas in našega
               vztrajanja razdelen tako, kot je, da se v točki 3b točno, jasno lahko vidi, kaj je
               naloga arbitražnega sodišča. In to je, da določi stik Slovenije z odprtim morjem. In
               to bo vse skupaj predmet ene razsodbe arbitražnega sodišča, ki za razliko od Haaga ni
               sodišče, ki bi bilo postavljeno povsem od drugih sodnikov, na katere mi nimamo
               vpliva. In še ena stvar, če smem, gospod Anderlič, izkoristiti vaše vprašanje, na
               sodišču v Haagu se lahko priglasijo kot interesenti v diskusiji druge države, recimo,
               Italija, "nota bene", recimo, Italija! Na arbitražno sodišče -ne! Arbitražno sodišče
               drugih ne bo upoštevalo kot sporazuma med predsednikom slovenske in predsednico
               hrvaške vlade in enostranske izjave v procesu ratifikacije nimajo pravnega učinka na
               besedilo sporazuma. Torej, razsodilo bo v eni razsodbi o določitvi meje, ki mora biti
               taka, da se najde stik Slovenije z odprtim mednarodnimi vodami. Zakaj je to vprašanje
               tako zapleteno - zato, ker je po Konvenciji o mednarodnem pomorskem pravu tako, da se
               omogoča državam, da razglasijo širino teritorialnega morja 12 in ne več navtičnih
               milj. Točka T-5, slavna točka T-5, pa je oddaljena 15 milj. To je torej velika naloga
               arbitražnega sodišča, da najde nek "modus vivendi", ki bo omogočil Sloveniji stik z
               mednarodnimi vodami, kljub temu da je tako imenovana točka T-5 15 navtičnih milj od
               našega kopnega.</p>
               <p>Tako, vidite, gospe in gospodje, je bilo zelo zapleteno, zahtevno in težavno voditi
               pogajanja. Vodili smo jih v nelahkih razmerah, ko je bilo treba hkrati reševati tudi
               druge probleme. Toda z nekim razumom in pogumom smo prišli, gospod poslanec Anderlič,
               do neke rešitve, ki nam nedvomno zagotavlja, da bomo tisto, kar smo izgubili od 25.
               6. 1991 naprej, postopoma, korak za korakom pridobili nazaj in da to ne bo samo "uti
               posidetis de facto", ampak da bo to "uti posidetis de iure", ker bo tako odločilo
               arbitražno sodišče v enem izreku, kjer bo določena meja na kopnem in na morju in
               hkrati s tem tudi stik Slovenije z mednarodnimi vodami.</p>
            </sp>
            <sp xml:id="SDZ5-Redna-17-2010-05-17.sp47">

               <speaker>PODPREDSEDNIK MAG. VASJA KLAVORA:</speaker>

               <p>Želite dopolnilni odgovor, gospod Anderlič? Prosim.</p>
            </sp>
            <sp xml:id="SDZ5-Redna-17-2010-05-17.sp48">

               <speaker>ANTON ANDERLIČ:</speaker>

               <p>Ob vseh teh razpravah in tudi raznih zborovanjih, proslavah in podobnem se sliši
               tudi, češ, vsa pravna stroka, predvsem mednarodnopravni strokovnjaki iz Slovenije, pa
               tudi domnevno nekateri drugi, so proti in imajo velike pomisleke, kaj bo Slovenija
               dobila oziroma da je to za Slovenijo škodljivo. Sam mislim, da je vendarle v
               slovenski strokovni javnosti, tudi mednarodnopravni, polarizacija, tako kot je tudi
               drugod, pa vendarle je bilo slišati, da Vlada ima, predvsem Ministrstvo za zunanje
               zadeve že nek gremij, ki vključuje pravzaprav tiste, ki so za, in tiste, ki so proti,
               pravniki. Jasno je, da bi bilo neumno in skorajda nesprejemljivo pozivati na enotno
               stališče v stroki, ker ima to svojo zakonitost in tako naprej. Pa vendarle, ko gre za
               argumentacijo, ko gre za to, da preprosti državljani in tisti, ki bomo odločali,
               vemo, kaj misli ta stroka, kako je ekipirana, ali je blizu Vlade, zunanjega
               ministrstva storjeno vse za to, da bo vsa ta stroka ustrezno in povedala vsem, ne
               samo takrat, ko zborujejo, da eni bo povedala eno resnico, ko zborujejo drugi, bo
               povedala drugo resnico, kar je največji problem in zato sem tudi prej omenjal
               nekatero retoriko.</p>
               <p>Skratka, sprašujem dodatno: Ali je v okviru teh sedanjih aktivnosti mogoče reči, da
               je pravna stroka, ki podpira ta arbitražni sporazum, v takšnem delu enotna, da ji
               absolutno lahko verjamemo?</p>
            </sp>
            <sp xml:id="SDZ5-Redna-17-2010-05-17.sp49">

               <speaker>PODPREDSEDNIK MAG. VASJA KLAVORA:</speaker>

               <p>Gospod predsednik Vlade, izvolite.</p>
            </sp>
            <sp xml:id="SDZ5-Redna-17-2010-05-17.sp50">

               <speaker>BORUT PAHOR:</speaker>

               <p>Če bom sedaj storil napako, ker bom poimensko omenil nekaj ljudi in s tem pravzaprav
               naredil več škode kot dobička, mi bo žal. Vendar ne bi rad dajal vtisa, da govorim o
               tem, da velik del slovenske in tudi del tuje - tiste, ki je bila vprašana - zagovarja
               arbitražni sporazum, si bom dovolil ob upanju, da je ta navedba točna, če ni, se
               vnaprej opravičujem, imenovati nekaj uglednih mednarodnih pravnikov v Sloveniji, ki
               so za arbitražni sporazum. Najprej, da kasneje ne pozabim, zdi se mi zelo pomembno,
               da vsi mednarodni pravniki z mednarodne pravne katedre pravne fakultete v Ljubljani
               podpirajo arbitražni sporazum, vsi. Naprej, jaz upam, da koga ne moti, da je prof.
               dr. Danilo Türk tudi predsednik države. Prof. dr. Danilu Türk je ne samo ugleden
               mednarodni pravnik, ampak ima izjemno pomembne diplomatske izkušnje pri mirnem
               reševanju sporov. Upam, da komu pomenijo kaj priimki pravnikov, kot so Škrkova, dr.
               Bohte, dr. Sancinova, da pomeni kaj dr. Devetak, dr. Brglez, dr. Bučar, mag. Krivic,
               dr. Ude. Žal ima Patrick to smolo, da je ugledni pravnik, ampak tudi minister,
               drugače bi citiral tudi njega. Skratka, hočem povedati, da ni res to, kar pravijo
               nekateri, da vsi mednarodni pravniki govorijo proti arbitražnemu sporazumu. Ni res.
               Res je, da velik del mednarodne pravne stroke v Sloveniji stoji za arbitražni
               sporazum in je bil deloma, kolikor se je Vladi zdelo pomembno, tudi konzultiran,
               morate pa razumeti, da je bilo treba to delati tiho, da je bilo treba delati to
               diskretno in ob velikem zaupanju teh ljudi.</p>
               <p>In da povem morda še eno stvar več. Bil je konzultiran tudi del mednarodne pravne
               stroke. Bil je po mojem mnenju konzultiran najboljši med najboljšimi v mednarodni
               pravni stroki za to vprašanje.../oglašanje iz klopi./.. Ne, ne! On je mogoče "second
               best", ampak ni najboljši.</p>
               <p>Imeli smo to srečo, da so dobili gospoda, ki nam je svetoval ves ta čas zelo iskreno
               in da smo se lahko takrat, ko smo se znašli sredi dvomov, lahko precej zanesli na
               njegovo presojo, za katero si je vedno vzel zelo veliko časa, on in njegova skupina
               asistentov, ki mu je pri tej presoji pomagala. In ko smo dobili zadnjo različico
               sporazuma, sem jaz rekel, to je zares fantastičen sporazum. Od tod tudi ta moja, bom
               rekel, zgodba o fantastičnem dnevu v Stockholmu.</p>
            </sp>
            <sp xml:id="SDZ5-Redna-17-2010-05-17.sp51">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odgovore na poslanska vprašanja postavljena na 16. seji
               Državnega zbora.</p>
               <p>Minister za promet, gospod dr. Patrick Vlačič, bo odgovarjal na vprašanje gospoda
               mag. Franca Žnidaršiča glede uporabe projekta novi pristopi za zmanjšanje števila
               nesreč ter na vprašanje Francija Keka v zvezi z dokončanjem avtocestnega križa.
               Izvolite, gospod mag. Žnidaršič. Ste že postavili vprašanje. Gospod minister,
               izvolite.</p>
            </sp>
            <sp xml:id="SDZ5-Redna-17-2010-05-17.sp52">

               <speaker>DR. PATRICK VLAČIČ:</speaker>

               <p>Hvala lepa za vprašanje. Mi smo dejansko dobili te predloge od gospoda Muellerja, več
               predlogov, ne samo tega svetlobnega. Med drugim tudi en predlog, da bi namestili na
               železniške lokomotive posebne air bage, ki bi zaščitili ob trku vozila, v katerega bi
               lokomotiva trčila. Veste, pri rešitvah, ki jih predlaga gospod Mueller, gre za
               novosti in bi jih bilo mogoče uvesti na dva načina: ali da izdelovalec sam pripravi
               tehnično rešitev, ki se jo potem pod predpisanimi pogoji vgradi, testira, nadzoruje
               njeno delovanje in s tem dokaže, da ustreza varnostnim zahtevam, in da ni negativnih
               vplivov na ostale podsisteme, ali pa, da ministrstvo del sredstev za izvedbo takih
               ali podobnih prodjektov pridobi v obliki javnih razpisov, s katerimi zahteva in
               predpiše izvedbo določene naloge. Na javni razpis se v takem primeru lahko prijavi
               kdorkoli od izdelovalcev, v obeh primerih pa se zahtevajo za izvedbo naslednje
               zadeve: izjava o skladnosti, certifikati, evropsko-tehnično soglasje, varnostna
               analiza, tehnična dokumentacija, preizkusno poročilo proizvajalca ali
               certifikacijskega organa, ki je opravil preizkušanje, zagotovitev skladnosti,
               navodilo za uporabo, navodilo za vgradnjo, navodilo za vzdrževanje. Šele potem, ko je
               postopek izpeljan o zahtevi za izdajo dovoljenja, odloči pristojni minister, s čimer
               se potem dovoli vgradnjo v železniški sistem.</p>
               <p>Jaz vam to razlagam ne zato, da bi se opravičeval, zakaj ničesar nismo naredili,
               ampak takih idej od državljanov dobimo zelo veliko. Tudi jaz imam eno idejo. Recimo,
               ena izmed možnosti, kako rešiti situacijo, da bi bila varnost večja, bi bila, da bi
               namesto teh klasičnih železniških sistemov od dveh luči, ki se izmenjavata, dali
               semafor, ki je v človeški zavesti nekako bolj pricipiran, lažje ga razumemo ali pa
               namesto, recimo, andrejevih križev, da bi dali čim več semaforjev. To počnejo
               Švicarji ta trenutek, ampak tudi tega, zaenkrat, mojega predloga, ki ga sicer
               Švicarji izvajajo, strokovna javnost ni sprejela pretirano dobro. Kaj hočem povedati.
               Če bi imel neomejeno količino denarja, bi seveda lahko naredili takšne varnostne
               sisteme, da ne bi prišlo niti do ene nesreče. Mi pač znotraj resursev iščemo takšne
               tehnične rešitve, ki so uveljavljene, ki pomenijo visoko stopnjo varnosti, ki se v
               železniškem sistemu zahteva. Recimo, vse zapornice so takšne, da imajo nekakšen
               dvojni nadzor tega, kdaj se sprožijo, in podobno. Tako stari niso tako zelo
               enostavne, da samo nekdo pove idejo in je potem jutri realizirana, pa če je še tako
               dobra. Tudi ni nikakršnih dokazov, da bi res izjemno pojačane luči na lokomotivah
               povzročilo bistveno povečano varnost. Mi vse te predloge zelo zelo resno obravnavamo,
               se o njih pogovorimo s strokovno javnostjo in če bomo ocenili, da je kakšen od teh
               takšen, da bi lahko prinesel bistveno izboljšanje, ga bomo skušali spraviti v
               življenje. Ampak, ta trenutek se v železniškem prometu v Evropi poskušajo različni
               načini, kot sem rekel prej, Švicarji s semaforjem in podobno, in zaenkrat mi še vedno
               gremo po tisti shemi, ko poskušamo narediti čim več izvennivojskih železniških
               prehodov, ko poskušamo zmanjševati preveliko število železniških prehodov, kjer si
               jih, recimo, ljudje kar sami naredijo in je tega preveč v Sloveniji, zato ker se jim
               ne da, recimo, peljati en kilometer pa pol ali pa dva več, kar je, recimo, razumljivo
               s stališča človeka, s stališča varnosti pa ne.</p>
               <p>Tako delamo še vedno sistemsko, če bomo pa ocenili, da je katera od teh rešitev
               toliko sprejemljiva, bomo pa tudi razpis naredili, ampak same ideje ne moremo
               neposredno pretopiti, da bi jo kar uporabili.</p>
            </sp>
            <sp xml:id="SDZ5-Redna-17-2010-05-17.sp53">

               <speaker>PODPREDSEDNIK MAG. VASJA KLAVORA:</speaker>

               <p>Želite še dopolnilni odgovor, gospod Žnidaršič? Prosim.</p>
            </sp>
            <sp xml:id="SDZ5-Redna-17-2010-05-17.sp54">

               <speaker>MAG. FRANC ŽNIDARŠIČ:</speaker>

               <p>Hvala lepa gospodu ministru za izčrpen odgovor na postavljeno vprašanje, ob čemer bi
               dodal samo to, da je vendar najbrž večina nesreč, ki se zgodijo na železnicah,
               posledica dejstva, da je večina tistih, ki utrpijo poškodbe ali izgubijo življenje,
               spregledala prihajajoči vlak. V teh rešitvah sem predvsem mislil in apeliral na to,
               da bi se raziskalo ali poskusilo z uporabo boljše vidnosti vlaka, ki prihaja. To pa
               bi se lahko tudi podnevi zagotovilo z večbarvnimi in močnimi žarometi, ki bi, denimo,
               opozorili tisto gospo, ki je sedajle umrla na železniških tirih, ki je šla za zadnjim
               vagonom enega vlaka čez progo, pa ni videla, da prihaja po drugi strani drugi vlak in
               je dva dni nazaj bila mrtva na progi. Moram reči, da po tem, kar je pisalo v
               časopisu, da so bile zadnje tri žrtve v enem samem mesecu - pešcev, na železniških
               progah - posledica tega, da so ti ljudje prepozno opazili, da vlak prihaja. Zato bi
               najbrž ta močan svetlobni signal, ki bi na ovinkih bil celo viden z ogledalom,
               pomagal. In če se le da, ne bi škodovalo, da bi šli v te rešitve in dolgoročno
               pomagali k temu, da bi bilo žrtev manj, pa tudi tistih nesreč, ki puščajo hudo
               invalidnost, tudi manj. Hvala lepa.</p>
            </sp>
            <sp xml:id="SDZ5-Redna-17-2010-05-17.sp55">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-17-2010-05-17.sp56">

               <speaker>DR. PATRICK VLAČIČ:</speaker>

               <p>Mi bomo še enkrat proučili to na vaš poziv. Moram pa povedati, ne vem, če se
               spomnite, ali pa se, v lanskem letu smo naredili akcijo za andrejev križ. Namreč, v
               percepciji ljudi andrejev križ ne figurira niti toliko močno kot rdeča luč, smo
               ugotovili. Andrejev križ je opozorilo na to, da se bližaš samo z andrejevim križem
               zavarovanemu železniškemu prehodu. Kar pomeni, da se boš znašel lahko v neposrednem
               soočenju z vlakom, če ne boš dovolj pozoren.</p>
               <p>Strokovnjaki mi pravijo, da je bolj pomembno zaznavanje pri približevanju železniški
               progi, kot pa samega vlaka. Tako mi pravijo. Zato sem tudi zahteval, da se povsod,
               kjer vidnost ni dovolj dobra, poskrbi, da se poseka grmičevje, drevje, da se vlak
               vendar opazi. Bomo pa proučili še enkrat to možnost s temi svetlobnimi signali, da ne
               bi kakorkoli lahko izpustili česa, kar lahko prinese več k varnosti v železniškem
               prometu.</p>
            </sp>
            <sp xml:id="SDZ5-Redna-17-2010-05-17.sp57">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister za promet dr. Patrick Vlačič bo odgovoril na poslansko
               vprašanje gospoda Francija Keka v zvezi z dokončanjem avtocestnega križa. Izvolite.
            </p>
            </sp>
            <sp xml:id="SDZ5-Redna-17-2010-05-17.sp58">

               <speaker>DR. PATRICK VLAČIČ:</speaker>

               <p>Hvala. Za odsek Pluska-Ponikve, Ponikve-Hrastje na dolenjskem kraku je še vedno datum
               30. 6. 2010, sicer žal ne bodo zgrajeni vsi priključki navezovalne ceste, tako da se
               bo gradnja nadaljevala še po roku, ampak glavna avtocestna žila - ja. Pogodbeni rok
               za dokončanje gradnje Peračica-Podtabor na gorenjskem kraku je konec avgusta 2011. Mi
               se sicer trudimo, da bi premaknili ta rok na začetek turistične sezone, ampak bi bilo
               za to treba verjetno nekaj dodatnih sredstev. Pač, drugače je sedaj uradni rok za
               izvajalce, mislim, do avgusta 2012. S tem še ni dokončana gradnja slovenskih avtocest
               in hitrih cest. Za Draženci-Gruškovje pričakujemo sprejem državnega prostorskega
               načrta na Vladi do konca junija. Potem nas čaka še Postojna-Divača-Jelšane,
               Koper-Dragonja, Koper-Lucija. Čaka nas še del tretje razvojne osi proti Republiki
               Avstriji. Koper-Lucija je že umeščena in se že tudi gradi, kot veste. Potem nas čaka
               Draženci-Gruškovje še ta državni prostorski načrt. Drugje pa poteka še umeščanje v
               prostor.</p>
            </sp>
            <sp xml:id="SDZ5-Redna-17-2010-05-17.sp59">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod Kek. Želite še dopolnilni odgovor?</p>
            </sp>
            <sp xml:id="SDZ5-Redna-17-2010-05-17.sp60">

               <speaker>FRANCI KEK:</speaker>

               <p>Hvala za odgovor. Če sem dobro razumel potem torej 30. junija nekje pričakujemo
               otvoritev ceste mimo Trebnjega. Oziroma dodatno bi vprašal: Kaj bo še ostalo po tem
               datumu, da se uredi? Ali bo režim vožnje tak, kot je po navadi na avtocestah že
               vpeljan, ali bo le delno...?</p>
            </sp>
            <sp xml:id="SDZ5-Redna-17-2010-05-17.sp61">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-17-2010-05-17.sp62">

               <speaker>DR. PATRICK VLAČIČ:</speaker>

               <p>Kolikor so mene obvestili, bo na glavni žili potekal normalno promet, gre samo za
               določene navezovalne ceste, ki še ne bodo dokončane.</p>
            </sp>
            <sp xml:id="SDZ5-Redna-17-2010-05-17.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker je minister za finance gospod dr. Franc Križanič odsoten, bo na
               neodgovorjeno poslansko vprašanje gospoda Milenka Ziherl odgovoril na naslednji seji
               Državnega zbora.</p>
               <p>Prehajamo na vprašanja poslank in poslancev. Poslansko vprašanje ministru za finance,
               ki je odsoten, bo postavil gospod mag. Andrej Vizjak, prosim.</p>
            </sp>
            <sp xml:id="SDZ5-Redna-17-2010-05-17.sp64">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Arbitražni sporazum določa, da bo arbitražni senat najprej določil potek državne meje
               na kopnem in na morju po načelih mednarodnega prava. V drugem stavku, ne v istem
               stavku in v istem mahu, bo pa določil še stik Slovenije z mednarodnim morjem. Če bi
               torej Vlada vedela in pristala na to, da bo dosežen teritorialni stik slovenskih voda
               z mednarodnimi, potem bi bil dovolj en stavek, ki bi rekel, da mora arbitražni senat
               določiti mejo tako, da bo dosežen teritorialni stik. Konec, pika! Ker pa se je
               sedanja vlada tukaj očitni uklonila interesom Hrvaške, verjetno tudi mednarodne
               skupnosti, da je mir v hiši, pa je pristala na takšno nesprejemljivo določbo. In
               ocenjujem, da bo na podlagi takšnega arbitražnega sporazuma arbitražni senat razdelil
               na pol, potegnil črto do italijanskih voda in Sloveniji bo ostalo nekaj malega
               lastnega morja brez teritorialnega stika. Kaj to pomeni za Luko Koper? Kaj to pomeni
               za slovenske gospodarske interese?</p>
               <p>To sprašujem finančnega ministra. Ali ve, ali je naredil kakšno analizo o tem kakšne
               bodo gospodarske in finančne posledice te odločitve na poslovanje Luke Koper ter na
               poslovanje drugih gospodarskih subjektov, ki so tesno povezani z Luko Koper? Zavedati
               se moramo, da je več kot 30% vsega tovornega prometa slovenskih železnic posledica
               dejavnosti Luke Koper. Luka Koper je tisto okno Slovenije v svet in sveta v ta del
               Evrope, ki je Slovenijo povzdignilo tudi med globalno prepoznane ekonomije. Ko bo
               minister za promet, recimo, hodil ali pa za finance, ali pa za gospodarstvo po
               Kitajski, Japonski ali kjer koli drugod, lahko ponuja tem ekonomijam zgolj to
               logistiko in to naravno danost in to priložnost kot priložnost za slovensko
               gospodarstvo.</p>
               <p>S takšnim arbitražnim sporazumom, kot je sedaj napisan, sta ogroženi prihodnost in
               konkurenčnost Luke Koper. Zakaj? Namreč, če bodo ladje morale pluti skozi hrvaške
               teritorialne vode v slovenske ozemeljske vode in v Luko Koper ter seveda obratno,
               bodo prečkale hrvaško morje in bodo podvržene tudi možnosti Hrvaške, da to plovbo
               ovira, da jo zavlačuje. S tem slovenska Luka Koper izgublja konkurenčnost v
               primerjavi s hrvaško luko na Rijeki.</p>
               <p>Zanima me: Ali so Ministrstvo za finance, Ministrstvo za gospodarstvo ali Vlada sploh
               naredili kakšno oceno negativnih gospodarskih posledic? Kakšna je ta ocena?</p>
               <p>Ker mi, seveda, gospod minister tega ne more pojasniti sedaj, pričakujem, da mi bo to
               na naslednji seji zbora ustno pojasnil.</p>
            </sp>
            <sp xml:id="SDZ5-Redna-17-2010-05-17.sp65">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Silven Majhenič bo postavil ministru za okolje in prostor dr. Roku
               Žarniću poslansko vprašanje. Izvolite.</p>
            </sp>
            <sp xml:id="SDZ5-Redna-17-2010-05-17.sp66">

               <speaker>SILVEN MAJHENIČ:</speaker>

               <p>Hvala za besedo. Očitno se je minister izgubil, bom govoril v prazno.</p>
               <p>Evropska direktiva iz leta 2000 določa ravnanje z izrabljenimi motornimi vozili v
               vseh članicah Evropske unije in da je za vse članice obvezujoča. Direktiva je bila
               tudi pravna podlaga za sprejetje slovenske zakonodaje, ki se navezuje na ravnanje z
               izrabljenimi motornimi vozili. Sprejeti so bili številni pravilniki, zakoni in
               uredbe, vse to pa bi naj zadostovalo za učinkovito izvajanje odstranjevanja in
               razgradnjo izrabljenih avtomobilov v slovenskem prostoru, tako kot zahteva direktiva
               Evropske unije. V Sloveniji je možno oddati izrabljeno v reciklažni center
               brezplačno, kar sicer v vseh ostalih članicah Evropske unije ni mogoče. Pri nas pa bi
               naj bila to spodbuda, bi se zakonodaja dosledno tudi izvajala. Država je podelila
               koncesijo za izvajanje gospodarske javne službe leta 2007 trem podjetjem, ki
               pokrivajo celoten slovenski prostor, sicer pa je možna brezplačna oddaja že od leta
               2005 kar na 49 zbirnih mestih.</p>
               <p>Direktiva Evropskega parlamenta nalaga članicam, naj bi do leta 2015 delež
               recikliranih in vnovič uporabljenih sestavnih delov znašal kar 95%. Zdajšnji odstotek
               bi naj bil 85%.</p>
               <p>Zato sprašujem: Kakšen je odstotek recikliranih in vnovič uporabljenih materialov, ki
               so vrnjeni v predelavo pri nas? In: Ali bo dosežen zastavljen cilj 95%, kot ga
               zastavlja Evropska unija do leta 2015? Kakšne so ugotovitve inšpekcijskih služb, ki
               nadzirajo doslednost izvajanja recikliranja izrabljenih vozil? In: Ali se dosledno
               izvaja 12. člen Zakona o varnosti v cestnem prometu, tretji odstavek, ki govori o
               inšpekciji, ki je pristojna za varstvo okolja?</p>
               <p>Zaskrbljujoč je podatek, da je v Sloveniji na leto 40 tisoč izrabljenih vozil, ki bi
               morala iti v razgradnjo, vendar se jih razgradi le okrog 7 tisoč. Očitno je, da so
               uslužbenci pri odjavi vozila premalo dosledni in inšpekcijske službe ne opravijo
               svojega dela dovolj dobro, kajti v nasprotnem primeru do takšnih odstopanj ne more
               priti. Vse več vozil je najdenih zapuščenih po parkirnih prostorih, po črnih
               odlagališčih in v gozdovih, pa tudi v kakšni reki se najde kakšno, veliko pa jih je
               tudi na avtoodpadih. Vse to utemeljuje, da službe, ki so pristojne za odjavo in
               nadzor, ne opravijo svojega dela, kot bi morale.</p>
               <p>Zato sprašujem: Kaj boste naredili, da se stanje, kot ga imamo, izboljša in da se bo
               zakonodaja spoštovala, kot je zapisana? Očitno pa je, da so kazni prenizke, kajti v
               nasprotnem bi bil odnos lastnikov do odsluženih avtomobilov zanesljivo drugačen.
               Hvala.</p>
            </sp>
            <sp xml:id="SDZ5-Redna-17-2010-05-17.sp67">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister dr. Žarnić, izvolite.</p>
            </sp>
            <sp xml:id="SDZ5-Redna-17-2010-05-17.sp68">

               <speaker>DR. ROKO ŽARNIĆ:</speaker>

               <p>Spoštovani gospod poslanec, hvala za vprašanje. To je tudi vprašanje, ki si ga kot
               državljan dostikrat zastavljam, ko na trati zagledam avto, ki ga gledam že nekaj dni
               ali pa tudi nekaj mesecev.</p>
               <p>Na to vprašanje sem odgovor pripravil tako - na kratko povedano - da obstaja sistem,
               obstajajo uredbe in pri nas smo vzpostavili sistem spremljanja dogajanja, kar je tudi
               na spletnih straneh. Vendar bi dal le bistven odgovor, v nekaj besedah, da bo stvar
               zadosti jasna. Bistven problem je v pridobivanju potrdila o izrabljenosti avtomobila,
               ko je ta odjavljen iz prometa. Se pravi, vse tisto, kar je napisano, vse uredbe
               padejo v praksi na nekem takem detajlu. Ravno zaradi tega detajla pripravljamo novo
               uredbo, ki bo pripravljena v letošnjem letu in bo predvidela plačevanje registracije
               do trenutka, ko bo lastnik predložil potrdilo o oddaji avtomobila v razgradnjo. S
               tako jasno uredbo računamo in verjamemo, da se bo vse tisto, kar je napisano in
               predpisano, lahko tudi udejanjalo.</p>
            </sp>
            <sp xml:id="SDZ5-Redna-17-2010-05-17.sp69">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Majhenič, želite dopolnilni odgovor? Izvolite.</p>
            </sp>
            <sp xml:id="SDZ5-Redna-17-2010-05-17.sp70">

               <speaker>SILVEN MAJHENIČ:</speaker>

               <p>Samo v enem segmentu. Tega nisem razumel, če bi mi malo bolje pojasnili. Recimo,
               plačevanje registracije, dokler imaš vozilo. Ne vem, če gre to skupaj, če sem
               pravilno razumel, ker le moraš imeti tehnični pregled in tako naprej. Hvala.</p>
            </sp>
            <sp xml:id="SDZ5-Redna-17-2010-05-17.sp71">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-17-2010-05-17.sp72">

               <speaker>DR. ROKO ŽARNIĆ:</speaker>

               <p>No, mogoče sem napačno povedal, ne gre čisto za registracijo. Gre za to, da dokler ni
               potrdila o oddaji avtomobila v obdelavo ali v uničenje, se avtomobila ne bo dalo
               odjaviti.</p>
            </sp>
            <sp xml:id="SDZ5-Redna-17-2010-05-17.sp73">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Marijan Križman bo prav tako postavil poslansko vprašanje ministru
               za okolje in prostor dr. Žarniču. Izvolite.</p>
            </sp>
            <sp xml:id="SDZ5-Redna-17-2010-05-17.sp74">

               <speaker>MARIJAN KRIŽMAN:</speaker>

               <p>Hvala lepa, gospod podpredsednik. Spoštovani, spoštovani gospodje ministri,
               spoštovane članice in člani!</p>
               <p>Dovolite mi, da postavim kratko vprašanje, in sicer: spoštovani gospod minister, v
               Mestni občini Koper imamo tudi tri zaselke Rakitovec, Zazid, ki so nekako, če lahko
               tako temu rečem, na skrajni točki Mestni občine Koper. Do njih pelje zelo stara in
               ozka pot, po kateri so včasih vozili z oslički in le s kolesi, danes so te vasi bolj
               obljudene, ljudje so se vrnili domov, zgradili hiše. Mestna občina Koper je
               načrtovala obvozno cesto, kajti cesta, o kateri sem govoril, je ozka in gre skozi
               staro naselje. Prišlo pa je do velikega problema, ker je obvozna cesta pri Podpeči
               naletela na obstoječe stanje podtalnice. Ta problem se rešuje že vrsto let. Problem
               je še hujši, kajti druge možnosti v tem kraškem predelu enostavno in preprosto ni
               mogoče načrtovati. To je v tem trenutku ali pa v vseh časih do sedaj edina možna
               varianta.</p>
               <p>Gospod minister, prosim za odgovor:</p>
               <p>Kaj lahko Ministrstvo za okolje in prostor naredi skupaj z Mestno občino Koper in z
               načrtovalci, da ob varovanju in spoštovanju okolja vendarle lahko ljudem, ki v teh
               vaseh živijo, omogočimo normalno cesto in dostop do svojih vasi, do svojih hiš in
               stanovanj? Gre za večje število občanov, gre tudi za to, da je občina Koper veliko
               vložila v to, da se v teh vaseh ohrani življenje, da se ohrani okolje in krajina,
               danes smo pa naleteli na nerešljiv problem in jim ne moremo omogočiti dostopa do
               njihovih hiš. Naj za ilustracijo povem, da že prevoznik s pohištvo ne more do
               stanovanja, kaj pa šele vozilo z gradbenim materialom, zato so ti ljudje primorani z
               večjih vozil, kamionov, prelagati stvari na manjše kamione in to počnejo strpno že
               veliko časa, vendar mislim, da jim je tudi potrpljenje že poteklo. Hvala lepa za vaš
               odgovor, gospod minister.</p>
            </sp>
            <sp xml:id="SDZ5-Redna-17-2010-05-17.sp75">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp xml:id="SDZ5-Redna-17-2010-05-17.sp76">

               <speaker>DR. ROKO ŽARNIĆ:</speaker>

               <p>Predsednik.</p>
               <p>Spoštovani poslanec, sva pred velikim problemom. Namreč, problem je izredno
               občutljivost kraškega terena in problem koncentracije poseljenosti, ki že pri sedanji
               poseljenosti je na zgornji meji. In tukaj smo pred konfliktom dveh interesov v istem
               okolju: en je interes ohranjanja vodonosnika in celega vodovoda za celo Obalo, če se
               kaj zgodi; drugi pa je interes potreb in želja ter upravičenih zahtev prebivalcev, ki
               ne morejo tako živeti.</p>
               <p>Ko smo se o tem vprašanju v hiši pogovarjali, dejansko ta trenutek nimam jasnega
               odgovora, kako to cesto urediti, kajti tukaj je dejansko konflikt večjih zahtev.
               Mislim, da ni druge zgodbe, kot da se to pogovarjanje in dogovarjanje z lokalno
               skupnostjo nadaljuje, pa iščejo neke tehnične možnosti, dobesedno tehnične možnosti,
               ki bi lahko omogočile vsaj minimum tistega, kar prebivalci pričakujejo.</p>
            </sp>
            <sp xml:id="SDZ5-Redna-17-2010-05-17.sp77">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod Križman.</p>
            </sp>
            <sp xml:id="SDZ5-Redna-17-2010-05-17.sp78">

               <speaker>MARIJAN KRIŽMAN:</speaker>

               <p>Hvala lepa. Razumem težavo, ki jo imate na ministrstvu in bi z vašim odgovorom, lahko
               bil sam zadovoljen, ne morejo pa biti zadovoljni krajani, tisti, ki so me napotili na
               to vprašanje. Pričakujejo, da bomo to prej ali slej začeli reševati. Z dodatnim
               vprašanjem, gospod minister, vas sprašujem...</p>
            </sp>
            <sp xml:id="SDZ5-Redna-17-2010-05-17.sp79">

               <speaker>PODPREDSEDNIK MAG. VASJA KLAVORA:</speaker>

               <p>Gospod Križman, ne more biti dodatnega vprašanja. Vi lahko zdaj samo predlagate, če
               želite razpravo.</p>
            </sp>
            <sp xml:id="SDZ5-Redna-17-2010-05-17.sp80">

               <speaker>MARIJAN KRIŽMAN:</speaker>

               <p>To je že...</p>
            </sp>
            <sp xml:id="SDZ5-Redna-17-2010-05-17.sp81">

               <speaker>PODPREDSEDNIK MAG. VASJA KLAVORA:</speaker>

               <p>... dopolnilni odgovor...</p>
            </sp>
            <sp xml:id="SDZ5-Redna-17-2010-05-17.sp82">

               <speaker>MARIJAN KRIŽMAN:</speaker>

               <p>... dopolnilno vprašanje...</p>
            </sp>
            <sp xml:id="SDZ5-Redna-17-2010-05-17.sp83">

               <speaker>PODPREDSEDNIK MAG. VASJA KLAVORA:</speaker>

               <p>To pa ja, izvolite.</p>
            </sp>
            <sp xml:id="SDZ5-Redna-17-2010-05-17.sp84">

               <speaker>MARIJAN KRIŽMAN:</speaker>

               <p>Spoštovani gospod minister, kdaj predvidevate, da boste pa lahko imeli kakršenkoli
               odgovor na to vprašanje?</p>
            </sp>
            <sp xml:id="SDZ5-Redna-17-2010-05-17.sp85">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ5-Redna-17-2010-05-17.sp86">

               <speaker>DR. ROKO ŽARNIĆ:</speaker>

               <p>Hvala lepa. Bom pa še drugače povedal. Po vseh načelih stroke in tudi formalno glede
               na veljaven predpis se tam ta obvoznica ne more narediti. Nisem hotel tako zelo
               direktno povedati, ampak moram. Zato znotraj tega, ker na še drugi strani bo pa tam
               prišla neka druga zahteva, da ne varujemo vodovoda in tega. Zato pravim, da bi se
               znotraj tega, ker je tako jasno, da se ne sme, mogoče izplačalo še enkrat pogledati,
               če so kakšne tehnične možnosti, kako bi se kljub temu, da je bilo rečeno, da se ne
               da, lahko našla neka rešitev. V tem smislu.</p>
            </sp>
            <sp xml:id="SDZ5-Redna-17-2010-05-17.sp87">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Janez Ribič bo postavil poslansko vprašanje ministru za
               pravosodje, gospodu Alešu Zalarju.</p>
            </sp>
            <sp xml:id="SDZ5-Redna-17-2010-05-17.sp88">

               <speaker>JANEZ RIBIČ:</speaker>

               <p>Hvala za besedo. Ne vem, gospoda ministra ni. Mogoče me posluša kje v kakšni
               pisarni.</p>
               <p>Sodniški poklic je eden najbolj odgovornih poklicev, ki ga lahko opravljajo le dobro
               strokovno usposobljene in toliko stabilne, samozavestne osebe, ki bodo odločitve
               sprejemale na prvem mestu strokovno, v skladu z ustavo in zakonom in seveda tudi v
               skladu z moralno - etičnimi načeli družbe. Žal pa se v slovenskem pravosodju dogaja
               vse preveč napak, nepravilnosti. Kar pa je še bolj zaskrbljujoče, pa je dejstvo, da
               se te tako imenovane napake dogajajo tudi zaradi raznih koruptivnih teženj in se
               kasneje še zagovarjajo, kot da so pravilne. Velikokrat se žal že vnaprej ve, kdo bo v
               nekem postopku dobil pravdo: tisti, ki je bolj premožen, pripadnik kakšne elite,
               recimo, malemu človeku pa se dogajajo velike krivice.</p>
               <p>Spoštovani gospod minister, najprej vas pozdravim, da ste prisotni pri mojem
               vprašanju.</p>
               <p>Sprašujem vas: Kaj naj naredi državljan, ko ga razočara še tista zadnja instanca:
               sodišče?</p>
               <p>Kaj naj naredi oziroma kako naj ukrepa, če ve, da je v nekem postopku prišlo do
               kršitev napak, nepravilnosti, pa so jih na sodišču pometli pod preprogo.</p>
               <p>Ne nazadnje vas sprašujem, gospod minister: Kaj lahko vi kot minister za pravosodje
               naredite?</p>
               <p>Kako lahko vi ukrepate, če vam predstavijo dejstva, da je nek sodnik ravnal napačno,
               da se je zgodila krivica?</p>
               <p>Kakšne ukrepe, postopke lahko torej uvedete vi kot minister za pravosodje zoper tega
               sodnika in sodišča? Hvala.</p>
            </sp>
            <sp xml:id="SDZ5-Redna-17-2010-05-17.sp89">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ5-Redna-17-2010-05-17.sp90">

               <speaker>ALEŠ ZALAR:</speaker>

               <p>Hvala lepa. Spoštovani gospod poslanec, se opravičujem, ker nisem bil na samem
               začetku vašega vprašanja, vendar sem slišal tisto, kar je bistveno.</p>
               <p>Prvič, nasvet strankam: tam, kjer menijo, da se jim je zgodil krivica, je lahko samo
               tak, kot ga določa naš ustavni okvir. Ta je, da najprej izkoristijo vsa redna in
               izredna pravna sredstva. Če to ne pomaga, potem ostaja tukaj še ustavna pritožba na
               Ustavno sodišče in tukaj se, pravzaprav potem lahko rečemo, vsa ta pravna sredstva
               tudi izčrpajo. Sicer pa, če pride do take izjemne situacije, ko posameznik meni, da
               mu je bila z odločitvijo storjena škoda in v takem primeru želi to povrnitev, potem
               mu ustava zagotavlja tudi to možnost. Torej ni nemogoče, da je država odškodninsko
               odgovorna zaradi neustreznega, nezakonitega ravnanja državnega organa, lahko tudi
               sodišča. V praksi se to, žal, to sem in tja tudi dejansko dogaja.</p>
               <p>Kaj lahko storim jaz, kot minister v takšnih primerih? Na naše ministrstvo se
               obračajo stranke v sodnih postopkih iz različnih razlogov. Minister ima v takšnem
               primeru več možnosti. Ena je ta, da se odloči za nadzor nad opravljanjem zadev sodne
               uprave v tem smislu, da zahteva predložitev določenih podatkov o poslovanju sodišča,
               določenih pojasnil ali poročil, seveda v odvisnosti od tega, ali se že iz same vloge
               stranke vidi, da predsednik sodišča ni izvršil vsega tistega, kar bi morda lahko.</p>
               <p>Druga možnost je, da minister lahko zahteva podatke in poročila o stanju reševanja
               posamezne zadeve, zlasti če gre za zaprosila, ki prihajajo od tu, torej iz Državnega
               zbora, Državnega svet, predsednika republike, Računskega sodišča, varuha človekovih
               pravic in tako naprej.</p>
               <p>Minister ima tudi možnost, da odredi, oziroma predlaga odreditev pregleda poslovanja
               sodišča v zadevi, v kateri se stranka pritožuje, vendar ni minister tisti, ki o tem
               dokončno odloča, in podobno je pri službenem nadzorom nad delom sodnikov. Tudi tu je
               minister predlagatelj. Minister lahko da tudi pobudo za uvedbo disciplinskega
               postopka, vendar v tem primeru ne zaradi same vsebine odločitve v konkretnem primeru,
               ampak zaradi drugih disciplinskih kršitev, ki jih opredeljuje zakon in kamor je moč
               uvrstiti tudi nevestno, malomarno, nepravočasno opravljanje sodniške službe.</p>
               <p>Torej, določena pooblastila minister za pravosodje v tem pogledu torej ima, edina
               omejitev, ki pa hkrati tudi predstavlja največjo oviro za tistega, ki se čuti
               prizadetega, oviro v smislu odprave krivice, je pa ta, da minister nikoli ne more
               poseči v konkretno odločitev in da nikoli ne more sprožiti postopka zoper posameznega
               nosilca sodne funkcije v zvezi s konkretno odločitvijo. To je omejitev, ki jo
               vzpostavlja zakon in ki jo je v praksi vzpostavil tudi Sodni svet v nekaterih
               primerih v preteklosti.</p>
               <p>Hvala.
            </p>
            </sp>
            <sp xml:id="SDZ5-Redna-17-2010-05-17.sp91">

               <speaker>PODPREDSEDNIK MAG. VASJA KLAVORA:</speaker>

               <p>Želite dopolnilni odgovor?</p>
               <p>Izvolite, gospod Ribič.</p>
            </sp>
            <sp xml:id="SDZ5-Redna-17-2010-05-17.sp92">

               <speaker>JANEZ RIBIČ:</speaker>

               <p>Hvala.</p>
               <p>Spoštovani minister. Že skoraj celotni Sloveniji je poznan primer bulmastifov. Sodba
               upravnega sodišča z dne 10. marca 2008, ki je odpravila odločbo Veterinarske uprave
               Republike Slovenije, je pravnomočna in kot takšna, žal, s pravnega vidika gledano,
               pravilna. Tega se zavedam. Vendar pa je ta sodba tudi po mnenju mnogih pravnih
               strokovnjakov nepravilna, zmotna. Dr. Rajko Pirnat uporabi celo besedo "nezakonita".
               Tudi upravni inšpektor Inšpektorata za javno upravo mag. Marjan Štriker v zapisniku o
               inšpekcijskih ugotovitvah inšpektorja ugotavlja, da je povsem jasno, da je sodišče
               prezrlo prehodne določbe novele zakona.</p>
               <p>Torej, zanima me:</p>
               <p>Ali in kakšne ukrepe ste v tem konkretnem primeru kot minister sprožili, da bi
               preverili, zakaj je do takšne nepravilne odločitve prišlo?</p>
               <p>Ali so bile z vaše strani ugotovljene kakšne nepravilnosti? So bili izrečeni kakšni
               ukrepi?</p>
               <p>Hvala.</p>
            </sp>
            <sp xml:id="SDZ5-Redna-17-2010-05-17.sp93">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite prosim.</p>
            </sp>
            <sp xml:id="SDZ5-Redna-17-2010-05-17.sp94">

               <speaker>ALEŠ ZALAR:</speaker>

               <p>Hvala lepa.</p>
               <p>Torej, če ste me pozorno poslušali, potem ste našli odgovor na to dopolnilno
               vprašanje že v mojem prejšnjem odgovoru. Kot minister namreč ne morem ukrepati v
               zvezi s konkretno odločitvijo; tudi v zvezi s tisto, ki je že pravnomočno končana. To
               je stvar sodstva samega, zlasti pa Sodnega sveta.</p>
               <p>Po podatkih, ki so tudi javno dostopni, je v okviru sodne uprave na upravnem sodišču
               bil izvršen pregled, in ugotovitev je, da ni bilo nobenih nepravilnosti v zvezi z
               obravnavanjem te zadeve. Ko pa gre za vprašanje dokončnosti te odločitve in
               pravnomočnosti, pa bi lahko govorili o tem, da je bila sodba napačna, samo, če bi
               bila odpravljena v postopku s pravnimi sredstvi. To je pa tisti prvi del mojega
               odgovora na vaš prvi del vprašanja.</p>
               <p>Torej, kadar je zadeva torej dokončna in pravnomočna, takrat sodba velja, ustvarja
               pravne učinke in vsaka kritika take sodbe, ki je sicer legitimna, nima v tem pogledu
               nobenih pravnih učinkov. Se pa lahko kakovost odločanja po merilih Sodnega sveta
               upošteva pri ocenjevanju sodniške službe, pri odločanju o napredovanju oziroma pri
               odločanju o nadaljnji sodnikovi karieri, pri čemer je, kolikor je meni znano, v tem
               primeru, ki ste ga omenili, šlo za senat treh sodnikov. Hvala.</p>
            </sp>
            <sp xml:id="SDZ5-Redna-17-2010-05-17.sp95">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Rudolf Petan bo postavil poslansko vprašanje ministru za zunanje
               zadeve gospodu Samuelu Žbogarju. Prosim.</p>
            </sp>
            <sp xml:id="SDZ5-Redna-17-2010-05-17.sp96">

               <speaker>RUDOLF PETAN:</speaker>

               <p>Hvala za besedo. Spoštovani minister, oba ministra! O arbitražnem sporazumu je bilo
               povedano že ogromno, pa verjetno še bo. Vendar ljudje še vedno ne vedo, komu naj
               verjamejo, ampak to je druga zgodba. Dejstvo pa je, da če bi držale besede, ki jih je
               izrekel predsednik Vlade, naše vlade, da mu je predsednica hrvaške vlade obljubila,
               da bo Slovenija imela direkten neposreden stik s teritorialnim morjem, se pravi naše
               morje - direktni stik, potem arbitraža ni potrebna. Tako ali tako bi imeli stik, mi
               bi bili zadovoljni in Hrvati če se tudi strinjajo, je zadeva v redu. Ker pa rabimo
               arbitražni sporazum, to pomeni, da ne bomo imeli stika. In sedaj smo pravzaprav v
               paradoksalni situaciji. To je, recimo, zemljevid sedanjega stanja, ko Slovenija ima
               neposreden stik z mednarodnimi vodami. Ga imamo. Ni nobenih težav. Po arbitražnem
               sporazumu, ki bo uporabljal mednarodno pravo, se pravi, določilo mednarodnega prava,
               to pa v nobenem primeru ne more pripeljati do drugega, kot da bo Slovenija zaprta
               država. Naše teritorialno morje se ne bo v nobenem primeru stikalo z mednarodnimi
               vodami na Jadranu. Ni mogoče. In zato bomo imeli samo služnostno pot skozi hrvaške
               vode. Drugače ne more biti. Takega čarovnika ni, ki bi znal potegniti tako črto, da
               bi po pravilih mednarodnega prava, ne pa po pravilih zunanje pravičnosti, ki
               uporablja tudi zgodovinska dejstva, nekako naredil stik naših teritorialnih vod
               direktno z mednarodnimi vodami.</p>
               <p>In moje vprašanje gre v drugo smer ali pa nadaljujem s tem. Vmes med slovenskimi
               vodami in mednarodnimi bo potem seveda hrvaško morje, mi bomo pa imeli neko
               služnostno pravico. Drugače ni mogoče. Drugače ne gre. In ta služnostna pot bo v
               bistvu na hrvaškem teritoriju. To bo dogovor, kako bi eventualno lahko prišli v luko
               Koper, ampak morje bo hrvaško. Kaj pa, če se Italijani spomnijo, zaradi takšnih ali
               drugačnih razlogov, da bodo začeli kontrolirati ves promet v svojih teritorialnih
               vodah in bodo začeli kontrolirati ladje, ki bodo plule v koprsko pristanišče. Kaj se
               bo zgodilo? Imate scenarij, kaj boste naredili? Dejstvo je, če je njihovo morje,
               imajo pravico narediti to kontrolo kljub dogovoru, ki bi bil sprejet. To pravico
               imajo. Primer izrednih razmer.</p>
               <p>Zato vas sprašujem:</p>
               <p>Kakšen scenarij imate, B scenarij, če pride do tega?</p>
               <p>Namreč, to se je Sloveniji enkrat že zgodilo v tem mandatu, ko je vlada vaša. Hvala
               za odgovor.</p>
            </sp>
            <sp xml:id="SDZ5-Redna-17-2010-05-17.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod minister, imate besedo. Prosim.</p>
            </sp>
            <sp xml:id="SDZ5-Redna-17-2010-05-17.sp98">

               <speaker>SAMUEL ŽBOGAR:</speaker>

               <p>Hvala lepa.</p>
               <p>Kar nekaj vprašanj je postavil gospod Petan. Najprej glede obljube hrvaške
               predsednice vlade slovenskemu predsedniku Vlade, glede neposrednega stika,
               neposrednega izhoda Slovenije na odprto morje. To obljubo imate zapisano v
               arbitražnem sporazumu zelo jasno.</p>
               <p>Naprej. Seveda nočete verjeti, da bo prišlo do tega stika, ker nočete verjeti, ampak
               drugače poglejte, kako približno bo izgledal izhod Slovenije na odprto morje po tem
               sporazumu. Zdaj pa ... Pa kakšna služnostna pot, lepo vas prosim?! Ne rabimo nobenega
               sporazuma za služnostno pot. Služnostno pot imamo po sporazumu iz leta 2000. Obstaja
               sporazum med Slovenijo, Hrvaško in Italijo, podpisan v Anconi, po katerem je določena
               plovna pot po Jadranu in po katerem gredo vse ladje po hrvaški obali gor in se
               vračajo po italijanski obali dol. To je ta služnostna pot, ki je že v tem sporazumu.
               Mi ne bi potrebovali nobenega arbitražnega sporazuma, da bi nam to isto potrdil. Tudi
               po arbitražnem sporazumu in ko bomo dobili tudi formalno potrjen ta naš izhod na
               odprto morje, bodo še vedno ladje hodile po isti poti, po hrvaški strani gor in po
               italijanski strani nazaj.</p>
               <p>Tudi omenjate izredne razmere. Italija je uvedla G7. Ja, je uvedla ponovni nadzor
               kontrole meje na kopnem, ne na morju. Na morju so še vedno ladje iz Luke Koper lepo
               hodile po italijanski strani nazaj brez kontrol. Kajti kaj je neškodljiv prehod?
               Neškodljiv prehod mora država omogočiti vsaki ladji, razen izjemoma, ko pride do
               grožnje ali uporabe sile zoper suverenost države, ko gre za vojaške operacije, ko
               mogoče letala vzletajo iz ladje ali pa, ko bi ladja opravljala ribištvo, raziskovalno
               dejavnost ali pa onesnaževala. Edino v teh primerih lahko država zaustavi ladjo, ki
               potuje skozi njeno ozemlje. Poleg tega - Kako bi sploh Hrvaška vedela, katera
               slovenska ladja gre v luko Koper? Mogoče gre pa v luko Trst. Mislim, čisto iz tega
               teoretično ni možno. Prvič, absolutno ne drži teza, da po tem sporazumu ne dobimo
               stika, ko pa je vendarle to zelo konkretno zapisano v tem arbitražnem sporazumu in bo
               tako tudi določeno. Tukaj sem vam pokazal, kako bo tudi izrisano, več ali manj, na
               nek način bo to tako izrisano.</p>
               <p>In drugo, kar se tiče plovnih poti. So že opredeljene v tem sporazumu in to, kar
               arbitražni sporazum nalaga, ni to, da potrdi sporazum, ki že velja in določa
               Sloveniji neke pravice, ki jih ima že po mednarodnem pravu nasploh, posebej še pa po
               tem sporazumu, ampak, da določi to več oziroma da ta stik, ki ga imamo že od leta
               1991 tudi kodificira v sporazumu.</p>
            </sp>
            <sp xml:id="SDZ5-Redna-17-2010-05-17.sp99">

               <speaker>PODPREDSEDNIK MAG. VASJA KLAVORA:</speaker>

               <p>Gospod Petan, želite dopolnilni odgovor?</p>
            </sp>
            <sp xml:id="SDZ5-Redna-17-2010-05-17.sp100">

               <speaker>RUDOLF PETAN:</speaker>

               <p>Hvala.</p>
               <p>Ravno za služnostno pot rabimo sporazum. Če imamo prost prehod, ne rabimo nobenega
               sporazuma, ker avtomatsko pridemo tja. Ampak gre za nekaj drugega. Jaz sem vas
               spraševal o primeru Italije. Z Italijo imamo rešeno kopensko mejo. Od kdaj je to za
               njih pomembno? Imamo rešeno. Ampak kljub temu, da je meja padla, s Schengenom je meja
               padla, so Italijani kljub temu začeli nadzirati mejo na kopnem. So začeli, zaradi
               izrednih razmer, saj je vseeno, ali je to G7. Jaz sem vam to napisal, da je G7. Za G7
               se isto lahko zgodi na morju, ko bodo v Postojni, recimo, zopet, če bodo, recimo,
               ukradli orožje, ampak upam, da ga ne bodo, takrat je prišlo do tega primera, bodo pa
               Hrvatje rekli, zdaj bomo pa mi zaradi izrednih razmer začeli nadzirati mejo na morje,
               v našem hrvaškem teritorialnem morju. Lahko to naredijo. O ja, pa še kako vedo ali
               ladja pluje v Trst ali pa Koper. Seveda vedo. Se ni treba sprenevedati. Gre samo za
               nekaj. Gre za to, komu verjeti. Ali verjeti tistim, ki trdijo, da nam arbitražni
               sporazum res daje tisto, kar se trdi, ali pa tistim, ki trdimo, da nam ne dajejo, da
               nam daje kvečjemu služnostno pot. To je približno tako, kot bi se vprašali; prejšnje
               volitve so bile v Državnem zboru pred dvema letoma, takrat se je marsikaj obljubljalo
               in koalicija, ki je sedaj na oblasti, je obljubljala drugačno vladanje, boljše
               vladanje, boljše vodenje Slovenije, tisoč evri pokojnine; jaz pravim, če se je vse to
               uresničilo ali pa se približno uresničuje, potem je treba verjeti tistim, drugače se
               je pa treba zamisliti. In jaz mislim, da se je treba zamisliti.</p>
               <p>Jaz vas še enkrat sprašujem: Kakšne je plan B?</p>
               <p>Če pride do tega, kar je naredila Italija, da je začela na meji, ki je določena s
               sporazumom, mednarodnim, kontrolirati kopensko mejo, kaj se bo zgodilo, če bo tudi
               Hrvaška to naredila?</p>
               <p>Če je lahko Italija to naredila na kopnem, lahko tudi Hrvaška naredi enako v svojih
               teritorialnih vodah in bo kontrolirala to služnostno pot, ki jo mi imamo.</p>
            </sp>
            <sp xml:id="SDZ5-Redna-17-2010-05-17.sp101">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-17-2010-05-17.sp102">

               <speaker>SAMUEL ŽBOGAR:</speaker>

               <p>Jaz bi pa poudaril, da je razlika med kontrolo meja na kopnem ali pa na morju. To je
               bilo popolnoma jasno sedaj pri italijanskem primeru, ko so ponovno vzpostavili mejo
               na kopnem, medtem ko na morju pa velja načelo svobodne plovbe in neovirane plovbe ne
               glede na vse, razen v konkretnih primerih, to sem vam omenil, ko je utemeljen sum, da
               se nekaj dogaja. Ne more se kar ena država spomniti in ustavljati drugih ladij in iz
               nekega izmišljenega razloga. To je bilo že v preteklosti v jadranskem morju. Albanija
               je tako ustavljala britanske ladje, Britanija je šla pred državno sodišče v Haagu in
               dobila primer in je morala Albanija plačati odškodnine za to. Ni to prepuščeno
               državi, da lahko kar sama začne ustavljati ladje ob zelo jasnih določilih
               mednarodnega prava. Tako da to ni nekaj, kar bi nas čakalo, kar bi nam grozilo.</p>
               <p>In ponovno ponavljam, za služnostno pot, kar pomeni neoviran prehod, Slovenija ne
               rabi arbitražnega sporazuma in to je nam jasno, vsaj tistim, ki podpiramo arbitražni
               sporazum. In to je jasno sodnikom, ki bodo določali ta stik Slovenije z odprtim
               morjem. In ta sporazum zelo konkretno nalaga sodnikom naj določijo stik Slovenije z
               odprtim morjem, bolj jasno mislim, da ne bi moglo biti zapisano. In tako se bo tudi
               zgodilo in tako bo prišla tudi rešitev na koncu.</p>
            </sp>
            <sp xml:id="SDZ5-Redna-17-2010-05-17.sp103">

               <speaker>PODPREDSEDNIK MAG. VASJA KLAVORA:</speaker>

               <p>Izvolite gospod Petan.</p>
            </sp>
            <sp xml:id="SDZ5-Redna-17-2010-05-17.sp104">

               <speaker>RUDOLF PETAN:</speaker>

               <p>Hvala.</p>
               <p>Torej, očitno tega problema midva še nisva uspela rešiti, zato bo seveda potrebna še
               temeljita razprava. Ampak vesel sem, da ste tudi sami priznali, da se v določenih
               okoliščinah lahko kontrolira meja. In Hrvatje so si zdaj izmislili milijon stvari, da
               so zadevo komplicirali in tudi potem, ko bo meja definitivno določena, ko bodo imeli
               pravico, ko bo to njihovo morje, da si bodo lahko izmislili sto vzrokov. Kaj nam
               pomaga, če se bomo mi pritožili pa se bo neki mednarodni senat pol leta odločal, da
               oni niso upravičeno ovirali ladje do Kopra. Koper lahko izgubi ves posel! Pa
               poslušajte, mednarodni kapital ni takšen kot mogoče pri nas, ko se lahko pogajamo pa
               ne vem kaj delamo. Mednarodni kapital se seli, če bodo druga pristanišča brez takšnih
               ovir, bodo sigurno šle ladje tja. To je dejstvo. Mi bomo imeli nepopravljivo škodo in
               tega se ne bo dalo več popraviti. In o tem sem vam jaz govoril.</p>
               <p>Ker pa očitno ne najdemo skupnega jezika, pa menim, da bo potrebna očitno še
               temeljita razprava, zato seveda v skladu s Poslovnikom predlagam, da se o tem
               vprašanju opravi razprava v Državnemu zboru. Hvala lepa.</p>
            </sp>
            <sp xml:id="SDZ5-Redna-17-2010-05-17.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>O predlogu poslanca gospoda Rudolfa Petana, da Državni zbor na naslednji seji opravi
               razpravo o odgovoru ministra za zunanje zadeve na njegovo poslansko vprašanje, bo
               Državni zbor odločal jutri, v torek, 18. maja, v okviru glasovanj.</p>
               <p>Poslansko vprašanje bo postavil gospod dr. Peter Verlič ministru za promet dr.
               Patricku Vlačiču.</p>
               <p>Prosim.</p>
            </sp>
            <sp xml:id="SDZ5-Redna-17-2010-05-17.sp106">

               <speaker>DR. PETER VERLIČ:</speaker>

               <p>Hvala lepa.</p>
               <p>Tako ministra za promet kot tudi ministra za zunanje zadeve sem tukaj v Državnem
               zboru že spraševal o spremembi prioritet pri poteku čezmejnega projekta, šestega
               prednostnega projekta med Koprom in Divačo in Trstom ter Divačo, ki je bil leta 2007
               sklenjen med obema državama ob prisotnosti evropskega koordinatorja, in sicer zato,
               da se na temu odseku, seveda s financiranjem z evropskimi sredstvi, zgradi sodobne
               železniške povezave med Trstom in Divačo ter med Koprom in Divačo, se pravi dvotirni
               železniški povezavi, visoko zmogljivostni progi.</p>
               <p>Iz vseh odgovorov sem razumel, da Slovenija nikakor ne bo spreminjala nobenih
               prioritet, da bo ves čas vztrajala pri tem dogovoru, ki je bil po moji oceni zelo
               dober. Pravzaprav je pristanišče Koper strateško umeščal v zemljevid severno
               jadranskih luk enakovredno s Trstom in z Reko. Potem pa sem iz projektne naloge, ki
               jo je izdelala Direkcija za investicije v javno železniško infrastrukturo, dobil ta
               odgovor. Dobil sem odgovor, da je bilo na sestanku pri ministru za promet, tako kot
               piše v tem dokumentu, 2. aprila sklenjen sklep, da se spremeni prioriteta iz dvotirne
               proge v enotirno, in sicer tako, da poteka od Divače do cepišča - to je verjetno pri
               Črnem Kalu - kot enotirna proga, naprej pa kot dvotirna proga. In da varianta, ki jo
               je Italija takrat sprejela, ni več prioriteta, in da se od Trsta do Divače išče tako
               imenovano visoko varianto, se pravi, da ta proga poteka od Trsta proti Divači mimo
               Sežane. Od Kopra do Divače pa se po tej projektni nalogi zdaj to gradi kot en
               tir.</p>
               <p>Zdaj me zanima:</p>
               <p>Ali je ta sprememba projekta že počasi posledica tega, da bo Luka Koper očitno tudi
               ozemeljsko prikrajšana luka, saj očitno ne bomo imeli prostega izhoda na odprto
               morje?</p>
               <p>Mene noben odgovor do sedaj ni prepričal v to.</p>
               <p>In zanima me:</p>
               <p>Ali je o tem sploh odločala Vlada?</p>
               <p>Vendarle gre za spremembo nekega mednarodnega dogovora.</p>
               <p>Ali je o tem sploh obveščena Evropska komisija?</p>
               <p>To so ne nazadnje vezana evropska sredstva.</p>
               <p>In:</p>
               <p>Kako gledate na to, da bo pravzaprav Trst imel dobro zaledno povezavo, Koper pa
               očitno slabšo?</p>
               <p>Hvala.</p>
            </sp>
            <sp xml:id="SDZ5-Redna-17-2010-05-17.sp107">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Na poslansko vprašanje bo odgovoril minister za promet dr. Patrick Vlačič.</p>
            </sp>
            <sp xml:id="SDZ5-Redna-17-2010-05-17.sp108">

               <speaker>DR. PATRICK VLAČIČ:</speaker>

               <p>Hvala lepa za vprašanje.</p>
               <p>Najprej, predlog za spremembo povezave na VI. prednostnem projektu oziroma na
               koridorju V. med Italijo in Slovenijo je prišel z italijanske strani. Mi ga nismo
               predlagali, mi te spremembe nismo predlagali. Zaenkrat je še vedno tisti sporazum
               veljaven, naša stran ni odstopila od njega, italijanska stran pa tudi ne. Se pravi,
               zaenkrat še vedno ostaja vse tako, kot je bilo. Uradno je sporazum o tem, kje bo
               potekal V. prednostni projekt še vedno takšen, kot je bil, veljaven, kot ga vi
               poznate. Vendar pa gre za čezmejni projekt, kjer se morata obe strani strinjati. Oni
               so nas jasno obvestili, da za njih potek te trase ni več sprejemljiv. Jaz sem na
               Vladi verificiral stališče, in veste, da se je bilo treba odločiti o dveh stvareh:
               ali bodo šli pogovori, ki bodo tekli v novem cepišču, južno od obstoječega, zdaj
               veljavnega dogovora, ali bodo šli severno. In na Vladi sem dobil verifikacijo, da
               severno od tega cepišča, če se že karkoli pogovarjamo, ne južno. Se pravi, ne
               povezava Koper-Trst, dveh luk, ampak severno od cepišča. In o tem potekajo pogovori.
               Vendar še enkrat ponavljam, tisti dogovor o cepišču na Črnem Kalu je še vedno
               veljaven, s pomembnim obvestilom, da so nas Italijani obvestili, da to za njih ni več
               sprejemljivo. Kako bo naprej, bomo videli. Za nas je še vedno sprejemljivo. Če oni
               spet spremenijo stališče, moramo, ker gre za dve strani, pač upoštevati tudi, kaj oni
               pri tem menijo. In če bo treba iti v nove razgovore, bomo pač šli v nove razgovore;
               in na to temo se z njimi redno pogovarjamo in sestajamo. Imam pa na Vladi
               verificirano stališče glede tega.</p>
               <p>Kar se tiče enotirnosti in dvotirnosti. Bodite natančni in recite potem trotirnost,
               ker mi en tir že imamo, zdaj gradimo drugi tir. In tisto, o čemer vi govorite, bo
               tretji tir, ne drugi tir; tako da je treba na tak način gledati.</p>
               <p>Mislim, da je treba čim prej začeti graditi, zato ker so evropska sredstva, ki jih
               imamo rezervirana na tem projektu, takšna, da jih moramo do leta 2013 izkoristiti
               oziroma najkasneje za tiste projekte, ki so že v teku, do leta 2015. In če ne bomo
               začeli graditi, jih ne bomo mogli izkoristiti. Če bomo čakali na dvotirnost, glede na
               to, kako počasi se pri nas umešča v prostor, bomo imeli super umeščenost v prostor,
               pa niti evra evropskega denarja za izgradnjo. Jaz si enostavno tega ne upam narediti.
               Zato smo sprejeli odločitev, da gremo čim prej v gradnjo vsaj enotirne povezave, ki
               bo bistveno izboljšala povezavo Luke Koper z zaledjem, ki zdaj poteka po tem, kar je
               bilo zgrajeno kot industrijski tir in ki danes omogoča prevoz 8 milijonov ton na leto
               v in iz Luke Koper, 8 milijonov ton. Nov dodatni tir bo brez skrbi za vse, kar je ta
               trenutek prostorskega planirano v Luki Koper, kjer predvidevamo od 35 do 40 milijonov
               ton tovora na leto; luka ga je imela v najboljših letih 16 milijonov ton; bo ta drugi
               tir več kot zadoščal, drugi enojni. Pa vendarle tudi mi nameravamo iti z prostorskim
               načrtovanjem tretjega tira ali drugega dvojnega, če želite, naprej. Samo jaz želim,
               da se čim prej ta enojni tir začne graditi. Toliko glede tega. Naj vas ne skrbi.</p>
               <p>Naj še jaz izkoristim, ker ste mi ravno dali to možnost, služnost in povezanost z
               odprtim morjem. Ko govorite o služnosti govorite o neškodljivem prehodu. Če hočemo mi
               neškodljiv prehod uporabljati čez italijansko morje, ne rabimo nobenega sporazuma za
               to, saj to piše v Anconski konvenciji, ne rabimo sporazumov za služnosti, ker
               neškodljiv prehod je služnost. Ne govoriti, ne zavajati slovenske javnosti, prosim
               lepo, ne zavajati. Tako da povezanost slovenskega morja z odprtim morjem bo
               teritorialna, vem, da je to zelo boleče za nekoga, ampak bo. In tisti, ki govorite
               proti arbitražnemu sporazumu, delate največjo uslugo ravno Hrvaški, ki bo enostavno
               rekla: "Mi smo želeli, oni se niso želeli dogovoriti." In bo to stanje trajalo v
               nedogled, takšno kot je danes. Tako da jaz mislim, da vas ni treba skrbeti, da bi bil
               Koper odrezan od mednarodnih voda in da bi za to ne imel dobrih povezav, tudi
               zalednih s tem drugim enojnim tirom, ki bo pa prostorsko načrtovan še kot dvojni.
               Toliko za enkrat.</p>
            </sp>
            <sp xml:id="SDZ5-Redna-17-2010-05-17.sp109">

               <speaker>PODPREDSEDNIK MIRAN POTRČ:</speaker>

               <p>Dopolnitev odgovora, gospod Verlič, izvolite.</p>
            </sp>
            <sp xml:id="SDZ5-Redna-17-2010-05-17.sp110">

               <speaker>DR. PETER VERLIČ:</speaker>

               <p>Poglejte, 2. aprila 2009 je na vašem sestanku na Ministrstvu za promet bil sprejet
               sklep, da se ta dogovor spremeni. Vi ste ga na sestanku spremenili, spoštovani
               minister. Vi ste sprejeli 2. aprila sklep, da se na odseku Divača cepišče gradi od
               Kopra do Črnega kala enotirna proga, naprej od cepišča proti Divači pa dvotirna
               proga. Ampak, hkrati pa pravite, da vas je Italija prva obvestila, da želi spremeniti
               prioritete, ta dogovor je veljal med obema državam ob prisotnosti evropskega
               koordinatorja, da se gradijo sodobne železniške povezave na vsem trikotniku
               Divača-Koper in Trst-Divača. Predvsem zaradi tega, ker nisem slišal, kako želite biti
               povezana sedaj luka Trst in luka Koper. Italija je ves čas vztrajala, da sta tudi
               Koper in Trst povezana. S to varianto sedaj, s to varianto, če jo pogledam tako, kot
               je narisana, to, na kar ste vi zdaj pristali, je to, da imamo od Kopra do Divače en
               tir in neko progo, ki gre daleč, daleč stran od Trsta. Trst bo jutri zahteval
               povezavo Trsta in Kopra neposredno, pojutrišnjem ne bo več rabil Sežane do Divače in
               na koncu boste dobili tole: Koper-Trst, povezano s Pontebsko železnico. Jasno,
               poglejte, medtem ko ima Trst povezavo sodobno, dvotirno, in jo bo imel in bo tudi
               Reka z Zagrebom proti Budimpešti gradila sodobno dvotirno železniško povezavo, bomo
               imeli mi nek en tir in nek slab industrijski tir iz 60-ih let prejšnjega stoletja.
            </p>
            </sp>
            <sp xml:id="SDZ5-Redna-17-2010-05-17.sp111">

               <speaker>PODPREDSEDNIK MIRAN POTRČ:</speaker>

               <p>Gospod minister Vlačič, izvolite.</p>
            </sp>
            <sp xml:id="SDZ5-Redna-17-2010-05-17.sp112">

               <speaker>DR. PATRICK VLAČIČ:</speaker>

               <p>Dr. Verlič, to kar govorite, enostavno ne drži. Kdo bo pa prisilil Slovenijo, da bo
               gradila železnico med koprskim pristaniščem in Trstom, saj sem jaz javno povedal
               italijanski strani in javno sem povedal v medijih, da te povezave ne bom podprl.
               Zakaj špekulirate, da ta povezava bo? Razen, če bo nek drug minister potem za mano to
               naredil. Popolnoma logično je, kaj mene ta trenutek zanima, kaj mene kot ministra
               zanima, ja, da ima Koper čim boljšo povezavo, ta trenutek ima en tir, zgradili bomo
               še en tir. In če ga ne bom zdaj gradili, jaz ne razumem, kaj pravzaprav želite, da
               nehamo graditi enojnega, da počakamo na prostorsko umestitev dvojnega in začnemo leta
               2017 graditi. To bi pa res bil problem. Torej jaz želim, da se gradi enojni tir. Vi,
               ta sklep, ki ga citirate, vam danes povem, kakšno je moje navodilo. Danes je moje
               popolnoma jasno navodilo iz današnjega Kolegija, ker ni bilo očitno vsem vse jasno
               tako kot tudi tukaj, kot je zapisano, ni vsem jasno, da se gradi enojni tir, in da se
               na poteku celotne trase dvojni tir dela. Na poteku celotne trase, od Kopra do Divače.
               Da se da predlog za nov državni prostorski načrt. Vi ste imeli pa dvotirnost samo med
               tistim delom, ki povezuje zgodnje cepišče do tam. Moje jasno navodilo danes je,
               enojni tir se gradi, umešča se dvojni tir med Koprom in Divačo. Torej predlog za nov
               DPN, da se začne takoj umešanje drugega dvojnega tira. Seveda, pa saj sva se midva o
               tem pogovarjala, da je boljše, da je povezava čim bolj severna, in da ni povezave med
               pristanišči. Naj vas ne skrbi, jaz ne bom pristal na povezavo med Koprom in Trstom,
               ker to ni interes Republike Slovenije. Interes Republike Slovenije je, da je povezava
               na VI. prednostnem projektu oziroma V. koridorju tudi med Italijo in Slovenijo. Kje
               pa je, sam jaz jasno povedal in je Vlada to tudi verificirala to stališče, da gre
               severneje od obstoječega cepišča ali pa, da ostane to cepišče, ki je zdaj, ampak
               nismo mi predlagali spremembe, ne zavajati. Nismo mi, italijanska stran je predlagale
               spremembo. Drugače jaz z lahkoto ostanemo pri tem cepišču, ki je zdaj, mi s tem
               nimamo težav, da se razumemo. Lahko ostanemo pri tem cepišču, ampak njihov predlog
               je, zaradi ekoloških razlogov na njihovi strani, da tukaj poteka te trase ni. Tako da
               še enkrat ponavljam, gradili bomo zdaj en tir, takoj gre predlog na Ministrstvo za
               okolje in prostor, da se začne prostorsko umeščanje za drugi tir ob tem tiru, ki ga
               bomo zdaj začeli graditi. Tista povezava, da bi bila med Koprom in Trstom, naj vas pa
               ne skrbi, vam še zdaj tukaj javno povem, v Državnem zboru, jaz tega ne bom podprl,
               torej povezave med koprskim pa tržaškim pristaniščem. Mislim, da koprsko pristanišče
               in slovenski železniški sistem tega ne potrebujeta, razen če vi mislite drugače.
               Seveda lahko daste predlog, ampak jaz ga ne bom podprl.</p>
            </sp>
            <sp xml:id="SDZ5-Redna-17-2010-05-17.sp113">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Verlič, želite predlagati razpravo?</p>
               <p>Izvolite.</p>
            </sp>
            <sp xml:id="SDZ5-Redna-17-2010-05-17.sp114">

               <speaker>DR. PETER VERLIČ:</speaker>

               <p>Hvala lepa.</p>
               <p>Glede na te odgovore, ki so bili sedaj dani, pa se je res pokazalo, da je treba
               zadeve razčistiti. Zato predlagam, da se skladno s poslovnikom to opravi na seji
               Državnega zbora.</p>
               <p>Pa mi dovolite, da še utemeljim. Namreč, ravno na podlagi teh odgovorov, ki ste jih
               zdaj podali, ste jasno dejali, da ta dogovor, ki je bil leta 2007 dogovorjen med
               obema stranema in še drži, velja. Ta velja. Torej to je prvi dokument, ker s tem
               odgovorom sem zadovoljen. Ampak aktivnosti, ki tečejo naprej, pa niso takšne. In vam
               povem v strateškem smislu, s tem spreminjanjem prioritet, s katerimi ste pa
               definitivno in to sledi iz dokumentacije, prvi predlog, ki ste ga dali, ste ga dali
               vi, vi ste spremenili, vi ste dali nalogo, da se v projektni nalogi od Kopra do
               cepišča Črni Kal, tistega, ki je bilo prvotno predvideno, gradi enotirna proga.
               Seveda ste s tem odprli pot tudi italijanski strani, da spremeni in predlaga vam
               drugačno. To je tako. In naj vam še povem, ta predlog, da se upošteva dvotirnost, to
               me še bolj čudi, ker ta predlog je bil že dan. Minister, ta pobuda Ministrstvu za
               promet, Ministrstvu za okolje je bila že dana in če pogledate danes na internetno
               stran Ministrstva za okolje in prostor, je ta dopolnitev za dvotirnost že v obdelavi.
               Torej ne vem, kakšno navodilo ste danes dali na kolegiju. Še enkrat isto? Hkrati pa
               je že projektna naloga izdana tako, da se gradi enojen tir od Divače do Kopra, kar
               seveda pomeni, da tudi v tehničnem smislu so parametri za projektiranje popolnoma
               drugačni, kot če bi že sedaj upoštevali dvotirnost. Gre tudi za to, da dajemo, zdaj
               bom rekel, svoji konkurenci tako na Hrvaški kot tudi na Italijanski strani jasen
               signal, da pravzaprav ne želimo sodobnih povezav z zaledjem. Jaz vem, zelo dobro vem,
               da mi imamo en tir, ampak en tir, ki je bil zgrajen skoraj kot industrijski tir v 60.
               letih prejšnjega stoletja, s slabimi parametri. Industrijski tir skoraj zato, ker kot
               menda, je že takrat tedanja partijska oblast nasprotovala gradnji železniške povezave
               s Koprom. In če to povežemo še z arbitražnim sporazumom, še s tem kar nam grozi,
               potem je več kot prav, da se o teh strateških stvareh pogovorimo tu v Državnem
               zboru.</p>
            </sp>
            <sp xml:id="SDZ5-Redna-17-2010-05-17.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod dr. Verlič, o vašem predlogu, da se o odgovoru gospoda ministra razpravlja v
               Državnem zboru, bomo glasovali jutri.</p>
               <p>Mag. Julijana Bizjak Mlakar, bi radi postavili vprašanje ministru za zdravje Dorijanu
               Marušiču, kljub odsotnosti?</p>
            </sp>
            <sp xml:id="SDZ5-Redna-17-2010-05-17.sp116">

               <speaker>MAG. JULIJANA BIZJAK MLAKAR:</speaker>

               <p>Ja.</p>
            </sp>
            <sp xml:id="SDZ5-Redna-17-2010-05-17.sp117">

               <speaker>PODPREDSEDNIK MIRAN POTRČ:</speaker>

               <p>Izvolite.</p>
            </sp>
            <sp xml:id="SDZ5-Redna-17-2010-05-17.sp118">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo gospod predsedujoči. Spoštovani prisotni.</p>
               <p>Ker je gospod minister za zdravje odsoten, bi prosila, da mi pisno odgovori. Upam, da
               se bo tedaj, ko bo odgovor pripravljen, tudi ta problem, na katerega danes opozarjam,
               že rešil. Namreč za pomoč me je zaprosil predstavnik Zveze invalidskih društev
               Slovenije, ki združuje osebe z izpeljanim izločanjem preko stome na trebušni steni. V
               Zvezi invalidskih društev Slovenije so bili presenečeni nad ravnanjem Zavoda za
               zdravstveno zavarovanje Slovenije, ki naj bi pred kratkim pripravil cenovne
               standarde, zaradi katerih so osebe s stomo zelo prizadete. Znižanje cenovnih
               standardov pomeni višja doplačila za ustrezne ortopedske pripomočke, ki si jih mnoge
               osebe s stomo ne morejo privoščiti ali pa si jih težko privoščijo. Menijo, da
               pripomoček le ene vrste ne more zagotavljati higienske varnosti in intimo oseb s
               stomo. Osebe s stomo menijo, da bi jim morala biti zagotovljena večdnevna,
               štiriindvajseturna varnost, kar pa naj bi s pred kratkim sprejetim sklepom Zavod za
               zdravstveno zavarovanje Slovenije onemogočil. Zveza invalidskih društev Slovenije je
               presenečena tudi zato, ker naj bi Zavod za zdravstveno zavarovanje Slovenije znižal
               cenovne standarde brez vednosti prebivalstva, ki jih ti ukrepi prizadenejo. Če so
               pripomočki neustrezni, lahko namreč prehitro popustijo. To je strah, ki je stalen
               spremljevalec oseb s stomo, ki so zaradi bolezni že tako dovolj prizadeti zaradi
               spremenjene telesne podobe. Menijo, da bodo podražitve ortopedskih pripomočkov, ki
               jih te osebe nujno rabijo, to je pas za stomo in drugi pripomočki, zmanjšale kakovost
               življenja teh oseb. Doslej si je namreč vsaka oseba s stomo lahko izbrala ortopedski
               pripomoček na osnovi lastnih izkušenj oziroma upravičenih potreb. Vodilo izbire je
               bila kvaliteta pripomočka, ki je zagotavljala daljše obdobje namestitve na trebušno
               steno in osebno počutje ob namestitvi v času aktivnosti.</p>
               <p>Zaradi navedenih težav bolnikov s stomo, sprašujem gospoda ministra:</p>
               <p>Kdaj in s kakšno utemeljitvijo je prišlo do spornega sklepa Zavoda za zdravstveno
               zavarovanje Slovenije?</p>
               <p>In:</p>
               <p>Kaj bo minister storil, da bi se rešile resne težave, na katere so opozorili bolniki
               s stomo oziroma predstavnik Zveze invalidskih društev Slovenije?</p>
            </sp>
            <sp xml:id="SDZ5-Redna-17-2010-05-17.sp119">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V skladu z vašim predlogom, boste dobila pisni odgovor ministra v roku tridesetih
               dneh.</p>
               <p>Vprašanje ministru za zunanje zadeve, gospodu Samuelu Žbogarju bo postavil Milenko
               Ziherl.</p>
            </sp>
            <sp xml:id="SDZ5-Redna-17-2010-05-17.sp120">

               <speaker>MILENKO ZIHERL:</speaker>

               <p>Hvala za besedo gospod predsedujoči. Spoštovana gospoda ministra, kolegice in kolegi.
               Kar nekaj dogodkov se je zgodilo v zadnjem času, ki močno spreminjajo in usodno
               vplivajo na dogajanja na Balkanu. Najprej se je zgodila konferenca na Brdu, ki je pač
               z zelo pičlim rezultatom nakazala nekatere nove smeri dogajanj na Zahodnem
               Balkanu.</p>
               <p>Sam sem se osebno kar nekako prestrašil, kot da se ustanavlja neka nova oblika
               nekdanje Kraljevine Srbov, Hrvatov in Slovencev. Saj tako se je nekako zdelo. Vendar,
               seveda, vsebina je kasneje pokazala, da se na konferenci v bistvu ni zgodilo nič, ker
               ni bilo zastopanosti s strani Evropske unije. Zelo vroča vprašanja med Srbijo in
               Kosovom, se zaradi odsotnosti enih, torej glavnih akterjev, srbske delegacije,
               konferenca v bistvu, potem izzvenela v prazno.</p>
               <p>Drug trenutek je grška finančna kriza, ki morda nekako zavezuje roke Grčiji v odnosih
               z Makedonijo in bi to kazalo izkoristiti za boljše izhodiščne pozicije Makedonije. V
               Grčiji je ta odnos do Makedonije zlorabljen na ta način, da potencirajo odprta
               vprašanja z Makedonijo, predvsem okoli banalnega vprašanja imena te države, s tem, da
               seveda prikrivajo vzroke za krizo. Obstajajo nekateri, vsej po mojem mnenju, vidiki,
               do katerih se je treba opredeliti. Kot že rečeno, Makedoniji pomagati pri njeni poti
               v evroatlantske povezave in bolj skrbeti za druga dejstva, kot pa za samo ime. Grčija
               bi morala biti vsekakor omehčana, če dobi iz naše države 400 milijonov evrov, iz
               drugih držav pa take pakete, o katerih druge države v krizi lahko samo sanjajo. Kot
               je bilo že prej rečeno, poleg finančne garancije je potrebna tudi kakšna politična
               usluga.</p>
               <p>Bosna in Hercegovina. Berem, med tem ko mi zahtevamo vrnitev naših vojakov iz
               Afganistana, so Bosanci pripravljeni v okviru turškega kontingenta tja iti. V Turčiji
               se je zgodila islamska-gospodarske zveza, Turčija, Iran, Sirija, Savdska Arabija,
               Egipt, Indonezija. Bosna bo verjetno lahko začela gravitirati na ta gospodarski
               subjekt.</p>
               <p>Srbija, odprta vprašanja s Kosovom.</p>
               <p>Vsekakor pa bo arbitražni sporazum ne glede na rezultat referenduma pustil neke nove
               posledice in nek drug pristop, ne samo Slovenija - Hrvaška, ampak odnosi na
               Balkanu..../Izključen mikrofon./</p>
            </sp>
            <sp xml:id="SDZ5-Redna-17-2010-05-17.sp121">

               <speaker>PODPREDSEDNIK MIRAN POTRČ:</speaker>

               <p>Gospod minister Žbogar, izvolite.</p>
            </sp>
            <sp xml:id="SDZ5-Redna-17-2010-05-17.sp122">

               <speaker>SAMUEL ŽBOGAR:</speaker>

               <p>Hvala lepa. Mislim,da ni bilo vprašanje, je bil bolj komentar položaja na Balkanu, ki
               ga tudi sam želim pokomentirati.</p>
               <p>Slovenija oziroma slovenska vlada je marca meseca sprejela smernice za delovanje
               Slovenije na Zahodnem Balkanu. Smernice, s katerim se je seznanil tudi Odbor za
               zunanje zadeve Državnega zbora. V smernice smo šli zato, da bi oblikovali nekako bolj
               ambiciozno in tudi bolj koordinirano politiko Slovenije na Zahodnem Balkanu,
               politiko, ki bi še bolje ščitila slovenske politične in gospodarske interese tam. Ena
               oblika oziroma izvedba teh smernic je bila tudi konferenca, ki smo jo organizirali,
               konferenca na Brdu 20. marca, ki kaže na neko ambicijo Slovenije, da bo povezovalec v
               regiji. Namen konference je bil začeti oziroma spodbuditi regionalno povezovanje
               držav regije in v toliko je bila konferenca uspešna. Na žalost niso sodelovali vsi
               udeleženci. Srbska vlada se je odločila, da v tistem trenutku ne bo sodelovala, pa
               vendarle je bilo srečanje uspešno. Iz srečanja je prišlo zelo pozitivno sporočilo
               nujnosti sodelovanja, povezovanja na zelo konkretnih področjih. V juniju mesecu se že
               pripravlja nadaljevanje konference v obliki konference ministrov za transport regije,
               kjer bi se pogovarjali o infrastrukturnih projektih. Začel se je nek proces.
               Mislim,da je tudi Srbija sama spoznala, da nesodelovanje na konferenci na Brdu mogoče
               ni bila najboljša odločitev. Navsezadnje bo 2. junija potekala konferenca v Sarajevu,
               ki bo potekala po formatu, ki ga lahko imenujemo tudi slovenski format, to je bil
               format, ki smo ga ponudili za konferenco na Brdu, pa takrat ni bila sprejemljiva,
               tokrat pa je. Kajti, tudi znotraj EU se je utrdilo prepričanje, da neudeležba Srbije
               na konferenci ni bila dobra odločitev, kot tudi neudeležba nekaterih evropskih
               predstavnikov na konferenci ni bila dobra odločitev.</p>
               <p>Mislim, da je na Balkanu v lanskem letu in v letošnjem letu čuti neko dogajanje.
               Čutijo se določeni premiki, mislim, da je tudi arbitražni sporazum Slovenije in
               Hrvaške je k temu pripomogel, je vzpostavil, sprožil ali spodbudil nek moment v
               regiji. Namreč, dve državi sta uspeli rešiti velik problem, to je bila tudi neka
               spodbuda državam v regiji, da začnejo reševati bilateralne probleme. V čem se vidi ta
               moment? V Bosni in Hercegovini se vidi v toliko, da je bila država vendarle sposobna
               sprejeti določene ukrepe, zato da je dobila akcijski načrt za članstvo za Nato.
               Mislim, da je to velik uspeh, pri katerem smo tudi sami sodelovali. Ravno tako je
               država sprejela številne ukrepe, zato da bi dobila vizno liberalizacijo oziroma da ji
               je Evropska unija odpravila vizume in upajmo, da se bo to zgodilo še v, vsekakor v
               letošnjem letu, ampak želeli bi si pred volitvami, da bi Evropska unija na ta način
               poslala neko pozitivno sporočilo ljudem oziroma narodom v Bosni in Hercegovini.</p>
               <p>Med Makedonijo in Grčijo se je začel nek proces reševanja mejnega vprašanja, ne mejno
               vprašanje, ampak vprašanje imena. Prvič je prišlo do bilateralnih stikov in do
               poskusov iskanja opcij. Ni še prišlo do rezultata, pa vendarle je pozitivno že to, da
               obstaja komunikacija med dvema državama in da verjetno prvič v zadnjih letih
               poskušajo najti rešitev, ki bi Makedonijo pripeljala v Nato in ki bi Makedoniji
               omogočila začetek pogajanj z Evropsko unijo. Srbija gre ravno tako uspešno na svoji
               poti proti Evropski uniji. Predala je prošnjo lanskega decembra in junija čaka na
               nekatere odločitve Evropskega sveta. Črna gora je sploh že predala odgovore na
               vprašalnik Evropske unije in upa, da bo do konca leta že dobila tudi mnenje Evropske
               komisije o začetku pogajanj.</p>
               <p>Mislim, da je momentum trenutno v regiji, ki ga je potrebno spodbuditi in mislim, da
               je pri tem svojo vlogo odigral tudi podpis arbitražnega sporazuma.</p>
            </sp>
            <sp xml:id="SDZ5-Redna-17-2010-05-17.sp123">

               <speaker>PODPREDSEDNIK MIRAN POTRČ:</speaker>

               <p>Gospod Ziherl želite dopolnitev odgovora?</p>
            </sp>
            <sp xml:id="SDZ5-Redna-17-2010-05-17.sp124">

               <speaker>MILENKO ZIHERL:</speaker>

               <p>Vsekakor. Na nekatere stvari mi je gospod minister odgovoril, vendar nekatere
               ostanejo še vedno odprte.</p>
               <p>Ravno morda arbitražni sporazum oziroma začel bi s tem, da je vsekakor na dolge proge
               po sedanjih dogajanjih lahko ogrožena vodilna vloga Slovenije na področju Balkana, ki
               so jo nam nekako zahodne države, predvsem naše kolegice v Evropski uniji priznavale.
               Vendar se zna zgoditi, da jo postopno izgubimo. Namreč, ko Hrvaška pride v Evropsko
               unijo z bianco menico, ker do takrat je še ena sama črka v zvezi z arbitražnim, torej
               z arbitražo ne bo narejena in se potem, ko bo članica Evropske unije lahko reče, na
               naslednjo razpravo pridemo čez 99 let, recimo. Nihče jih ne vleče na samo sodišče. Če
               je sklenjen sporazum, kje in na kakšen način bomo presojali mejno vprašanje, ni
               rečeno, da jih zavezuje. Ogrožena vodilna vloga Slovenije na Balkanu je vsekakor s
               strani Hrvaške, kasneje pa vsekakor Srbije.</p>
               <p>Arbitražni sporazum, kot sem rekel, torej arbitraža, kakršenkoli bo rezultat, bo za
               eno stran lahko tak, da bo spremenil njen položaj. Če verjamemo premierju in morda
               res dobimo vse tisto, kar nam on zagotavlja, potem bo vroča kri na Hrvaškem. Tukaj
               sem zasledil v medijih, Hrvaška narodna stranka, ugledna poslanka, mislim, da je celo
               v teh evropskih integracijskih procesih, jaz trenutno nisem siguren, v kateri
               skupini, ampak gospa Vesna Pusić je ravno rekla: "Pahor hoče z navajanjem dogovora z
               Jadranko Kosor, glede izhoda na odprto morje, ustvariti umetniški vtis pred
               referendumom." Torej na arbitražo gredo s figo v žepu .../Izklop mikrofona./...</p>
            </sp>
            <sp xml:id="SDZ5-Redna-17-2010-05-17.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Ziherl. Gospod minister Žbogar, izvolite.</p>
            </sp>
            <sp xml:id="SDZ5-Redna-17-2010-05-17.sp126">

               <speaker>SAMUEL ŽBOGAR:</speaker>

               <p>Kar nekaj zadev, ki jih je mogoče komentirati. Glede umetniškega vtisa - bi jaz prej
               rekel, da umetniški vtis je ta izjava, ki je pripojena sporazumu, enostranska in ki
               jo tako radi citirate. To je umetniški vtis, ki v bistvu dokazuje, da to, kar je v
               arbitražnem sporazumu je v bistvu stik Slovenije z odprtim morjem oziroma izhod
               Slovenije na odprto morje. Tako da to, kar se tiče umetniškega vtisa.</p>
               <p>Drugače pa vloge Slovenije na Balkanu, sami ne vidimo kot vloge nekega, nekega, ki bo
               imel primat na Balkanu, ampak bolj kot državo, ki je tu zato, da povezuje, zato da
               rešuje, pomaga reševati probleme v regiji. Kajti čim bolj bo regija stabilna, čim
               bolj bo na poti v Evropsko unijo, čim bolj bodo ljudje zadovoljni, ekonomska rast
               velika, tem večjo korist bo imela tudi Slovenija, ki je s tem območjem povezana
               predvsem preko gospodarske menjave. Tako da mi svojo vlogo vidimo kot povezovalno
               vlogo in mislim, da se nam ni treba bati prihoda Hrvaške v Evropsko unijo ali pa
               takoj zatem Srbije. Nasprotno. Mislim, da nas je zgodovina naučila, da je najslabše v
               tej regiji to, če bi si kakšna država prizadevala za primat. Ampak ravno zato smo z
               začetkom brdskega procesa, z začetkom konference na Brdu hoteli vzpostaviti to
               regionalno sodelovanje, ko se države enakopravno za okroglo mizo pogovarjajo o
               problemih v regiji oziroma o skupnem sodelovanju za prihodnost. Tako da mislim, da si
               mora Slovenija kot majhna država nasploh v zunanji politiki prizadevati za
               povezovanje, zato da rešuje probleme, zato da zbližuje različna stališča, da išče
               kompromise in da spodbuja dialog. Tu vidim vlogo Slovenije v mednarodnih odnosih in
               posebej na Zahodnem Balkanu. In v to smer je šlo sprejetje smernic Vlade za
               sodelovanje z Zahodnim Balkanom in v tej smeri bomo tudi delovali.</p>
               <p>Črnogorski zunanji minister je bil v petek v Sloveniji. Takrat je na vprašanje
               novinarjev tudi komentiral, da kot država regije z nekim pričakovanjem in upanjem
               gledajo na potrditev arbitražnega sporazuma na referendumu, kajti v tem arbitražnem
               sporazumu vidijo tisti pozitivni signal, ki ga je Slovenija skupaj s Hrvaško poslala
               v regijo in ki je sprožil neko bolj optimistično razpoloženje v sami regiji. Zato
               upajo in pričakujejo, da ga bodo tudi slovenski volivci potrdili na referendumu.
               Hvala.</p>
            </sp>
            <sp xml:id="SDZ5-Redna-17-2010-05-17.sp127">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Milenko Ziherl, izvolite.</p>
            </sp>
            <sp xml:id="SDZ5-Redna-17-2010-05-17.sp128">

               <speaker>MILENKO ZIHERL:</speaker>

               <p>Kljub temu, da je minister na veliko stvari odgovoril, pa je tema tako aktualna, da
               predlagam, da se opravi širša razprava na eni naslednjih sej, predvsem z naslednjega
               vidika. Nihče nima nič proti, celo podpiramo vključevanje Srbije in Hrvaške v
               Evropsko unijo, vendar morajo biti pri tem zaščiteni interesi Slovenije. Ravno
               arbitražni sporazum pa je lahko ogledalo, torej, slabi pristopi oziroma rezultati in
               nezadovoljstvo se potem lahko odslikavajo še na petih, šestih odprtih vprašanjih, ki
               jih ima Hrvaška z drugimi državami. In to je slaba popotnica za Balkan kot območje
               miru in stabilnosti in dobrega gospodarskega sodelovanja, za katerega je velika volja
               in tudi zaenkrat zelo uspešno poteka, vendar so raznorazne birokratske ovire še vedno
               napoti, ki bi bile z integracijami odpravljene. Slovenija pa vsekakor mora ščititi
               svoje interese in se ne sme iti solo akcij ter potem razburjati Evrope, predvsem
               predsedujoče Španije v zvezi s to konferenco na Brdu. In ravno zaradi tega, da se
               bodo zelo aktualne zadeve razčistile in da bodo prišle tudi pred Odbor za zunanjo
               politiko, predlagam, da se opravi širša razprava na to temo. Hvala lepa.</p>
            </sp>
            <sp xml:id="SDZ5-Redna-17-2010-05-17.sp129">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Milenko Ziherl, razpravo in odločanje o tem bomo opravili v skladu s
               poslovnikom. Ne bo šlo za širšo razpravo, ampak za odgovor ministra Žbogarja, in ne
               bo šlo za eno od naslednjih sej, ampak za odločanje o tem, da to opravimo na
               naslednji seji. O tem bomo glasovali jutri, v okviru glasovanj.</p>
               <p>Besedo ima gospod Miran Györek, ki bo postavil vprašanje ministru za okolje in
               prostor dr. Roku Žarniću.</p>
            </sp>
            <sp xml:id="SDZ5-Redna-17-2010-05-17.sp130">

               <speaker>MIRAN GYÖREK:</speaker>

               <p>Hvala za besedo, predsedujoči. Spoštovani gospod minister, kolegice in kolegi!</p>
               <p>Ne vem sicer, če vas je vaš predhodnik, gospod minister, ob primopredaji ministrske
               funkcije obvestil in seznanil s problemom lokacije oziroma preselitve RTV oddajnika
               iz naseljenega območja v kraju Pečarovci na Goričkem v Prekmurju, kjer le-ta s svojim
               sevanjem povzroča negativne posledice na zdravju ljudi, okolja in tamkajšnjih
               občanov. Ta oddajnik še iz časov Jugoslavije je nevaren tujek v gosto naseljenem
               kraju, in čeprav je lokalna skupnost poiskala nadomestno lokacijo izven naseljenega
               območja, vodstvo RTV-ja že več let zavlačuje preselitev, kljub obljubam o že
               rezerviranih sredstvih in pripravljenosti za preselite. OE oddajniki in zveze RTV
               Slovenije že zelo zamujajo z digitalizacijo TV signala in odselitvijo oddajnika iz
               naseljenega na nenaseljeno območje. Da sedanja lokacija prinaša nevarnost za zdravje
               prebivalcev v tem delu Goričkega, pa jim je očitno malo mar.</p>
               <p>Gospod minister, sprašujem vas:</p>
               <p>Kdo in zakaj zavira in zavlačuje z izdelavo prostorskih načrtov?</p>
               <p>Še posebej, ko gre za takšno strateško in pomembno lokacijo, preselitev oddajnika RTV
               Slovenija. Zadeva je zelo aktualna, tako z vidika nastajanja škode za okolje kot tudi
               z vidika posodabljanja TV signalizacije, torej digitalizacije.</p>
               <p>Zanima me:</p>
               <p>Kdo nosi krivdo za takšno očitno namerno zavlačevanje?</p>
               <p>Po enih izjavah na Ministrstvu za okolje in prostor oziroma na samem RTV-ju ali pa še
               morda kje na kakšnih drugih državnih organih oziroma instancah. Tudi civilna
               iniciativa med prizadetim prebivalstvom naselja Pečarovci na Goričkem je storila vse,
               kar je v njeni moči. V stanju nemoči in brezupa so se obračali s prošnjami, protesti
               na vse možne instance in institucije, na predsednika Republike Slovenije, na različna
               ministrstva, na vsakokratni urad aktualnega predsednika Vlade, na varuha oziroma na
               varuhinjo človekovih pravic itn. Žal vsepovsod naletijo na gluha ušesa, ignorantski
               odnos ali pa prazne obljube. Na koncu jim ostanemo samo še mi poslanci in samo še
               kakšna evropska instanca ali sodišče.</p>
               <p>Zato bi vprašal vas:</p>
               <p>Ali ste, prvič, s tem problemom seznanjeni?</p>
               <p>Kaj bi vi storili, da ga odpravimo? Hvala.</p>
            </sp>
            <sp xml:id="SDZ5-Redna-17-2010-05-17.sp131">

               <speaker>PODPREDSEDNIK MIRAN POTRČ:</speaker>

               <p>Hvala lepa. Dr. Roko Žarnić, izvolite za odgovor.</p>
            </sp>
            <sp xml:id="SDZ5-Redna-17-2010-05-17.sp132">

               <speaker>DR. ROKO ŽARNIĆ:</speaker>

               <p>Spoštovani gospod, spoštovani poslanec! Se moram opravičiti, ampak s tem vprašanjem
               ste me malo presenetili, ker v pisni verziji tega vprašanja ni bilo. Vendar bom
               skušal dogovoriti, kako to stvar odpraviti. Konkretno na to vprašanje vam ne morem
               odgovoriti, kot ste pravilno ugotovil, res ne poznam ta problem, ni mi bilo
               preneseno. Imamo pa nekaj drugega...</p>
            </sp>
            <sp xml:id="SDZ5-Redna-17-2010-05-17.sp133">

               <speaker>PODPREDSEDNIK MIRAN POTRČ:</speaker>

               <p>Gospod minister, ne imeti slabe vesti, tudi dolžni niste odgovoriti, če...</p>
            </sp>
            <sp xml:id="SDZ5-Redna-17-2010-05-17.sp134">

               <speaker>DR. ROKO ŽARNIĆ:</speaker>

               <p>Ne, ne, bom bom, samo uvod, da ne bo razočaranja, ker nimam konkretnega odgovora, pa
               se bomo zmenili potem. Poglejte, imam pa nekaj drugega, s splošnega na te zadeve.
               Obstaja, kot vsi vemo, uvedba iz leta 1996 in pravilnik iz istega leta. Ker življenje
               teče naprej in v Evropi se zadeve tudi zaostrujejo, bomo v letošnjem letu tudi
               novelirali Uredbo o elektromagnetnem sevanju v skladu s priporočili Evropske unije iz
               leta 1999. Pričakujem, da bo s temi pogoji, novimi, v novi uredbi, mogoče, če je
               slučajno za ta problem šlo, nekje za neke mejne vrednosti. Kot tehnik tako razumem,
               ko so mejne vrednosti, se da notri potem marsikaj urediti, ne poznam, bodo pa tukaj
               nove uredbe in za obstoječe vire sevanja MOP načrtuje rešitve, da se bo moralo v
               nekem prehodnem obdobju prilagoditi predpisanim mejnim vrednostim.</p>
               <p>Sedaj pa naprej še to, kar sem dobil od mojih inšpekcijskih služb, da je teh
               problemov v Sloveniji kar nekaj. Od 2005 do 2009 je bilo povprečno na leto tam od 30
               do 50 inšpekcijskih pregledov in tudi kar nekaj ukrepov in prekrškovnih postopkov. Se
               pravi, da v Sloveniji vaš primer očitno ni edini, da inšpekcija dela. Vam pa
               obljubim, da bom jutri povprašal pri sebi na ministrstvu konkretno za ta primer, ker
               nisem bil pripravljen. Hvala.</p>
            </sp>
            <sp xml:id="SDZ5-Redna-17-2010-05-17.sp135">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Györek, izvolite.</p>
            </sp>
            <sp xml:id="SDZ5-Redna-17-2010-05-17.sp136">

               <speaker>MIRAN GYÖREK:</speaker>

               <p>Sem pričakoval, da vas niso seznanili s tem problemom. Bi vam pa lahko priporočil,
               gospod minister, tudi kje lahko pridobite relevantne podatke o tej problematiki.
               Kajti prizadeti prebivalci so se obrnili že nekajkrat na predsednika, zmeraj
               aktualnega predsednika Državnega zbora, na parlamentarno Komisijo za peticije in
               človekove pravice tako v prejšnjem mandatu pri gospe kolegici Majdi Potrati kot v tem
               mandatu pri gospe kolegici Evi Irgl in ta komisija razpolaga z dokaj natančnimi
               podatki o tej problematiki. Torej, kaj hočem reči? Izčrpali so skoraj vse možne reči,
               izčrpali so instance in žal ostajajo v takšnem brezupnem položaju. Nekateri člani
               Državnega zbora so si tudi osebno, v naravi ogledali predmetno pereče stanje, a je
               žal vse ostalo pri načelnem razumevanju in sočustvovanju.</p>
               <p>Sprašujem vas, gospod minister:</p>
               <p>Ali ste si pripravljeni tudi sami osebno ogledati stanje v naravi in obiskati tisto
               območje?</p>
               <p>Prizadeti občani Goričkega si vsekakor zaslužijo vsaj toliko pozornosti in
               razumevanja, ne samo zaradi tega RTV oddajnika. Gre namreč za območje Goričkega, ki
               je ogroženo tudi na drugih področjih, mislim predvsem na deponijo, odlagališče smeti
               v kraju Puconci, ki je v neposredni bližini naselja s spornim oddajnikom. Tudi tam
               gre za nedopustno nevarnost ogrožanja okolja in posledično zdravja prebivalcev tega
               območja. Vem, da to sedaj ni tema. Ampak, kaj vam hočem reči, da z vašim obiskom,
               recimo, bi se seznanil s širšo problematiko tega območja v Prekmurju in vsekakor
               našli, trdno verjamem v to, da ste pripravljeni najti rešitve, da se takšne zadeve
               uredijo in problemi odpravijo. Hvala za razumevanje, gospod minister.</p>
            </sp>
            <sp xml:id="SDZ5-Redna-17-2010-05-17.sp137">

               <speaker>PODPREDSEDNIK MIRAN POTRČ:</speaker>

               <p>Gospod minister Žarnić, izvolite.</p>
            </sp>
            <sp xml:id="SDZ5-Redna-17-2010-05-17.sp138">

               <speaker>DR. ROKO ŽARNIĆ:</speaker>

               <p>Torej, vsekakor hvala za povabilo. Takšnemu povabilu se človek z veseljem odzove.
               Znotraj tistega urnika, ki mi ga pripravljajo in ki je možen, bomo to uredili z
               našimi službami. Bi pa prosil, preden se podam na pot, da bi mogoče, ni podatkov
               oziroma bom jaz v hiši pogledal podatke za ta primer, ki se ga mogoče spomnim iz
               časopisa, ko še nisem bil minister, vendar dejansko iskreno povedano detajlov ne
               poznam.</p>
            </sp>
            <sp xml:id="SDZ5-Redna-17-2010-05-17.sp139">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Aleksander Zorn bo postavil poslansko vprašanje ministrici za
               kulturo gospe Majdi Širca.</p>
            </sp>
            <sp xml:id="SDZ5-Redna-17-2010-05-17.sp140">

               <speaker>ALEKSANDER ZORN:</speaker>

               <p>Spoštovana ministrica, dober dan. Ste pa le pritekli. Zgodilo se je nekaj
               nenavadnega. Vlada je imela sejo v Lipici in takrat je predsednik Vlade izrekel
               tisto, kar je Vlada v prejšnjem mandatu izrekala dalj časa in naletela na velikanske
               polemike. Izrekel je to, da se Lipica ne more sama preživljati in da rabi vlaganje v
               turizem. In to je pravzaprav res. Poglejmo. Lipica ima tri dejavnosti, ima konjerejo,
               ima igralništvo in ima golf. Vse troje ima tam tradicijo, pa vendar je v popolni
               izgubi. V prejšnjem mandatu je bila konjereja končno popravljena. Konji, ki mesece
               niso videli belega dne, ker so bili v hlevih, bolni, zanemarjeni, so končno urejeni,
               urejene so rejniške knjige, skratka ta stvar je stekla. V prejšnjem mandatu se je
               Vlada trudila, da bi obudila tudi drugi del, se pravi tisto, kar sledi, da dobimo
               turiste, ki prinašajo denar. Hotelske storitve, ki bi lahko nastale takrat, ko bi
               imeli celovit program, kar pomeni, da bi takrat šli v obnavljanje hotelov, to je bilo
               še nameravano, in razvoj igralništva, če bi se to lahko zgodilo, in jasno tudi golfa,
               kajti golf je tam premajhen, kljub temu da ima tradicijo. Ampak sam nisem branilec
               tega golfa, sprašujem vas nekaj povsem drugega. Lipica požira velikanske denarje in
               konjereja in beli konji so, kakor koli vzamemo, luksuz. Kljub temu da so stoletna
               tradicija, so luksuz in takšen luksuz se mora deloma tudi sam preživljati. Izkazalo
               se je, da se samo s konji ne bo dalo preživljati, izkazalo se je, da se z
               igralništvom ne bo dalo preživljati, ker ima v Sloveniji nenavadno usodo. Zdaj
               nekatere igralnice kar stavkajo, ker imajo premalo denarja in imajo izgubo. Izkazalo
               se je, da se z golfom ne bo dalo v takšni obliki služiti, čeprav je to še
               najbližje.</p>
               <p>Kako si torej predstavljate, gospa ministrica, s čim se bo Lipica preživljala, da bo
               vendarle nosila tudi sama nekaj denarja, da ne bo odvisna samo od
               davkoplačevalcev?</p>
               <p>To bi bilo tudi v teh kriznih časih in za njeno bodočnost preveč. Tudi drugod, kjer
               imajo konje znajo poskrbeti za to, da se sami vzdržujejo. Hvala lepa za odgovor.</p>
            </sp>
            <sp xml:id="SDZ5-Redna-17-2010-05-17.sp141">

               <speaker>PODPREDSEDNIK MIRAN POTRČ:</speaker>

               <p>Gospa ministrica Majda Širca, izvolite, odgovor.</p>
            </sp>
            <sp xml:id="SDZ5-Redna-17-2010-05-17.sp142">

               <speaker>MAJDA ŠIRCA RAVNIKAR:</speaker>

               <p>Spoštovani poslanec, najprej razčistimo nekaj. Lipica je luksuz, ampak ne v tem
               smislu kot ste mi poskusili v vprašanju sami povedati, luksuz v temu primeru, da je
               tudi strošek. Lipica je luksuz, je naravna, kulturna dediščina, s pasmo, zaščitena in
               še po vrhu vnesena na poskusni seznam Unesca. To je največji luksuz, ki ga ima
               Slovenija in če se Slovenija ob tem sprašuje, ali je to drago, pa dajmo zraven tega
               še malo golfa in še malo igralništva, da bo manj drago potem pomeni, da tudi
               Slovenija ne ve, kaj je ta luksuz kot naravna kulturna dediščina, kaj s svojo pasmo,
               s svojo tradicijo in s svojo zgodovino. Sami ste rekli, da je za Lipico pomembno
               nekaj: konjereja, igralništvo in golf. Ni res! Ostali dve dejavnosti sta vzporedni v
               nekem obdobjum časovnem, slovenske zgodovine, sta prišli zraven, zasegli, golf,
               petdeset hektarjev zemlje, ki je namenjena, bi morala biti namenjena za pašo. In
               zasegli ste neko dejavnost, ki ne bi smela biti primarna predvsem in ne bi smela biti
               v zavesti ljudi kot primarna, ker primarna dejavnost v Lipici je varstvo konj,
               zaščita konj, vzreja konj, varstvo kulturne dediščine, varstvo naravne dediščine in
               varstvo tudi kulturne dediščine kot žive dediščine. Ne samo nature, ampak tudi
               kulture, ne samo ozemlja, ampak tudi Černigojeve galerije, muzeja in tako naprej. Jaz
               se strinjam, da je v preteklosti šlo precej narobe v Lipici, ne vse, konec koncev
               dvajset, trideset let nazaj je bilo nekaj pomembnih investicij še več tudi kasneje so
               bile korakec po koraku narejene. Vendarle iluzije tukaj, mislim, da si ne smemo
               delati, da se bo lahko ta dejavnost, ki je butična dejavnost, ki je prvenstveno
               nacionalnega pomena, hranila tako, da bo sama sebe prodajala, prodajala golf palice
               in da bo prodajala tudi turistične destinacije na način nekega avtobusnega turizma,
               in ne butičnega turizma. Tam se lahko naredi butični turizem, lahko se celotna regija
               vključi v to.</p>
               <p>V bistvu teh načrtov ni bilo dovolj resno narejenih in jaz verjamem, da tudi novo
               vodstvo, ki je sedaj v Lipici in ki je resno prejelo in sprejelo ta izziv, to dela.
               Da bi to delala v smislu širitve golf igrišča še za nastalih, ostalih šestdeset
               hektarov, kar pomeni, da bi prišli že na sto deset hektarov ozemlja, ki je bil v
               bistvu prvenstveno namenjen za pašo, pa mislim, da to ni nacionalni interes. Lahko je
               interes golfistov, golf tam dobro funkcionira v tem smislu, da tudi manipulira
               zaščitno znamko, ampak vendarle to ni primeren odgovor.</p>
               <p>Kar se tiče razhajanj mnenj. Seja Vlade, ki je se dogajala v Lipici tudi zaradi tega,
               da bi fokusirali vse napore, ki so vloženi v zadnjem letu, dveh v sanacijo Lipice.
               Mimogrede, za sanacijo in za revitalizacijo Lipice tudi turistični destinaciji je
               Ministrstvo za gospodarstvo v okviru evropskih sredstev, rezerviralo 9 milijonov
               evrov, kar pomeni, da se lahko, recimo, obnovijo zelo razpadle stene hotelov. Ampak
               ta seja je hotela fokusirati nek poudarek te vlade, ki je bil vezan na razvoj turizma
               v Sloveniji nasploh. In na tej seji je bila tudi posebna točka o Lipici. In na tej
               seji je bila tudi ena druga posebna točka, za katero sem sama želela, da se uvrsti,
               to je bila 2. točka, in je bila namenjena razumevanju kulture, kulturne dediščine,
               kulturnih destinacij, kulturne ustvarjalnosti v luči vzpodbude turizma. Nismo
               govorili o golfu. O golfu se je govorilo na novinarski konferenci. In tudi sedaj se
               govori o tem, prav je, da spregovorimo, ampak vendarle sama zagovarjam, da v Lipici
               golf nima kaj početi, zaradi tega, ker imamo tam opravka s kulturno dediščino, z
               destinacijo, morebiti nekoč tudi pridobljenega znaka Unesca, in še za marsikaj, kar
               je za Slovenijo koristno in potrebno.</p>
            </sp>
            <sp xml:id="SDZ5-Redna-17-2010-05-17.sp143">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Zorn predlagate dopolnitev odgovora? Izvolite.</p>
            </sp>
            <sp xml:id="SDZ5-Redna-17-2010-05-17.sp144">

               <speaker>ALEKSANDER ZORN:</speaker>

               <p>Hvala lepa, gospa ministrica. Pravzaprav vas tega nisem spraševal oziroma ste
               nekoliko obrnili tisto, kar sem povedal.</p>
               <p>Nisem rekel, da je Lipica luksuz. Rekel sem, da so tri dejavnosti, res je, ampak
               namenjene so vse tri temu, da se tudi Lipica sama preživi. In tukaj je vendarle treba
               povedati nekaj o golfu, kljub temu, da sam ne igram golfa in ga tudi ne bom. Toskana
               ima približno 17 golf igrišč. Toskana je en sam kulturni zgodovinski spomenik. Tega
               ji golf igrišča niso vzela. Tisto, kar je tukaj golf igrišče in kar naj bi se širilo,
               kakor so podprli oziroma so dali dovoljenje ornitologi, biotehnična fakulteta, SAZU,
               gozdarji, razen tistega hrasta, ki pod določenimi pogoji Natura 2000. In za to je
               zainteresirana občina in tako rekoč novi direktor, ki je prišel do tega, da bi še
               najbolje od vseh dejavnosti bilo pustiti golfu še tistih devet ali osem lukenj, zato
               da bi bil lahko celovit program, ki bi nosil denar. Ta golf je udomačen, najmanj
               uničuje stvari in to je že nekako dognano. O tem se sprašujemo. To je potujoči cirkus
               vaše vlade je na nek način čisto simpatičen. Ni ravno polifoničen, bolj kakofoničen
               je, ampak kljub temu se mi zdi, da prihaja do resnih razhajanj tudi pri vas in da je
               ta pot, da se golfu pusti živeti, vendarle tudi realna. Kajti, sedaj sta tam dva
               hotela, ki sta 20% zasedena. Eden od teh je tako grd, da je bil v preteklosti celo
               zaščiten, kulturno zaščiten, ker so mislili, da je kasarna iz med obeh vojn, in sedaj
               spet funkcionira. Ampak oprostite, grd je, smrdi in ne ustreza temu, da bi kdo še tam
               prespal. Z nečim se bo treba preživljati.</p>
            </sp>
            <sp xml:id="SDZ5-Redna-17-2010-05-17.sp145">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa ministrica, izvolite.</p>
            </sp>
            <sp xml:id="SDZ5-Redna-17-2010-05-17.sp146">

               <speaker>MAJDA ŠIRCA RAVNIKAR:</speaker>

               <p>Pred dobrim letom, ko smo v Lipici zastavili nov svet, ki vemo, da je glavni
               upravljavec in skrbnik in odločevalec samega razvoja kobilarne, je nastalo tako
               poročilo. Tega poročila nikoli nismo pokazali javnosti, ampak novi člani sveta so se
               želeli seznaniti s stanjem stvari, bom rekla, Brejčevega scenarija za razvoj Lipice,
               in so šli skozi vse segmente dejavnosti Lipice, skozi rejo, skozi konjerejo, skozi
               varstvo kulturne dediščine, skozi zdravstveno varstvo, skozi improvac, skozi oskrbo
               in nego, skozi rodovniške knjige, rejski program. In to poročilo je pošastno;
               pošastno zaradi tega, ker pove, da je bilo gospodarjenje, ne bom rekla, da samo v
               zadnjem obdobju, ampak verjetno tudi kdaj prej, slabo. In če si kaj želi ta vlada,
               je, da se kaj takega ne bi več ponavljalo. Prejšnja smer je šla v smer golfa in zato
               se ni izrabljalo sredstev. Tudi razne raziskave so prinesle neke želje, in vemo, kako
               so te raziskave bile delane. Ampak resne raziskave, kaj to pomeni za vzpostavitev
               golfa v Lipici, pa pravzaprav nismo dobili. Mimogrede, tisti hotel, ki ga zdajšnji
               direktor priznava kot primerno osnovo za to, da se ga popravi, se pravi, da tisto,
               kar dobesedno štrli s sten, ker je uničeno od zunaj, se uredi. Tisti hotel je dobil
               Prešernovo nagrado.</p>
               <p>Vendar moram povedati naslednje: Slovenija ima samo eno kobilarno z lipicanci, in to
               na avtentični lokaciji. Ima pa, mislim, da okrog deset, če ne še več, golf igrišč in
               ima tudi dovolj prostora, da se še kje pojavijo. Toda nerazumno je, da se pojavljajo
               v tistem kontekstu, ki je namenjen nečemu drugemu, to pa je vzgoji lipicancev,
               skrbstvu za njihovo poreklo in tudi za vzdrževanje, kajti na svetu jih je samo 7
               tisoč. In če jih bomo zapravili - v preteklosti je kazalo, da jih bomo -, potem to
               pomeni, da ne razumemo, kaj je to neka identiteta oziroma nacionalna korist v širšem
               smislu pomena te besede. Zato pričakujem, da bo načrt upravljanja, ki ga bo pripravil
               zavod in potrdila vlada, prinesel razumne rešitve.</p>
            </sp>
            <sp xml:id="SDZ5-Redna-17-2010-05-17.sp147">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Zorn, izvolite.</p>
            </sp>
            <sp xml:id="SDZ5-Redna-17-2010-05-17.sp148">

               <speaker>ALEKSANDER ZORN:</speaker>

               <p>Hvala lepa.</p>
               <p>Nisem dobil pravega odgovora. Vprašanje je bilo: Od česa bo Lipica s konji živela? Od
               konj ne bo. Zato želim, da se v skladu s poslovnikom opravi o odgovoru ministrice
               širša razprava na naslednji seji. Hvala lepa.</p>
            </sp>
            <sp xml:id="SDZ5-Redna-17-2010-05-17.sp149">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Zorn, o vašem predlogu bomo glasovali jutri, v okviru
               glasovanj.</p>
               <p>Besedo ima mag. Majda Potrata, ki bo postavila poslansko vprašanje ministru za
               šolstvo in šport dr. Igorju Lukšiču.</p>
            </sp>
            <sp xml:id="SDZ5-Redna-17-2010-05-17.sp150">

               <speaker>MAG. MAJDA POTRATA:</speaker>

               <p>Hvala lepa za besedo, gospod podpredsednik. Spoštovana ministrica, spoštovani
               minister, kolegici in kolegi!</p>
               <p>Gospod minister, znani ste po številnih srečanjih s svojo bazo, z učitelji,
               ravnatelji, starši, dijaškimi in drugimi reprezentativnimi organizacijami in takrat
               radi rečete, da je slovenska šola dobra šola. Tudi vaša zavzemanja za umiritev
               šolskega polja so znana, pa vendar je mogoče večkrat zaznati tudi kakšno tako vašo
               izjavo, ki odmeva v prostoru. Ena takih izjav je bila, da bi bilo treba zmanjšati
               obseg učne snovi za približno 20%, da bi bilo treba zmanjšati število delovnih
               zvezkov, učbenikov in učnih gradiv za približno enak odstotek. Premisleka so bili
               deležni tudi nacionalni preizkusi znanja, napovedali ste racionalizacijo in večji
               delež tistega, kar je povezano z internim preverjanjem, spremembe šolskega koledarja
               in še bi lahko naštevala, kaj vse je bilo napovedano in kar v bistvu zadeva v tisto
               področje, ki ga pokriva priprava nove bele knjige. Sprejetje nove bele knjige je
               pričakovano 1. marca 2011. In ko je dr. Janez Krek, ki vodi projekt, razmišljal o
               napovedanih spremembah, je menil, da koreniti posegi in korenite spremembe niso
               potrebne.</p>
               <p>Tu se pojavlja tudi vprašanje, ki ima različne odgovore. Eni trdijo, da so naši
               učenci in učenke preobremenjeni z učno snovjo, drugi trdijo, da so v primerjavi z
               drugimi evropskimi šolami manj obremenjeni. Ampak to pot bi vprašanje vendarle
               povezala s tistim, kar je bilo omenjeno na začetku, namreč, premislek o obsegu učne
               snovi in številu delovnih zvezkov oziroma učbenikov. Zato bi vas vprašala:</p>
               <p>Kako bodo napovedane spremembe vplivale na kakovost osvojenega znanja ter na
               avtonomijo učiteljev pri izbiri učnih gradiv?</p>
               <p>To slednje vas sprašujem posebej zato, ker ste del odgovornosti za izbiro delovnih
               zvezkov po novem prenesli tudi na svet staršev. Znana pa so vaša prizadevanja za
               utrjevanje avtonomije šolskega prostora in v zvezi s tem tudi avtnomije učiteljic in
               učiteljev. Hvala.</p>
            </sp>
            <sp xml:id="SDZ5-Redna-17-2010-05-17.sp151">

               <speaker>PODPREDSEDNIK MIRAN POTRČ:</speaker>

               <p>Hvala lepa. Odgovarjal bo minister dr. Igor Lukšič. Izvolite.</p>
            </sp>
            <sp xml:id="SDZ5-Redna-17-2010-05-17.sp152">

               <speaker>DR. IGOR LUKŠIČ:</speaker>

               <p>Spoštovani podpredsednik, predsedujoči! Hvala za besedo. Poslanka, vesel sem tega
               vprašanja, ker je nekako pravi čas, da se lotimo tudi teh zadev, ki smo jih že javno
               napovedali, tudi na sestankih, ki so bili tukaj omenjeni, s starši, predstavniki
               staršev, predstavniki učiteljev, ravnateljev, sindikata. Torej gre za neko nadgradnjo
               tega, kar v našem šolskem sistemu že dobro deluje, in zato je tudi slovenska šola
               dobra šola. Sedaj vprašanje je zelo obsežno in bi zahtevalo zelo dolg odgovor, ampak
               če omejimo zadevo samo na številke in na temeljna sporočila, bi šlo lahko takole.
               Torej 20% zmanjšanja snovi smo na ministrstvu napovedali na osnovi pogovorov, ki smo
               jih imeli tako z učitelji, predstavniki stroke, ki ugotavljajo, da je snovi veliko in
               da se ne da v celem letu obdelati vse snovi, tako da bi jo učenci in dijaki osvojili.
               Torej ključna zgodba ni v tem, da se zmanjša, razbremeni ali še sprosti šola, ampak
               ključno sporočilo tega ukrepa je, da se pridobi dodaten čas za to, da se v resnici
               temeljna spoznanja, temeljni koncepti utrdijo. V zadnjih letih smo bili priča nekemu
               galopu dodajanja snovi, s tem da je bila spuščena iniciativa z vseh strani, torej
               avtonomija učiteljev je šla v to smer, da se dodaja, avtonomija posameznih strok je
               šla v to smer, da se dodajajo v učni načrt dodatne snovi in potem tudi v izvedbo.
               Prepuščeno je marsikaj tudi učencem in dijakom, tako da je tukaj naenkrat zmanjkalo
               prostora za utrjevanje v resnici tistih temeljnih znanj, zlasti ko govorimo o osnovni
               šoli, nekih osnovnih znanj. Tako, recimo, marsikakšen učitelj opaža v srednji šoli,
               da dobi pred seboj dijaka, za katerega je prepričan, da je nepismen. Torej, to se nam
               ne sme dogajati. Temeljno opismenjevanje, osnovne računske operacije, torej branje,
               izražanje, najrazličnejše, v maternem jeziku in po možnosti še v enem tujem jeziku,
               je osnova. In zato se moramo nek čas izboriti, predvsem je pa pomembno to, da
               ustavimo proces kopičenja znanja in se začnemo ukvarjati s kvaliteto, kar pomeni, da
               pogledamo, kakšni učenci prihajajo iz osnovnih šol, kakšni dijaki prihajajo iz
               srednjih šol. Torej, to je ta del, ki je vezan na kvaliteto in zapakiran v, recimo,
               20% zmanjšanje snovi.</p>
               <p>Mi smo se zadeve lotili dosti resno. Na Zavodu za šolstvo smo oblikovali ekipo
               strokovnjakov, ki je že določila posamezne skupine za posamezne predmete, ki
               pregledujejo zdaj učne načrte in bodo ne spremenili učne načrte, ampak samo postavili
               prioritete. Na osnovi tega bomo prišli do nekih predlogov, s katerimi bomo šli pred
               strokovni svet in poslušali postaviti prioritete. Načelno smo rekli, 80% od obstoječe
               snovi mora biti tiste, približno, na kateri se bo delalo tako, da jo bodo vsi učenci
               obvladali.</p>
               <p>Glede knjig, učbenikov, cene učbenikov, smo tudi opravili neke sugestije. Ministrstvo
               nima neposredne pristojnosti, da določi kateri učbeniki pridejo v poštev, niti nima
               pristojnosti nad tem, da izbira, kateri od učbenikov pride v kakšno šolo. To je
               pristojnost učiteljev, posameznih učiteljskih aktivov, da se o tem odločajo in
               predlagajo šolskim skladom, kako zamenjavati naslove učbenikov. Mi smo, zato ker smo
               ugotovili, da je cena učbenikov zelo visoka, .../Opozorilni znak za konec
               razprave./... v sistem odločanja o učbenikih vpeljali tudi svete, šolske svete, tako
               da bodo v tem delu, kjer so starši zraven, lahko odločali tudi o tem, na koliko časa
               se menjavajo učbeniki, ker s tem se.../Izklop mikrofona./...</p>
            </sp>
            <sp xml:id="SDZ5-Redna-17-2010-05-17.sp153">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister. Mag. Majda Potrata, dopolnitev odgovora. Izvolite.</p>
            </sp>
            <sp xml:id="SDZ5-Redna-17-2010-05-17.sp154">

               <speaker>MAG. MAJDA POTRATA:</speaker>

               <p>Hvala za ta del odgovora. Pa bi nadaljevala pri tem, kjer ste zdaj pravzaprav
               nakazali problem. V prejšnjem mandatu smo iz pristojnosti strokovnega sveta izvzeli
               delovne zvezke in ta več ne odloča o tem, ne potrjuje več delovnih zvezkov. Učbeniki
               so še vedno v njegovi domeni. Že tedaj so nekateri menili, da bi bilo bolje popolnoma
               sprostiti odločanje in bi bil učitelj oziroma učiteljica tista, ki bi sama izbirala
               med ponujenimi učbeniki. Seveda ne gre samo za vprašanje cene, gre predvsem za
               vprašanje kakovosti učbenika. Zaradi tega, ker znano je, da učbeniki dosti bolje
               vodijo učitelja skozi učni proces kot pa učni načrt sam. Nastane pa vprašanje, ali so
               naše učiteljice in učitelji dovolj usposobljeni prepoznati dober učbenik med
               ponujenimi. Po mnenju nekaterih spet gre za dvoje diametralno nasprotnih mnenj. Po
               mnenju nekaterih je ponudba preširoka, po mnenju drugih je ponudba še vedno
               premajhna. Zato se po eni strani srečujemo s pobudami, da bi omejili izbiro in jo
               vrnili morebiti v tiste čase, ko je bil na voljo en sam učbenik za en predmet. Res pa
               je, da je bilo opravljenih dvoje raziskav za učbenike biologije in geografije, in
               ugotovljeno je bilo, da bi se dalo pri vsebini pa marsikaj izboljšati, če bi hoteli
               izboljšati tudi učinkovitost. To se mi zdi zelo pomembno, zlasti zaradi tega, ker pri
               mednarodnih preizkusih znanja ugotavljamo, da naši zaostajajo zlasti zaradi slabega
               razumevanja besedil.</p>
               <p>Kaj načrtujete v zvezi s tem problemom? Hvala za odgovor.</p>
            </sp>
            <sp xml:id="SDZ5-Redna-17-2010-05-17.sp155">

               <speaker>PODPREDSEDNIK MIRAN POTRČ:</speaker>

               <p>Gospod minister, dr. Lukšič, izvolite.</p>
            </sp>
            <sp xml:id="SDZ5-Redna-17-2010-05-17.sp156">

               <speaker>DR. IGOR LUKŠIČ:</speaker>

               <p>Hvala za vprašanje. Aktivnosti v to smer smo tudi zdaj v zadnjem času intenzivirali.
               Gre za to, da poskušamo učbenike tudi na ta način pregledati, da vidimo, kako se je v
               zadnjih letih dogajal trend. In ugotovitve kažejo, da imamo še precej rezerv pri
               učbenikih. Se pravi, kako je snov posredovana, kako je zložena skupaj in kako to
               deluje, vpliva na proces sprejemanja skozi možganske vijuge.</p>
               <p>To je zahtevna materija, ki je v enem delu akademska in s katero se ukvarjajo
               strokovnjaki, v drugem delu je pa izvedbeno šolmoštrska in zadeva Ministrstvo za
               šolstvo. V tem akademskem delu je zadeva postavljena maksimalistično in se
               eksperimentira, kar je, recimo, dr. Justin v raziskavi pokazal, kako se da dosegati
               boljše rezultate pri optimiranju besedila v učbenikih. Jaz mislim, da tu imamo nek
               rezultat, ampak kljub temu imamo nekaj prostega prostora še, ampak kljub temu moram
               reči, da so naši učbeniki dobri, na dobrem nivoju in da so založbe tu naredile veliko
               dela. Mi gremo v to smer, da bi poskušali postopno čim več tega gradiva prenesti v
               nove medije, torej v elektronsko obliko. Ministrstvo je v preteklosti zapravilo ali
               pa porabilo precej sredstev za razvijanje elektronskih gradiv. To je v lasti
               ministrstva. Torej, za ta gradiva, ki so dostopna preko interneta vsem učencem, ni
               potrebno plačevati posebej. Problem je v tem, da ta e-gradiva nimajo statusa
               učbenika. Sega stališča, če bi šli na to logiko, da ni treba več potrjevati tudi
               učbenikov ne, potem imamo tu že pripravljeno gradivo, ki lahko služi kot učbenik.
               Ampak, ker vemo, da niso vsi učenci in dijaki opremljeni z računalniki, seveda je to
               nekaj, kar je stvar prihodnosti, mora pa biti na razpolago. Mi na ministrstvu se
               zavedamo, da je to gotovo tudi ena pot.</p>
               <p>Jaz se v resnici ne ogrevam za to, da bi ukinili potrjevanje učbenikov. Ravno zato,
               ker imamo slabe izkušnje pri drugih gradivih, ki niso .../Opozorilo za konec
               razprave./... šla skozi postopek potrjevane, in se mi zdi, da je taka praksa, kot je
               zdaj, sorazmerno dobro, bomo pa popravili ta pravilnik o potrjevanju .../Izključen
               mikrofon./...</p>
            </sp>
            <sp xml:id="SDZ5-Redna-17-2010-05-17.sp157">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister. Dr. Vinko Gorenak bo postavil poslansko vprašanje
               ministrici za notranje zadeve gospe Katarini Kresal. Izvolite.</p>
            </sp>
            <sp xml:id="SDZ5-Redna-17-2010-05-17.sp158">

               <speaker>DR. VINKO GORENAK:</speaker>

               <p>Hvala lepa. Spoštovani. Moje poslansko vprašanje je pravzaprav relativno zelo kratko,
               pa kljub temu take vsebine, da zahteva širše uvodno pojasnilo.</p>
               <p>21. 4. letošnjega leta smo v Državnem zboru obravnavali interpelacijo zoper
               ministrico za notranje zadeve. Takrat nisem dobil odgovorov na številna vprašanja,
               zlasti pa nisem dobil odgovora na vprašanje, zakaj je bila sklenjena pogodba z Ram
               Investom, privatnim podjetjem v lasti gospoda Pogačarja, ki je družinski prijatelj
               ministrice. Namreč, ta pogodba je bila sklenjena v višini 136.000 evrov mesečno
               najemnine, gospod pa plačuje 125.000 obroka banki, kar pomeni, da daje v žep 11.000
               evrov mesečno, hkrati pa bo stavba njegova po dvajsetih letih. Pod takimi pogoji bi
               se lahko zadolžilo tudi Ministrstvo za notranje zadeve, kredit bi lahko vzela Vlada,
               država, kdorkoli, in bi ta stavba bila državna po dvajsetih letih. To so bili
               podatki, o katerih sem govoril. Govoril sem o njih zato, ker sem imel v rokah dovolj
               dokumentov, ki so na to kazali, čeprav sem tudi tisti dan vedel, da niso točni.
               Namreč, da so točni podatki bistveno hujši. To pa pomeni, da bo gospod postal lastnik
               stavbe v desetih letih ob določenem pologu 8 milijonov evrov, kar je prišlo na dan v
               medijih dan kasneje.</p>
               <p>Jaz sem takrat opozarjal tudi na to, da je nerazumna cena 13,06 evra za vse prostore,
               kamor so všteti tudi garaže in drugi pomožni prostori, ki zajemajo 40% celotne
               površine. Namreč, za garažo, za garažni kvadrati meter boste plačali v Ljubljani
               največ 7 evrov in ne 13,06. To pa pomeni, da so tisti pisarniški prostori najeti po
               23 evrov.</p>
               <p>Lahko ste prebrali podatek v enem od slovenskih časopisov, da na Dunaju obstaja
               stavba, ki se imenuje Millenium Tower in da tam lahko najamete pisarniške prostore od
               8 evrov naprej, ne presegajo pa 18 evrov. V Ljubljani pa smo za to dali 23 evrov, če
               govorim samo o pisarniških prostorih. Premier Pahor je kasneje dal omenjenega
               podjetnika na črno listo. Kar nič ne pomaga. Na črno listo lahko da kogar koli, če ta
               že dobiva 2 milijona evrov letno.</p>
               <p>Vprašanje, ki ga pa imam, je pa naslednje. Gospa ministrica, po zelo jasnih podatkih,
               ki obstajajo, ste, preden ste angažirali Nacionalni preiskovalni urad, iskali druga
               ministrstva, druge najemnike, ki bi jih zagotovili za najem te stavbe.</p>
               <p>Sprašujem: Katera so ta ministrstva? Koga ste vi klicali in koga so klicali vaši
               podrejeni, da bi zagotovili ta najem? Hvala.</p>
            </sp>
            <sp xml:id="SDZ5-Redna-17-2010-05-17.sp159">

               <speaker>PREDSEDNIK MIRAN POTRČ:</speaker>

               <p>Hvala lepa. Odgovorila bo gospa ministrica Katarina Kresal.</p>
            </sp>
            <sp xml:id="SDZ5-Redna-17-2010-05-17.sp160">

               <speaker>KATARINA KRESAL:</speaker>

               <p>Hvala lepa, predsedujoči, spoštovani poslanec.</p>
               <p>Res je, imeli smo interpelacijo, več kot dvanajst ur je trajala. Menim, da sem tam
               povedala več kot dovolj in da sem tam izkazovala svoja ravnanja in jih obranila, ne
               nazadnje še vedno sem ministrica za notranje zadeve. Pa vendar zgolj za uvod, ker
               zelo radi namigujete na stopnjo prijateljstva z gospodom Pogačarjem. Že večkrat sem
               povedala, pa bi cenila, če bi spoštovali, ker edino sama lahko vem, v kakšnem
               razmerju sem lahko do koga. Midva se poznava in sva se nekajkrat srečala in to je
               stopnja najinega prijateljstva; celo drugače, nekajkrat sva sedela skupaj, da bom
               čisto natančna, s tem, kar sem rekla prej, in seveda tudi na interpelaciji. Pa da ne
               bi bilo kakšne pomote, Ram Invest, katerega lastnik je gospod Pogačar, oddaja kar
               nekaj prostorov tej državi in jih je oddajal tudi v času vaše, SDS-ove vlade.</p>
               <p>Sicer pa glede vaših vprašanj, kakšne postopke sem vodila in podobno, moram
               poudariti, da sama nisem vodila nobenih postopkov, nisem angažirala nobenih
               ministrov, nobenih državnih sekretarjev in drugih uslužbencev za izvedbo nalog, ki
               jih omenjate. Sem ministrica za notranje zadeve in vodim resor za notranje zadeve, ne
               drugih resorjev. Kot sami dobro veste, ker to tematiko spremljate tekoče, se
               Ministrstvo za notranje zadeve sooča z zelo hudo prostorsko problematiko, sredstva za
               nakup novih prostorov, seveda, nimamo. Ko smo ugotovili, da do selitve v palačo
               vašega ministra Mateja na Litostrojski ne more priti, pa ne zgolj zato, ker je bilo
               prekršenega marsikaj po poti do tja, ampak tudi zato, ker MNZ tam zaradi nacionalnih
               varnostnih razlogov ne more stati, smo začeli iskati neke delne rešitve, ki bi vsaj
               deloma omilile našo prostorsko stisko. No, ena od takšnih rešitev se je pokazala
               relativno blizu. Kot veste, so naši glavni prostori na Štefanovi ulici 2 in v
               sosednji stavbi, ki se drži s to stavbo skupaj, deli jo samo ena stena, so bili
               prostori oziroma so še vedno prostori sodišča in okrožnega državnega tožilstva. V
               iskanju neke racionalne rešitve, kako vendarle povečati prostor na Štefanovi, kjer so
               ljudje resda v nemogočih delovnih pogojih, smo ugotovili, da bi bilo morda dobro, če
               bi prišlo do dogovora z uporabniki na drugi strani, da bi to steno vmes enostavno
               odstranili, razširili prostore, v katerih dela MNZ, v kolikor bi se seveda tožilstvo
               strinjalo, da gre na kakšne druge ugodne in lokacijsko primerne prostore. To se nam
               je zdelo več kot smotrno, z vsebinskega, funkcionalnega, pa tudi s finančnega
               vidika.</p>
               <p>Z Ministrstvom za pravosodje, pod katerega spada tožilstvo, smo zato preverili to
               možnost, opravljenih je bilo nekaj pogovorov o možni preselitvi tožilstva in sodišča
               na drugo lokacijo. Predstavniki obeh ministrstev so preverili več lokacij: Delovo
               stolpnico, poslovno stavbo Slovenijales, poslovno stavbo Metalka, kompleks Tobačna in
               pa tudi objekt na Dimičevi ulici. Za objekt na Dimičevi je bil eden od predlogov
               tudi, da bi se v nove prostore vselila skupaj tako nacionalni preiskovalni urad kot
               okrožno državno tožilstvo. Namreč, v istem času smo začeli razmišljati tudi o
               prostorih za nacionalni preiskovalni urad. Zakaj ta razmislek - ker je narava njunega
               dela takšna, da veliko sodelujeta. Ne nazadnje tudi postopke, ki jih vodi nacionalni
               preiskovalni urad, na koncu po navadi usmerja državno tožilstvo. In takšno
               sodelovanje bi bilo lahko kvečjemu še boljše, če bi bila na isti lokaciji. No, na
               koncu se tožilstvo z nobeno od lokacij in z možnostmi vselitve ni strinjalo in tam se
               je ta zadeva zaključila.</p>
               <p>Sicer pa so v pogovorih med obema ministrstvoma sodelovali uslužbenci obeh
               ministrstev, ki se s tem ukvarjajo v naravi svojega dela, nihče jih mi posebej
               angažiral, ampak so opravljali svoje normalne delovne naloge. Hvala lepa.</p>
            </sp>
            <sp xml:id="SDZ5-Redna-17-2010-05-17.sp161">

               <speaker>PREDSEDNIK MIRAN POTRČ:</speaker>

               <p>Dr. Gorenak, želite dopolnitev odgovora? Izvolite.</p>
            </sp>
            <sp xml:id="SDZ5-Redna-17-2010-05-17.sp162">

               <speaker>DR. VINKO GORENAK:</speaker>

               <p>Poglejte, seveda dobro bi bilo, da bi mi enkrat končno odgovorili na tisto, kar vas
               sprašujem, ker sicer sem prisiljen ta vprašanja ponavljati.</p>
               <p>Aprila lanskega leta 2009, to je daleč pred tistim obdobjem, ko so se iskali prostori
               za Nacionalni preiskovalni urad, so policisti kriminalisti tožilce obvestili: "Vi se
               pa selite na Dimičevo." Obstaja uradni zapis - magnetogram Državnega zbora seje
               odbora, ki ga vodim. Tožilci so bili presenečeni, niso mogli verjeti, kaj se dogaja,
               kako bi se oni selili, zakaj pa bi se selili, pa sta tožilki rekli: "Eh, to ste
               mogoče narobe razumeli."</p>
               <p>V začetku julija lanskega leta ste vi poklicali tožilstvo oziroma so vaši sodelavci,
               se opravičujem, poklicali tožilstvo in rekli: "Ministrica za notranje zadeve želi
               obiskati prostore Okrožnega tožilstva v Ljubljani, ker jo zanimajo vaši delovni
               pogoji." To je isto, kot da se minister za delo zanima za delovne pogoje nekega
               desetega ministrstva, ki ga ne vodi. To bi moralo zanimati gospoda Zalarja. Seveda so
               se tam malo začudili, zakaj pravzaprav se vi za to zanimate, in nejevoljno ugotovili,
               da imajo pravzaprav dobre prostore. S tem se je končalo, ampak je poklical vaš
               strankarsko podrejeni človek, to pa je gospod minister za pravosodje, in rekel:
               "Sestanek želim z vami." In tam se je naredil nek sestanek, kjer jim je gospod Zalar
               takole kazal slike stavbe na Dimičevi ulici in jih prepričeval, kako v slabih
               prostorih delajo, da ne morejo tam delati in da je nujno, da se selijo na Dimičevo
               ulico. Glejte, to kaže - na kaj? To kaže, da se je stranka LDS v podobi dveh
               ministrov, z vami na čelu kot strankarsko vodjo, angažirala za prostore na
               .../Opozorilni znak za konec razprave./..., ki jih ima v najemu, torej ki so last
               gospoda Pogačarja. In to po mojem mnenju ni dopustno. Bilo pa je še nekaj takšnih
               pogovorov, še nekaj takšnih klicev, med drugim na Ministrstvo za zdravje.</p>
            </sp>
            <sp xml:id="SDZ5-Redna-17-2010-05-17.sp163">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Gorenak.</p>
               <p>Izvolite, gospa ministrica.</p>
            </sp>
            <sp xml:id="SDZ5-Redna-17-2010-05-17.sp164">

               <speaker>KATARINA KRESAL:</speaker>

               <p>Hvala lepa.</p>
               <p>Gospod Gorenak, res ne vem, zakaj me sprašujete, če potem mojega odgovora sploh ne
               poslušate. Jaz sem povedala, da smo se pogovarjali z Ministrstvom za pravosodje glede
               potencialne selitve tožilstva. Zakaj z Ministrstvom za pravosodje - ne zato, ker ga
               vodi moj strankarski kolega, ampak zato, ker tožilstvo spada pod Ministrstvo za
               pravosodje in Ministrstvo za pravosodje v takšnem primeru odloča o možnih spremembah
               lokacije. Zakaj ravno tožilstvo? Zato, ker je naš sosed. Na drugo stran Štefanove 2,
               samo steno bi prebili, vrata bi naredili in bi imeli dodatne prostore. Seveda, vse ob
               pogojih, da se tožilstvo strinja z novimi prostori, da so dobri in da so približno
               enakovredni. In seveda smo že v začetku leta, kot prioriteto postavili Nacionalni
               preiskovalni urad in od takrat naprej vedeli, da v nekem trenutku bo treba najti tudi
               prostore. Tako to dejstvo, da je treba najti prostore, ni nekaj, kar se je zgodilo
               mesec pred koncem leta, ko je že začel funkcionirati Nacionalni preiskovalni urad.
               Ampak, saj to vam je verjetno jasno.</p>
               <p>In še enkrat, očitno ste preslišali tudi to, predstavniki obeh ministrstev so
               preverjali več lokacij, med njimi tudi Delovo stolpnico, poslovno stavbo
               Slovenijales, poslovno stavbo Metalka, kompleks Tobačna in tudi objekt na Dimičevi,
               ki je seveda bil na trgu. No, nobeden od teh objektov jim ni ustrezal, zato so rekli:
               "Se ne bomo selili," in se niso selili. Kaj pa je delalo Ministrstvo za zdravje za
               lasten račun, je njihovo vprašanje. Morda vprašajte bivšega ministra.</p>
            </sp>
            <sp xml:id="SDZ5-Redna-17-2010-05-17.sp165">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Gorenak, izvolite.</p>
            </sp>
            <sp xml:id="SDZ5-Redna-17-2010-05-17.sp166">

               <speaker>DR. VINKO GORENAK:</speaker>

               <p>Hvala.</p>
               <p>Seveda predlagam razpravo o tem vprašanju zaradi tega, ker razlog tega je prav v
               naslednjem. Glejte, prav po kapljicah dobivamo informacije. Po kapljicah. In to zdaj
               obrazlagam, gospod predsedujoči. Po kapljicah dobivamo neke informacije - od tega, da
               se ni zgodilo nič, do tega, da je vendarle nekaj bilo, do tega, da so prostori najeti
               za tak in tak denar, ki je najugodnejši, potem dokažemo, da so najeti pod najslabšimi
               pogoji, da bi na Dunaju pravzaprav lahko najeli bolj ugodne prostore in tako dalje.
               Skratka, po kapljicah prihajajo te zadeve. In ministrica pod neko, kaj pa vem, pod
               neko firmo ali skrivnosti, kot je bilo zadnjič na odboru, skuša nekatere zadeve
               prikriti. Ampak, mislim, odkrito povedano, da gre za - oprostite - sume resnih
               kaznivih dejanj, ki jih je očitno ta stranka počela. In to je temeljni razlog, da
               vendarle se zganejo vsi organi - policija se tako ali tako ne more zganiti v danem
               primeru, dokler ima sedanjo ministrico - ampak da pride tudi do ostalih stvari na tem
               področju, da spodbudimo ostale organe. Recimo, gospoda Kosa, ki takoj najde korupcijo
               v mnogih mnogih zadevah - tukaj tega ne najde! Skratka, menim, da je koristno, da je
               nujno potrebno tudi za dve stranki, zlasti za vodilno stranko SD, da se znebi te teže
               bremena, ki se imenuje najem teh prostorov, ker očitno se je o teh prostorih vnaprej
               dogovarjal in pripravljal - med drugim tisto, da naj bi bile stekla že kar naročena,
               ki bodo neprebojna. Kako naj bi pa on vedel?! Ampak dobro, to je stvar debate, ki bo
               sledila. Prepričan sem, da bi bilo koristno, in najbolj odgovorno, zlasti za vodilno
               stranko, najštevilčnejšo stranko v Državnem zboru, da podpre to razpravo, ker se bo
               sama osvobodila težav. Hvala lepa.</p>
            </sp>
            <sp xml:id="SDZ5-Redna-17-2010-05-17.sp167">

               <speaker>PODPREDSEDNIK MIRAN POTRČ:</speaker>

               <p>Hvala lepa. Dr. Gorenak, o vaše predlogu, da o odgovoru ministrice razpravlja Državni
               zbor, bomo glasovali jutri v okviru glasovanj.</p>
               <p>Gospa Alenka Jeraj bo postavil vprašanje ministru za delo, družino in socialne zadeve
               dr. Ivanu Svetliku.</p>
            </sp>
            <sp xml:id="SDZ5-Redna-17-2010-05-17.sp168">

               <speaker>ALENKA JERAJ:</speaker>

               <p>Hvala za besedo. Lep pozdrav. Leta 2006 je bil s preoblikovanjem Ad future
               ustanovljen Javni sklad Republike Slovenije za razvoj kadrov in štipendije. Od takrat
               se je glede na to, da študentje s svojim delom delno prispevajo tudi v okviru
               koncesijske dajatve 3% sredstev, ki so namenjeni potem v ta sklad, namenjen je pa
               predvsem kadrovskim štipendijam. V zadnjih letih, kar sklad obstaja, naj bi se, to
               smo pred kratkim brali, nabralo letno od 6 do 7 milijonov evrov, skupaj torej 24
               milijonov evrov iz tega naslova, ki pa po pisanju medijev ostajajo neporabljeni.
               Najbrž je razlogov več, bi vas prosila, da nam morda poveste.</p>
               <p>Bolj problematično pa je verjetno to, da naj bi sklad vsako leto dal ta sredstva
               vezati na depozite v različne banke, pri čemer naj bi v tem času nastalo že tudi za
               več kot 500.000 evrov obresti, ki jih prikazuje kot lastne prihodke in jih tudi
               porablja za lastne potrebe. Zanima me predvsem:</p>
               <p>Ali je sklad ta sredstva upravičeno vezal oziroma ali je prav, da se ta sredstva
               porabljajo za, ne vem, njihov lastni del, svoje delovanje? Ali bi moral biti
               porabljen namensko za štipendije?</p>
               <p>Zanima me, ker je sklad zadolžen tudi sicer za razdeljevanje državnih štipendij in
               smo že takrat podpirali napore študentske organizacije, da bi se morda cenzus
               spremenil v tem smislu, da bi bilo štipendij več in da dejansko nima nobenega smisla,
               da ta denar ostaja.</p>
               <p>Kaj nameravate v zvezi s tem narediti? Kajti, ko je bil sklad o tem povprašan s
               strani medijev, so zatrdili, da jih omejuje ta zakon o štipendiranju in zaposlovanju
               in zavarovanju za primer brezposelnosti. Vi pa ste napovedali, da boste zakon o
               štipendiranju spreminjali šele leta 2011. Najbrž bi bilo smiselno, glede na to, da
               vemo, da so težave, da je štipendij premalo, kaj več narediti na tem področju. Vi
               sicer pravite, da boste z zakonom o malem delu štipendije povečali in povišali,
               zraven pa vemo, da jih ne bo več za mladoletne. Tako samo verjeti obljubam in čakati
               na to, da se potem to tudi res zgodi, spravlja v težave marsikaterega študenta. Tako
               me zanima:</p>
               <p>Kaj boste v zvezi s tem naredili? Koliko je dejansko ostalo neporabljenega denarja v
               letu 2009? Kaj, glede na to, kar sem povedala, se bo zgodilo v letu 2010?</p>
            </sp>
            <sp xml:id="SDZ5-Redna-17-2010-05-17.sp169">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima dr. Ivan Svetlik.</p>
            </sp>
            <sp xml:id="SDZ5-Redna-17-2010-05-17.sp170">

               <speaker>DR. IVAN SVETLIK:</speaker>

               <p>Spoštovani gospod podpredsednik, spoštovana gospa poslanka, ostale poslanke in
               poslanci. Sprašujete po dveh vrstah štipendij, to so državne štipendije in kadrovske
               štipendije. Imamo še tretjo obliko, to so Zoisove štipendije. Kar zadeva državne
               štipendije. Najprej naj povem, da je bilo namenjeno z rebalansom za ta namen 110,
               slabih 111 milijonov in da je bilo del teh sredstev potem prerazporejenih za denarna
               nadomestila za brezposelne okoli 10 milijonov. Zakaj smo to storili, je več
               razlogov.</p>
               <p>Prvič, naj povem, da je v študijskem letu 2008/2009 začel veljati zakon, ki ga je
               sprejela še prejšnja vlada, o štipendiranju. Ta zakon je sicer dvignil vstopni prag
               za pridobitev državne štipendije, vendar je hkrati v dohodke, ki se upoštevajo,
               vključil tudi otroški dodatek in nekatere druge vrste dohodkov, zaradi česar je takoj
               po začetku veljave tega zakona prišlo do upada števila državnih štipendij.</p>
               <p>Drugi razlog za to je ta, da so začeli podeljevati državne štipendije centri za
               socialno delo, ki so pridobivali podatke o dohodkih neposredno od DURS-a, ne pa več
               na podlagi evidenc in dokazil, kar je ponovno privedlo do tega, da je imel za
               posameznika potem center, kot kaže, podatke o več dohodkov, kot jih je bilo po navadi
               s prejšnjo prakso prikazanih. To je drugi razlog, zaradi katerega je prišlo potem do
               manjšega števila štipendij.</p>
               <p>Tretji razlog, zakaj manj teh štipendij, je upad generacije tistih, ki so za te
               štipendije prosili.</p>
               <p>Moram povedati še to, da smo v letu 2009 ta zakon popravili in še nekoliko dvignili
               prag za pridobitev štipendije, kar se seveda v številu štipendij v letošnjem letu
               tudi pozna, tako da je bilo od leta 2008, ko je bilo podeljenih teh štipendij 34
               tisoč, letos, za 2009-2010 pa 41500 državnih štipendij. Ampak iz tega izhaja tudi, da
               ni bistven denar, ki je rezerviran za štipendije, ampak kriteriji, na podlagi katerih
               je nekdo lahko upravičen do štipendije; se pravi, je to tisto, kar je bistveno.</p>
               <p>Kar zadeva pa kadrovske štipendije, so pa v domeni sklada za razvoj kadrov in
               štipendiranje. To so res namenska sredstva, ki jih iz koncesijskih dajatev
               študentskega dela ta sklad tudi prejema. Problemov je tukaj več. Glavni problem je
               seveda to, da interesa za te štipendije ni. Manj ga je pri delodajalcih in še manj
               pri študentih in ostajajo te štipendije nepodeljene in očitno so te štipendije neke
               vrste prehuda zaveza, kot kaže, za posameznika, mlado osebo, da bo se zavezala, da
               bo, potem ko prejema to štipendijo, tudi ostala pri določenem delodajalcu določen
               čas. Kar seveda indicira tudi, kolikšen je morda zares obseg teh potreb. Res pa je
               tudi, da so kadrovske štipendije na določenih področjih, predvsem deficitarnih
               področjih razpisane, za kar je pa seveda interes za študij tudi najmanjši. In teh
               štipendij je vsako leto manj, zato je pa teh sredstev, o katerih sprašujete, na
               skladu vsako leto več. Ta sredstva se povečujejo, nikamor jih sklad ne daje, ostanejo
               tukaj v skladu in z novim zakonom, ki ga pripravljamo letos, bomo tudi, upam, lahko
               namen teh sredstev spremenili, tako da bi res ta sredstva prišla do tistih, ki
               študirajo in si s tem tudi pomagajo pri študiju. Mislim, da bo to dragocen vir za to,
               da bomo lahko prešli v nov štipendijski sistem.</p>
               <p>So pa tukaj še Zoisove štipendije. Če že navajam podatke, ki jih je vsako leto več,
               in naj povem, da se je od 2008 na 2009 število teh štipendij povečalo od slabih 13
               tisoč na 14700. Če pogledate, kako deluje štipendijski sistem v resnici, se je
               število štipendij, v celoti gledano, kar bistveno povečalo in seveda temu ustrezno
               smo tudi.../Opozorilni znak za konec razprave./... iz enega ali drugega vira.</p>
            </sp>
            <sp xml:id="SDZ5-Redna-17-2010-05-17.sp171">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa Jeraj, izvolite. Dopolnitev odgovora.</p>
            </sp>
            <sp xml:id="SDZ5-Redna-17-2010-05-17.sp172">

               <speaker>ALENKA JERAJ:</speaker>

               <p>Niste mi odgovorili na vprašanje. Če je preveč denarja za kadrovske štipendije, vem,
               da tega pač ne moremo potem dati kar na državne. Ampak najbrž bi pa bilo treba, če je
               karkoli - ker vem, kar nekaj ljudi je bilo zavrnjenih, pa verjetno ne samo zaradi -
               me boste popravili.</p>
               <p>Predvsem me pa zanima:</p>
               <p>Kam sklad potem ta presežek namenja? Če ga zdaj nalaga nekam, bi verjetno lahko prej
               kot v štirih letih ugotovili, da nam tam denar ostaja, in bi nekaj s tem naredili.
               Rekli ste, da bomo to uredili z novim zakonom. Ne vem zdaj, o katerem zakonu
               govorite: o zakonu o malem delu ali boste zakon o štipendiranju popravljali, če vemo,
               da ga nameravate popravljati šele 2010.</p>
               <p>Koliko je tega denarja potem ostalo na skladu v letu 2009? Koliko ga bo v 2010?
               Koliko je obresti od tega, če se to pač nekam nalaga? Ali pokrivate proračunski
               primanjkljaj ali kaj delate s tem denarjem?</p>
            </sp>
            <sp xml:id="SDZ5-Redna-17-2010-05-17.sp173">

               <speaker>PODPREDSEDNIK MIRAN POTRČ:</speaker>

               <p>Minister Svetlik, izvolite.</p>
            </sp>
            <sp xml:id="SDZ5-Redna-17-2010-05-17.sp174">

               <speaker>DR. IVAN SVETLIK:</speaker>

               <p>Hvala lepa. Poglejte, kar zadeva sredstva, ostajajo, kot rečeno, na skladu, sklad jih
               tudi vlaga. Res je, da tudi dobiva obresti in zaradi tega je treba manj sredstev iz
               proračuna, da se financira delovanje tega sklada - preprosto povedano. Tako ta
               sredstva čakajo na novi zakon. So pa, kot rečeno, z obstoječim zakonom določena, da
               se lahko samo za kadrovske štipendije podeljujejo. Seveda, če ni interesa, potem
               drugega namena ni. Sklad se je trudil in mislim, da dosti uspešno, da je tam, kjer je
               bilo to mogoče, ta sredstva plasiral, recimo, v večji meri tudi za študente iz
               zamejstva, pa tudi za izmenjave študentov med državami, vendar ta interes ni bil
               toliko velik, da bi lahko ta sredstva porabili. Kot rečeno pa niso poniknila
               nikamor.</p>
               <p>Novo urejanje štipendij bo šlo po dveh poteh; državne štipendije že ureja zakon o
               upravičenosti iz javnosti sredstev, ki je že v Državnem zboru in ga bomo v kratkem
               tudi tukaj predstavljali, zagovarjali in, upam, tudi sprejemali. Drugo je pa novi
               zakon o štipendiranju, ki bo pa do jeseni tudi pripravljen in bo urejal tudi druge
               vrste štipendij, tako da bo to področje štipendiranja v celoti na novo urejeno.</p>
            </sp>
            <sp xml:id="SDZ5-Redna-17-2010-05-17.sp175">

               <speaker>PODPREDSEDNIK MIRAN POTRČ:</speaker>

               <p>Hvala lepa. Mag. oziroma ministrica Majda Širca je opravičila svoje nadaljnje
               sodelovanje tudi osebno pri gospodu Jožetu Jerovšku. Boste postavili vprašanje?
               Prosim, izvolite.</p>
            </sp>
            <sp xml:id="SDZ5-Redna-17-2010-05-17.sp176">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Res je, gospa ministrica mi je pojasnila razlog za
               nujen predčasen odhod in sem ga sprejel z razumevanjem, zato bom postavil vprašanje
               in počakal odgovor na naslednji seji.</p>
               <p>Torej v Sloveniji se v času sedanje vlade in vašega ministrovanja, gospa ministrica,
               drastično zmanjšuje svoboda medijev in neodvisnega novinarskega poročanja. To
               ugotavlja letno poročilo organizacija Freedom House, kjer je Slovenija zdrsnila z 39.
               na 52. mesto in je zgolj med državami srednje in vzhodne Evrope šele za sedmem mestu
               za Estonijo, Češko, Litvijo, Madžarsko, Slovaško in Poljsko. Znano je, kakšen je poem
               svobodnega tiska za razvoj svobodne demokratične družbe in obstoj demokracije, zato
               je slovenska javnost ob drsenju v močvirje nesvobode medijev upravičeno zaskrbljena.
               V Sloveniji oblast z roko v roki z lastniki kapitala pritiska na medije, uredniško
               politiko in novinarje. Dokazov o pritiskih in o popolnem političnem prevzemanju
               javnih servisov s področja medijev, predvsem pa RTV-ja, je veliko. Naj citiram člana
               programskega sveta Radiotelevizije Slovenije, novinarja Saša Hribarja, ki v
               intervjuju za Večer pravi: "V tem trenutku je nacionalna televizija bolj politična,
               kot je bila kadarkoli prej." Izjava pove vse o metodah oblasti.</p>
               <p>Nacionalna sramota je, spoštovana gospa ministrica, da v okviru gonje zoper kritike
               arbitražnega sporazuma, gonje, ki jo je naročila in sponzorirala Vlada, v nekaterih
               medijih brez skrupolov žalijo nesporno moralno in intelektualno veličino pisatelja
               Borisa Pahorja. In četudi se pri tem skrijejo pod kozerije, glose itd., je to
               nizkotno. Namen je jasen: diskreditacija, ker je povzdignil glas. In to
               diskreditacija, kljub temu da gre za velikana boja zoper vse totalitarizme, velikega
               borca za pravice Slovencev v Italiji, akademika, dobitnika številnih svetovnih
               literarnih nagrad in kandidata za Nobelovo nagrado. Kljub temu je sedaj v Sloveniji
               zaželeno žaliti Borisa Pahorja, starosto in kulturno ikono. Gospa ministrica oziroma
               "minister Gregor pa nič".</p>
               <p>Glede na to, da je sedanja oblast že doslej kršila in zlorabljala zakonodajo, ki
               jamči svobodo medijev in javne besede, sprašujem ministrico:</p>
               <p>Ali še naprej pripravlja zakonodajo, ki bi legalizirala nadzor medijev in
               novinarjev?</p>
               <p>Ministrico tudi sprašujem:</p>
               <p>Ali prevzema objektivno odgovornost za hud zdrs Slovenije na lestvici svobode
               medijev?</p>
               <p>Sprašujem tudi: Ali ni že skrajni čas, da svoboda medijev in javne besede zopet
               postane vrednota v /Opozorilni znak za konec razprave./ Sloveniji? Hvala lepa.</p>
            </sp>
            <sp xml:id="SDZ5-Redna-17-2010-05-17.sp177">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Jerovšek, na vaš predlog vam bo ministrica ustno odgovorila na
               naslednji seji.</p>
               <p>Zdaj ima poslansko vprašanje gospod Samo Bevk za ministra za promet dr. Patricka
               Vlačiča.</p>
            </sp>
            <sp xml:id="SDZ5-Redna-17-2010-05-17.sp178">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Državna cesta R-3/T-912 na relaciji Železniki-Davča-Novaki je bila ob katastrofalnih
               poplavah, ki so 18. septembra 2007 prizadele Slovenijo, skoraj v celoti uničena.
               Cesta vodi do največje slovenske vasi Davče, kjer na razpršenih hribovskih kmetijah
               živi 284 ljudi. Cesta pa je tudi glavna prometna povezava Smučarskega centra Cerkno z
               osrednjo Slovenijo.</p>
               <p>Ob obisku direktorja Direkcije za ceste novembra lani v Cerknem je bilo občinama
               Cerkno in Železniki ter vodstvu Smučarskega centra dano zagotovilo, da bo obnova
               ceste dokončana do sredine leta 2012. Prejšnji teden je Davčo obiskala tudi vladna
               delegacija, na čelu s predsednikom Borutom Pahorjem ter ministroma za okolje in
               prostor ter obrambo. Ogledali so si rezultate sanacije naravne nesreče septembra leta
               2007. Poplave so takrat med drugim uničile tudi 8 kilometrov ceste med Železniki in
               Davčo, na posameznikih odsekih pa jo je poplavni val v celoti odnesel. Tako stanje,
               kot je danes, ovira normalno življenje ljudi in nadaljnji razvoj tega območja. Samo
               zaradi prekinitve povezave skozi Davčo v Smučarskem centru Cerkno ocenjujejo, da je
               prišlo do 15% izpada obiska, tako v zimski kot poletni turistični sezoni.</p>
               <p>Ministra za promet dr. Patricka Vlačiča sprašujem: Kako poteka sanacija omenjene
               ceste in kdaj bo cesta v celoti obnovljena? Že vnaprej lepa hvala za odgovor, gospod
               minister.</p>
            </sp>
            <sp xml:id="SDZ5-Redna-17-2010-05-17.sp179">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Minister Vlačič, izvolite.</p>
            </sp>
            <sp xml:id="SDZ5-Redna-17-2010-05-17.sp180">

               <speaker>DR. PATRICK VLAČIČ:</speaker>

               <p>Hvala. Spoštovani!</p>
               <p>Cesta R-3/912, turistična cesta, je bila po poplavi leta 2007 v okviru združevanja
               sanirana, tako da je bilo možno odvijanje prometa. Asfaltirana je bila tudi obvozna
               cesta. Sanacija se sedaj nadaljuje v okviru investicijskih del, in sicer za odsek
               Zali Log-Divača v dolžini 37.856 metrov je predvidena etapna gradnja do leta 2015.
               Investicija je ocenjena na 7,8 milijona evrov.</p>
               <p>Sanacija poteka tako: v letih 2008-2009 je bila izvedena prva etapa v dolžini 1.000
               metrov in v vrednosti milijona 200 oziroma približno milijona 300 tisoč evrov, v
               letih 2009-2010 so se dela nadaljevala na drugi etapi v dolžini 500 metrov v
               vrednosti nekaj manj kot 700 tisoč evrov, rok dokončanja druge etape je 30.8.2010.
               Izdelana je bila tudi vsa projektna dokumentacija za nadaljevanje gradnje in v teku
               je revizija projektov z rokom dokončanja junija 2010. Leta 2010 se predvideva
               nadaljevanje gradnje, v drugi polovici leta bo razpis za tretjo etapo. V nadaljevanju
               se bodo do leta 2015, ko bo sanacija končana, dela izvajala etapno, glede na
               sredstva, zagotovljena v proračunu Republike Slovenije. Do leta 2010 je bilo v
               sanacijo in rekonstrukcijo ceste torej vloženih približno nekaj manj kot 3 milijone
               evrov.</p>
               <p>Predvidena dinamika: v proračunih 2010-2011 je dvakrat po 450 tisoč evrov, v letu
               2012 v NRP 500 tisoč, v letu 2013 600 tisoč, v letu 2014 milijon in v letu 2015 nekaj
               manj kot 4 milijone. Tako je ta trenutek zapisano v proračunu. Videli bomo, kako bo z
               rebalansom, in videli bomo, kako bo s sredstvi za državne ceste; in bomo videli, če
               se da kaj narediti.</p>
            </sp>
            <sp xml:id="SDZ5-Redna-17-2010-05-17.sp181">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Bevk, izvolite, dopolnitev odgovora.</p>
            </sp>
            <sp xml:id="SDZ5-Redna-17-2010-05-17.sp182">

               <speaker>SAMO BEVK:</speaker>

               <p>Hvala lepa. Dopolnitev mojega vprašanja oziroma dopolnilno vprašanje. Obisk
               predsednika Vlade in ministrice Jelušič in ministra Žarnića v Železnikih je sprožil
               velika pričakovanja, tako berem v časopisu, da od Pahorja veliko pričakujejo: V
               Železnikih dve leti in pol po poplavah spet vladna delegacija. In po obisku zoper
               naslov v članku v Delu: Bo cesta v Davči res kmalu urejena in varna? In predsednik
               Pahor se je malo za šalo malo za res ob koncu tako oglasil: "Čez eno leto spet pridem
               na obisk, takrat mi boste lahko dali ali kozarec vina ali eno okrog ušes."</p>
               <p>Ampak, hotel bi nekaj drugega povedati. Značilnost projektov na vseh državnih cestah
               je, da so zelo, zelo razdrobljeni, da se delajo po majhnih odsekih, z majhnimi
               sredstvi, tako je tudi ta sanacija razdeljena od leta 2007, ko se je zgodila poplava,
               pa do leta 2015. Po mojem mnenju bi morali bolj združiti sredstva na enem projektu in
               ga v krajšem časovnem obdobju dokončati. Naj omenim, recimo, pri nas med Idrijo in
               Godovičem skozi Zalo desetletja traja obnova po koščkih, dalo bi se to združiti v en
               večji projekt in v krajšem časovnem razmiku in efekt bi bil večji. To po mojem velja
               tudi za../Znak za konec razprave./... ta projekt v Davči. Predlagal bi, gospod
               minister, glede na tudi obljubo za leto 2012, da bi pohiteli. Hvala lepa.</p>
            </sp>
            <sp xml:id="SDZ5-Redna-17-2010-05-17.sp183">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister Vlačič.</p>
            </sp>
            <sp xml:id="SDZ5-Redna-17-2010-05-17.sp184">

               <speaker>DR. PATRICK VLAČIČ:</speaker>

               <p>Zdaj bom pa zelo iskreno tudi sam odgovoril. Prav, nekje bo treba vzeti drugim
               državnim cestam in narediti tukaj. To je ena možnost. Pa počakajte, prosim, da to
               debato opravimo, ko bo rebalans proračuna v parlamentu, pa takrat potem, če bom jaz
               dobil naročilo od predsednika Vlade, da bomo to naredili, bomo to naredili; ampak
               nekje drugje bo treba vzeti ta denar ali pa ga ne meni toliko vzeti zdaj, ko bo
               državni proračun. Tako, poslanci, računam, da bomo o tem takrat kaj rekli.</p>
            </sp>
            <sp xml:id="SDZ5-Redna-17-2010-05-17.sp185">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Miro Petek bo postavil poslansko vprašanje ministrici za obrambo
               dr. Ljubici Jelušič.</p>
            </sp>
            <sp xml:id="SDZ5-Redna-17-2010-05-17.sp186">

               <speaker>MIRO PETEK:</speaker>

               <p>Hvala lepa za besedo.</p>
               <p>Spoštovana ministrica, po nekaterih informacijah se ministrstvo za obrambo pripravlja
               na reorganizacijo upravnega dela ministrstva, kar pomeni, da naj bi v prihodnje
               prišlo tudi do ukinjanja nekaterih organizacijskih enot po državi. Resnici na ljubo
               so se posamezne pisarne že pričele zapirati. Koroška je pred leti ostala brez uprave
               za obrambo in sedaj se siromašenje tega dela Slovenije še nadaljuje. Celotna Koroška
               regija, ki ji ta vlada ne priznava statusa regije oziroma pokrajine in jo nekje riše
               v bodočem pokrajinskem zemljevidu nekje med Celjem in Krapino, je brez vsakršnega
               aktivnega vojaškega dela, ostala je brez vojaških objektov, sedaj pa se ukinjajo še
               civilni upravni deli. In očitno je zahteva za ukinitev Slovenske vojske Koroško
               zajela že veliko prej, kljub temu da lahko tudi na tem mestu obudimo spomin in
               dodamo, da je v vojni za Slovenijo prav bitka na Holmcu bila prva zmaga v boju za
               samostojno Slovenijo, ki je tudi drugim delom Slovenije vlila veliko poguma.</p>
               <p>Spoštovana ministrica, sam ne vidim prihrankov, če bodo ljudje, ki danes delajo v
               Dravogradu, na Ravnah ali v Slovenj Gradcu, to isto delo opravljali v Celju ali v
               Ljubljani. Mislim, da gre ravno za nasprotno. Zaradi potnih stroškov se bodo ti
               stroški dela še povečali.</p>
               <p>Ali pa mogoče, na drugi strani, nameravate te ljudi, ki sedaj delajo v teh pisarnah
               ali izpostavah, enostavno zmetati na cesto in vse urejati iz enega centra ali iz dveh
               centrov v državi?</p>
               <p>In dalje, ministrica, zanima me: Zakaj ste v času, ko si vsaj nekateri v Sloveniji
               prizadevamo za decentralizacijo, posegli po izraziti centralizaciji na tem
               področju?</p>
               <p>Kateri razlogi vodijo ministrstvo k takšni reorganizaciji? Katere organizacijske
               enote po Sloveniji nameravate ukiniti oziroma da bom lepše rekel, združiti in kakšne
               rezultate pričakujete od tega?</p>
               <p>Za odgovor se vam zahvaljujem.</p>
            </sp>
            <sp xml:id="SDZ5-Redna-17-2010-05-17.sp187">

               <speaker>PODPREDSEDNIK MIRAN POTRČ:</speaker>

               <p>Gospa ministrica Jelušičeva, izvolite.</p>
            </sp>
            <sp xml:id="SDZ5-Redna-17-2010-05-17.sp188">

               <speaker>DR. LJUBICA JELUŠIČ:</speaker>

               <p>Najlepša hvala, spoštovani gospod podpredsednik. Najlepša hvala za vprašanje, gospod
               poslanec. Spoštovani zbor.</p>
               <p>Res je, prišlo bo do reorganizacije upravnega dela Ministrstva za obrambo, kajti
               situacija, v kateri smo, in sicer je to finančna in gospodarska situacija, ne dopušča
               več, da bi še vztrajali z zelo razvejanim upravno-administrativnim aparatom povsod po
               državi. Predvsem pa morate vedeti, da Ministrstvo za obrambo ne funkcionira na terenu
               samo preko uprav za obrambo, izpostav za obrambo in pisarn, temveč tudi preko
               izpostav Uprave za zaščito in reševanje, preko Inšpektorata za varstvo pred naravnimi
               in drugimi nesrečami, preko vojašnic, preko enot vojašnic in podobno. Skratka,
               Ministrstvo za obrambo ali obrambni sistem ima na terenu Republike Slovenije še zelo
               veliko svojih enot oziroma oblik stika s prebivalstvom, res pa je, da se delo
               Ministrstva za obrambo močno spreminja, tudi zaradi tega, ker se osnovna obrambna
               sila, to je Slovenska vojska, v prihodnosti zaradi finančnih razlogov ne bo več tako
               širila, tako povečevala, kot je bilo to predvideno v preteklih letih.</p>
               <p>Vi veste, da smo v preteklem letu opravili strateški pregled obrambnega resorja, v
               okviru katerega smo ugotovili, da cilji, ki so bili postavljeni v letu 2004, in sicer
               z dokumentom o splošnem dolgoročnem razvoju in opremljanju Slovenske vojske, niso
               bili doseženi, da Slovenske vojske ne bo za 14 tisoč, ampak da jo je v tem trenutku
               za 9300, in da zelo težko dvigujemo to število v sedanjih razmerah. Pričakujemo pa,
               da bomo v novem SDPRO-ju, ki začenja svojo pot skozi vladno proceduro in bo na
               razpolago tudi tukaj v parlamentu, v tem dokumentu morali apetite oziroma ambicije
               glede velikosti vojske zmanjšati. To pomeni, da tudi aparata, ki ga potrebujemo za
               pridobivanje vojakov na terenu, ne bomo potrebovali več v tolikšni meri, kot je bilo
               to do zdaj. To tudi pomeni, da bo treba resno premisliti o nekaterih drugih
               funkcijah, ki jih je obrambni sistem opravljal do zdaj na terenu oziroma jih je
               opravljal v zelo zmanjšani meri. Kajti nalog v povezavi z mobilizacijskimi načrti,
               ukrepov za pripravljenost in podobno obrambni sistem skorajda nima več. To so bile
               naloge, ki so ostale iz prejšnjega sistema izpred 20-ih let, so se nekaj časa
               ohranjale tudi v novi državi Sloveniji, zaradi pričakovanja morebitnih spopadov na
               Balkanu in danes, ko imamo na Zahodnem Balkanu države zaveznice, tako obsežnega
               upravno-administrativnega aparata ne moremo več imeti.</p>
               <p>Za nas torej večina razlogov leži v zmanjšanju nekaterih funkcij, ki jih ne
               opravljamo več, potem v finančni situaciji in seveda želimo tudi povečati
               učinkovitost delovanja upravnega dela Ministrstva za obrambo. Dejstvo je, da je
               Slovenska vojska v lanskem letu šla čez obsežno preoblikovanje, čez obsežno
               konsolidacijo. V okviru tega procesa je prišlo do velikih sprememb prilaganja
               dejstvu, da je Slovenska vojska bistveno manjša, tako v letošnjem letu kot v
               prihodnjem letu, skladno s tistim, kar ste sprejeli kot proračun za leti 2010 in
               2011. Ker nas čaka nov rebalans, si ne delamo utvar, da v tem rebalansu v letošnjem
               letu ne bo prišlo tudi do zmanjšanja sredstev za delovanje obrambnega sistema, zato
               je prav, da z reorganizacijo tudi upravnega dela, kot se je to zgodilo v vojaškem
               delu, nadaljujemo zelo hitro.</p>
               <p>Vi sprašujete eksplicitno po tem, katere enote bomo ukinili. Jaz bi vas rada
               opozorila, da imamo veliko različnih tipov enot, ki delujejo tako na funkcionalni
               ravni kot na ravni odnosov med višjimi in nižjimi enotami, kot imamo tudi različne
               enote na terenu. Okrog tega, katere enote na terenu bomo ukinili, še nismo sprejeli
               nobene odločitve. V temu trenutku torej funkcioniramo preko šestih uprav za obrambo
               in preko osmih izpostav za obrambo, te pa imajo še celo vrsto pisarn po terenu. In
               pravilno ste ugotovili, res je, nekaterih od teh pisarn ne uporabljamo več, ker
               dejavnosti za te pisarne preprosto ni več. Hvala.</p>
            </sp>
            <sp xml:id="SDZ5-Redna-17-2010-05-17.sp189">

               <speaker>PREDSEDNIK MIRAN POTRČ:</speaker>

               <p>Hvala lepa. Gospod Miro Petek, želite dopolnitev odgovora?</p>
            </sp>
            <sp xml:id="SDZ5-Redna-17-2010-05-17.sp190">

               <speaker>MIRO PETEK:</speaker>

               <p>Ja. Hvala lepa, spoštovana ministrica, za ta del odgovora.</p>
               <p>Vi ste dobili tudi pismo županje iz Dravograda, ki vas opozarja, da bo tovrstna
               reorganizacija prispevala h temu, da Korošci ne bodo imeli enakopravnega dostopa do
               zagotavljanja pravic iz pristojnosti vašega ministrstva. Na drugi strani tudi veste,
               da število Korošcev in Korošic, ki so vključeni v različne oblike Slovenske vojske,
               je krepko nad državnim povprečjem. Seveda vi pa zdaj na drugi strani nameravate
               ukinjati te pisarne, ki opravljajo naloge s tega področja.</p>
               <p>Soglašam z vašim odgovorom glede racionalizacije, tukaj mislim da smo si vsi enotni.
               Seveda, racionalizacija je lahko tudi drugačna, kar pa v preteklosti, vsaj na
               Koroškem, niste izpeljali. Tako na primer opuščate pisarno v Dravogradu, prostori pa
               so v lasti Ministrstva za obrambo, hkrati pa plačujete več kot tisoč evrov mesečne
               najemnine v Slovenj Gradcu, kjer ima sedež izpostava. Vse to, če gremo za
               racionalizacijo za Koroško bi se vse skupaj lahko urejalo z enega mesta. Zakaj ne iz
               Dravograda, ki je nekakšno geografsko središče Koroške in kjer ima država svoje
               lastne prostore? Tako pa se plačujejo prostori v Slovenj Gradcu očitno zaradi tega,
               ker ima tam tudi SD zelo velik vpliv.</p>
               <p>Torej ministrica, če lahko razložite mogoče tudi v besedi ali dveh glede te
               najemnine. Na eni strani imamo prazne prostore v Dravogradu, na drugi strani pa
               država plačuje najem prostorov v Slovenj Gradcu. Ali je to racionalno?</p>
            </sp>
            <sp xml:id="SDZ5-Redna-17-2010-05-17.sp191">

               <speaker>PREDSEDNIK MIRAN POTRČ:</speaker>

               <p>Hvala lepa. Gospa ministrica, izvolite.</p>
            </sp>
            <sp xml:id="SDZ5-Redna-17-2010-05-17.sp192">

               <speaker>DR. LJUBICA JELUŠIČ:</speaker>

               <p>Najlepša hvala.</p>
               <p>Tudi mi se zavedamo tovrstnih odstopanj, ki so nastala v preteklih letih na
               Ministrstvu za obrambo. Vedeti morate, da je v obravnavi ustanovitev novega javnega
               sklada za upravljanje s stvarnim premoženjem države, da je v ustanavljanju tudi javna
               agencija za javna naročila in oba ta dva sistema bosta povzročila nekatere bistvene
               spremembe v upravljanju s premoženjem države.</p>
               <p>Kar se tiče tovrstnih nenavadnih situacij, se jih zavedamo in jih poskušamo na
               različnih delih Slovenije odpraviti tako, da se umikamo iz vseh tistih prostorov,
               kjer plačujemo najemnino. Ta proces je bil začet koncem prejšnjega leta in se v
               letošnjem letu nadaljuje. Torej naš namen je, da zapustimo vse tiste prostore kjer
               plačujemo najemnino, da združimo vse različne dele sistema, se pravi tisti sistem
               zaščite in reševanja, izpostave za zaščito in reševanje, uprave za obrambo, kjer
               ostajajo, izpostave za obrambo, kjer ostajajo, da vse to združimo na istih lokacijah,
               in sicer na lokacijah, ki so v lasti oziroma v upravljanju Ministrstva za obrambo.
               Toda posledično to pomeni, da bo večina teh stavb prešla v upravljanje novega javnega
               sklada za upravljanje s stvarnim premoženjem države. In tam pravzaprav ne bomo več
               postavljali teh vprašanj, kje in kako in kdo upravlja, katero ministrstvo s čim
               upravlja.</p>
               <p>Jaz pričakujem, da bomo odpravili tudi tovrstne nelogičnosti, ki so, čeprav je
               potrebno povedati, da ni dovolj samo zapustiti določen prostor, določeno pisarno.
               Treba je tudi poskrbeti za to, da ljudje, ki tam delajo, da se za njih poišče drugo
               delo. Dejstvo je, da bi se nekateri morali voziti dokaj daleč, če bi ostali v isti
               službi, v kateri so sedaj. Toda vi veste, da je v Slovenski vojski potrebno že sedaj
               potovati zelo daleč po Sloveniji na delovna mesta oziroma v enote, kjer so delovna
               mesta za slovenske vojake. Doslej uradnikom v upravnem delu ministrstva ni bilo treba
               potovati prav daleč. Vedno smo poskrbeli za to, da smo ali da so poiskali za njih
               delovna mesta dokaj blizu njihovih domov. Zdaj smo v situaciji, ko še zmeraj iščemo
               delovna mesta, ne sicer v isti liniji ali v isti upravi za obrambo, še vedno jim
               iščemo zelo blizu njihovih domov delovna mesta, toda v nekaterih primerih bo tako,
               kot to velja za pripadnike Slovenske vojske, treba tudi kam drugam na delo.</p>
            </sp>
            <sp xml:id="SDZ5-Redna-17-2010-05-17.sp193">

               <speaker>PODPREDSEDNIK MIRAN POTRČ:</speaker>

               <p>Hvala lepa. Ministrici za obrambo bo postavil vprašanje še poslanec Branko
               Marinič.</p>
            </sp>
            <sp xml:id="SDZ5-Redna-17-2010-05-17.sp194">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj. Spoštovana ministrica. Ravno včeraj
               smo praznovali 20 obletnico Manevrske strukture narodne zaščite, kar pravzaprav priča
               o zametkih nastajanja nove Slovenske vojske. In približno toliko časa je od tega, kar
               je Jugoslovanska ljudska armada nehala delovati na območju Republike Slovenije. Ob
               tem se nekatere stvari po mojem prepričanju prepočasi spreminjajo, predvsem na tistih
               področjih, ko govorimo o velikih kompleksih prvorazredne kmetijske zemlje, ki jih
               Slovenska vojska uporablja za usposabljanje. Želel bi izpostaviti predvsem nekatere
               večje občine v Republiki Sloveniji, na katerih so ti tako imenovani vojaški poligoni,
               kot jih domačini poimenujejo. Gre za vadbišče Cerklje ob Krki v občini Brežice, gre
               za Poček v občini Postojna in nekaj malega tudi v Divači in gre za Apače v občini
               Kidričevo. Naštel sem le večja. Morda boste povedali še za kakšno.</p>
               <p>Zato vas, spoštovana ministrica, sprašujem:</p>
               <p>Za kakšne obsege zemljišč gre?</p>
               <p>V katerih slovenskih občinah se nahajajo ta zemljišča?</p>
               <p>Po kakšnih kriterijih Ministrstvo za obrambo plačuje občinam, ki imajo vadbišča, neke
               vrste nadomestilo za uporabo lokalne infrastrukture?</p>
               <p>Kakšni so bili ti zneski v letu 2009?</p>
               <p>V kakšni višini bodo ti zneski v letošnjem letu po posameznih občinah?</p>
            </sp>
            <sp xml:id="SDZ5-Redna-17-2010-05-17.sp195">

               <speaker>PREDSEDNIK DR. PAVEL GANTAR:</speaker>

               <p>Prosim, gospa ministrica.</p>
            </sp>
            <sp xml:id="SDZ5-Redna-17-2010-05-17.sp196">

               <speaker>DR. LJUBICA JELUŠIČ:</speaker>

               <p>Najlepša hvala, spoštovani predsednik. Hvala za vprašanje, gospod poslanec. Bistvo
               vašega vprašanja je vendarle v tem zaključnem delu, torej zanima vas, kako posameznim
               občinam nadomeščamo oziroma kako jim dobesedno plačujemo neke vrste rento za
               souporabo določene lokalne infrastrukture, čeprav sprašujete tudi o tem, kje vse so
               vadbišča v Sloveniji. Moram povedati, da imamo že zelo malo velikih vadbišč, na
               katerih še lahko urimo večje enote Slovenske vojske in da je bilo zelo veliko vadbišč
               in zelo veliko prostorov, ki so pripadali nekdanji jugoslovanski vojski v Sloveniji,
               že prenešenih na različne druge državne organe ali pa na občine v imenu javnega
               interesa. Na prostorih, kjer so nekoč obstajali vojaški objekti, je danes že veliko
               stvari spremenjenih. Nastale so šole, nastali so muzeji.</p>
               <p>Veliko zemljišča je prenešenega oziroma je sploh pod nadzorom Sklada kmetijskih
               zemljišč, tako da ga tudi v celoti Slovenska vojska ne uporablja več. Med tiste večje
               dejansko sodi vadbišče na Počku, ki ste ga vi omenili. Velikost tega vadbišča je
               1.990 hektarjev, potem strelišče Bač, ki meri 500 hektarjev. Med večje lahko štejemo
               tudi letališče Cerklje ob Krki, ki ga pa ne štejemo za vadbišče, temveč je to
               letališče, zaseda 420 hektarjev, in to skupaj z izpostavljenimi položaji, ki so
               potrebni za upravljanje takšnega letališča. Sicer pa občine, v katerih so ti ključni
               veliki objekti in s katerimi imamo sklenjen dogovor o nadomestilih zaradi skupne
               uporabe lokalne infrastrukture, so, kot ste vi že ugotovili, Postojna, Pivka, Ilirska
               Bistrica zaradi vadbišč Poček in Bač, in zaradi letališča Cerklje ob Krki pa sta to
               občini Brežice in Krško.</p>
               <p>Koliko je bilo tega denarja razporejenega v te občine v preteklem letu? Samo za uvod
               naj povem, da se te vrste renta daje nekaterim občinam od leta 2004 dalje in da to
               poteka skladno z 18. in 22. členom Zakona o financiranju občin. V preteklih letih,
               torej od leta 2004 dalje do vključno lanskega leta je bilo za tovrstno sofinanciranje
               porabljenih 2,6 milijonov evrov.</p>
               <p>Sedaj pa, če gremo po vrsti, v občini Postojna je bilo v letu 2009 izvršeno
               sofinanciranje v višini 33 tisoč 649 evrov, in sicer je šlo za urejanje dokumentacije
               za enega od objektov, ki ga pripravljamo sedaj skupaj s to občino za prihodnje leta.
               Potem občini Ilirska Bistrica je šlo v lanskem letu 145 tisoč 391 evrov. Šlo je za
               posodobitev obvozne ceste do strelišča Bač, v občini Brežice je bilo sofinanciranih
               več lokalnih projektov, ki sodijo v kontekst posodobitve Cerkelj, in sicer v skupni
               višini 259 tisoč 858 evrov.</p>
               <p>Potem pa sprašujete še po tem, koliko je teh sredstev načrtovanih za letošnje leto.
               Jaz bom za enkrat rekla takole. V proračunu, ki ste ga sprejeli v lanskem letu, je
               bilo za leto 2010 za tovrstne namene v proračunu predvidenih 800 tisoč evrov. Ker pa
               se obeta rebalans in ker bo to rebalans predvsem na tistih aktivnostih, ki še niso
               bile začete, predpostavljam, da bo ta znesek v času po rebalansu manjši, težko pa v
               tem trenutku rečem, koliko manjši. Zato se mi zdi tudi nekoliko neprimerno, da
               govorimo o številkah, ki so bile za letošnje leto za posamezne občine predvidene.</p>
               <p>Sprašujete po tem, po kakšnih kriterijih to poteka. Ključni kriterij je vedno procent
               souporabe lokalne infrastrukture, in sicer dogovori potekajo z vsako občino posebej,
               za vsak objekt, za vsak del infrastrukture posebej. Torej za vsako cesto, ki jo
               skupaj uporabljamo in ki je obremenjena ali povečano obremenjena zaradi vojaškega
               delovanja, se dogovorimo glede procenta souporabe in na tej podlagi se potem z občino
               dogovorimo tudi o različnih delih, ki so za obnovo cest ali druge infrastrukture
               opravljena.</p>
            </sp>
            <sp xml:id="SDZ5-Redna-17-2010-05-17.sp197">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora, gospod Marinič. Prosim.</p>
            </sp>
            <sp xml:id="SDZ5-Redna-17-2010-05-17.sp198">

               <speaker>BRANKO MARINIČ:</speaker>

               <p>Hvala lepa za kar pregleden in izčrpen dogovor. Veliko tega, kar sem želel, sem dobil
               odgovorjeno. Pa vendarle mi je nekaj ostalo v tem naštevanju. Gre seveda za nek velik
               obseg. Ne vem, ali vam vaši strokovni sodelavci tega niso pripravili ali vam ni
               uspelo tudi kaj malega povedati o občini Kidričevo, kjer se nahaja kar veliko
               strelišče in o katerem se tako kot za nekatera ostala vadbišča v Sloveniji govori, da
               bodo dobili neka sodobna sredstva, v povezavi s tem pa se obljublja in na nek način
               tudi zavaja tamkajšnje občane, da bodo dobili sodobno infrastrukturo na račun tega,
               ker se bo, denimo, v občini Kidričevo na strelišču Apače gradilo neko sodobno
               vadbišče za streljanje.</p>
               <p>Morda kot dopolnitev: Ali mi lahko tudi v tem delu odgovorite? Hvala lepa.</p>
            </sp>
            <sp xml:id="SDZ5-Redna-17-2010-05-17.sp199">

               <speaker>PREDSEDNIK DR. PAVEL GANTAR:</speaker>

               <p>Prosim, gospa ministrica.</p>
            </sp>
            <sp xml:id="SDZ5-Redna-17-2010-05-17.sp200">

               <speaker>LJUBICA JELUŠIČ:</speaker>

               <p>Hvala. Hvala za to dopolnitev vprašanja. Jaz moram reči, da mi je všeč, da ste tudi
               sami že ugotovili, da v nekaterih primerih res gre za zavajanja. Zakaj ljudje na
               terenu govorijo stvari, ki jih ni mogoče uresničiti. Vi sami pa toliko bolje veste
               kako je z obrambnim proračunom, ki se iz rebalansa v rebalans, iz leta v leto
               zmanjšuje. V lanskem letu je bil močno zmanjšan, v letošnjem letu, že lani smo imeli
               zmanjšano glede na planirana sredstva za 14%, za letošnje leto delamo spet na
               predpostavki 14. znižanih procentov glede na planirana sredstva, rebalans pomeni spet
               dodatno zniževanje. V takšnih okoliščinah projektov, kot je zidati na novo silno
               moderna strelišča tudi v Apačah, bo nemogoče. In gojiti potem nekakšna pričakovanja
               iz tega naslova, da bomo tam nekoč zgradili veliko novo strelišče, boljše od tistega,
               ki je že tam, je v teh okoliščinah danes neprimerno. To, kar želimo narediti v tem
               trenutku v Sloveniji, je, da strelišča, ki jih imamo opremljena, ki so sredi del,
               dokončamo. Gre predvsem za eno od strelišč, ki je v Kočevski Reki oziroma v Škrilju,
               vse ostalo pa ne bomo mogli začenjati na novo. Velika verjetnost je, da na nekaterih
               objektih, za katere se je v preteklosti mislilo, da se bodo na njih gradile velike
               nove moderne vojašnice in velika nova moderna strelišča, preprosto ne bo denarja in
               potem tudi težko dajemo kakršnekoli velike obljube lokalnemu prebivalstvu, da bo iz
               tega naslova lahko dobil tudi kakšno rento.</p>
               <p>Jaz razumem, da ljudje pričakujejo, če se v njihovi okolici odvija zelo veliko
               vojaške dejavnosti, da pričakujejo neke vrste nadomestilo in velika verjetnost je, da
               bi tudi v primeru, če bi se res kdaj, tako kot to velja za Cerklje ob Krki, kjer so
               se v bistvu v sklop prenove samega letališča vključile tudi potrebe lokalnega
               prebivalstva, recimo krajše ceste, delanje obvoznic, in je to pravzaprav sestavni del
               stroškov celotnega letališča. Na takšen način je prihajalo do sodelovanja z lokalno
               skupnostjo. In verjamem, da bi tudi v primeru Apač, če bi prišlo do gradnje novega
               modernega strelišča, tudi na tam na takšen način tekli pogovori o souporabi lokalne
               infrastrukture z ljudmi, ampak v tem trenutku moram povedati, da nismo v stanju, da
               bi komurkoli obljubljali karkoli mimo tistega, kar dejansko ta proračun, ki ga imamo,
               dopušča.</p>
            </sp>
            <sp xml:id="SDZ5-Redna-17-2010-05-17.sp201">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Silva Črnugelj bo postavila vprašanje ministru za gospodarstvo dr. Mateju
               Lahovniku. Prosim.</p>
            </sp>
            <sp xml:id="SDZ5-Redna-17-2010-05-17.sp202">

               <speaker>SILVA ČRNUGELJ:</speaker>

               <p>Hvala lepa za besedo, gospod predsednik. Lepo pozdravljeni ministri in
               ministrica.</p>
               <p>Slovenija se spreminja z veliko energetsko intenzivnostjo in narašča poraba energije,
               kar deloma kaže na njene tudi razvojne težave. Vse dražja fosilna goriva, ozonska
               luknja, podnebne spremembe, suše, dolga deževna obdobja, poplave, plazovi, da ne
               naštevam naprej, ter čedalje večja poraba energetskih virov silijo svet in tudi nas,
               Slovenijo, v razmišljanje o tem, kako priti do čim cenejše in zato tudi bolj
               učinkovite energije, ki ne bo onesnaževala okolja, kot imamo primer pri fosilnih
               gorivih. V slovenski okoljski, energetski in državni politiki je sicer doseženo
               veliko soglasje glede nujnosti podpore spodbujanju in razvijanju obnovljivih virov
               energije, pa tudi učinkoviti rabi energije.</p>
               <p>Teorija pa je le en del, naša dosedanja praksa pa zopet nekaj drugega, kot po navadi,
               to je sicer vedno tako. Posamezniki v Sloveniji imamo že danes možnost izrabiti in
               izrabljamo, vendar se moramo tudi se odločiti, kako in na kakšen način se bomo lotili
               izrabe te energije. In ta odločitev ni lahka, kot ni lahka odločitev načrtovalcev,
               kakšna bodo investicijska sredstva v obnovljive, kolikšna naj bi bila subvencija za
               posameznike ali fizične osebe, kako bomo motivirali in stimulirali male in srednje
               podjetnike, kakšno pomoč bomo nudili in kakšno pomoč bo nudila država ob tem in
               kakšna bodo izobraževanja pripravljanja za del uporabe te energije. Akcijski načrt,
               ki je tudi eden od pripomočkov za usmerjanje, naj ni bil neko vodilo Vladi,
               direktoratu in uradu in nadalje tudi vsem ostalim, je tista podlaga za usmerjanje
               energij znotraj človeških že tako omejenih resursov. Verjetno bo tudi interesantno
               opazovati, kako se bodo na ta načrt odzivali javni zavodi, ustanove, upravne enote in
               podobno, slovenska delegacija. V glavnem gre za direktivo o spodbujanju učinkovite
               rabe obnovljivih virov.</p>
               <p>Če mi samo poveste, glede na to, da sem to vprašanje zastavila: V kateri fazi ste,
               vidim namreč, da je končna? Hvala.</p>
            </sp>
            <sp xml:id="SDZ5-Redna-17-2010-05-17.sp203">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod minister dr. Matej Lahovnik.</p>
            </sp>
            <sp xml:id="SDZ5-Redna-17-2010-05-17.sp204">

               <speaker>DR. MATEJ LAHOVNIK:</speaker>

               <p>Hvala lepa. Vlada Republike Slovenije je na svoji seji 22. oktobra, mislim, da je
               bilo tako, na 55. redni seji sprejela sklep, s katerim je naložila Ministrstvu za
               gospodarstvo, da v sodelovanju s pristojnimi ministrstvi pripravi nacionalni akcijski
               načrt za obnovljive vire energije. Naj povem, da smo to tudi pripravili in da je prav
               danes, 17. maja, tudi objavljen na straneh Ministrstva za gospodarstvo, ker z
               današnjim dnem je začela teči tudi enomesečna razprava tudi v širši javnosti, kjer se
               bodo zbirale pripombe, sugestije, predlogi na ta osnutek načrta, ki ga bomo potem
               skupaj z zunanjimi eksperti tudi ocenili. Naj povem, da je sicer zelo pomembno, da se
               nacionalni akcijski načrt v grobem nanaša na tri področja, ki so zelo relevantna. Eno
               je promet, kjer smo imeli v referenčnem letu 2.008, približno samo 1,22% energentov
               porabljenih iz obnovljivih virov energije. Po načrtu, ki smo ga pripravili, moramo
               skladno z zahtevami EU povečati ta delež na 10%, pri čemer načrtujemo to doseči z
               uporabo biodizla in bioetanola, ki se potem mešata v druga pogonska goriva. Na ta
               način želimo doseči 7% delež, 3% pa z uporabo električne energije v prometu. Drugi
               takšen segment je ogrevanje, kjer trenutno na strani porabe dosegamo približno samo
               20% obnovljivih virov energije. Se pravi, od celotne porabe, ko govorimo o ogrevanju,
               je samo 20% takšne, ki se nanaša na obnovljive vire energije. Ta delež pa moramo do
               leta 2020 povečati na 32,5%, kar je pomemben izziv. Imamo pa precej naravnih
               resursov, predvsem če govorimo o lesu, ki ga ima Slovenija precej, deloma tudi o
               geotermalni energiji, sončni energiji, toplotnih črpalkah, se pravi, da je predvsem
               biomasa je tisti potencial, ki ga moramo v večji meri izkoristiti. In tretji takšen
               segment je poraba električne energije, kjer pa trenutno iz obnovljivih virov energije
               porabljamo približno 29% energije. Cilj do leta 2020 pa je 42% v strukturi končne
               rabe.</p>
               <p>Kot sem dejal, je bil akcijski načrt prav danes objavljen in sovpada na nek način
               srečno z vašim vprašanjem na straneh Ministrstva za gospodarstvo. Se pa nanaša ta
               akcijski načrt tako na opredelitev ciljev kot tudi na ustrezne ukrepe po različnih
               področjih, od proizvodnje do učinkovite rabe energije. Naj povem, da tudi same
               zaveze, ki jih imamo kot Slovenija do leta 2020, se nanašajo tako na porabo energije
               iz obnovljivih virov energije, ki jo v agregatu moramo spraviti na 25%, čeprav je
               sicer v povprečju za ostale ta cilj samo 20%. In pa seveda tudi zmanjšanje emisij za
               20%. Glede povečanja energetske učinkovitosti za 20% pa je stvar še odprta oziroma se
               ravno sedaj diskutira na ravni Evropske komisije, kjer se pripravlja ustrezen
               predlog. Pričakujem, da bo že konec meseca to tudi ena izmed tem na svetu resornih
               ministrov za področje energetike tudi v Bruslju. Hvala.</p>
            </sp>
            <sp xml:id="SDZ5-Redna-17-2010-05-17.sp205">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Iztok Podkrižnik bo postavil poslansko vprašanje ministru za okolje in prostor dr.
               Roku Žarniću. /Oglašanje v dvorani./ Se opravičujem! Sem vas pogledal, gospa
               Črnugljeva, nisem opazil namere za dopolnilno vprašanje. Seveda vam bomo to
               poslovniško možnost dali. Prosim, gospa Črnugljeva, želite dopolnilni odgovor.</p>
            </sp>
            <sp xml:id="SDZ5-Redna-17-2010-05-17.sp206">

               <speaker>SILVA ČRNUGELJ:</speaker>

               <p>Hvala lepa za ljubeznivost. Hotela sem samo gospodu ministru povedati, da so velika
               pričakovanja od tega akcijskega načrta za leto 2010-2020. In ta pričakovanja so v
               vseh regijah Slovenije. Ljudje veliko pričakujejo, seveda pa ta sredstva niso na
               voljo. In dobro je vedeti, da je treba tudi tu realno obveščati javnost kako in na
               kakšen način. Evropa je pred desetimi leti za to ustanovila posebno
               interdisciplinarno komisijo parlamentarcev in tudi strokovnjakov, ki je aprila meseca
               gostila ob deseti obletnici parlamentarce s tega področja in je pokazala, kaj in na
               kakšen način se dejansko da narediti, če se interdisciplinarno zelo intenzivno dela,
               in je pokazala, kako pravzaprav nekatere tehnologije, ki niso bile na tem področju še
               uveljavljene, so bile tudi razvite. Jaz mislim, da bo ta akcijski načrt dejansko tudi
               uresničen in mu želim dobro popotnico. Hvala lepa za možnost dodatnega vprašanja,
               gospod predsednik.</p>
            </sp>
            <sp xml:id="SDZ5-Redna-17-2010-05-17.sp207">

               <speaker>PREDSEDNIK DR. PAVEL GANTAR:</speaker>

               <p>Dodatnega vprašanja ni bilo, tudi prošnje za dopolnitev odgovora ministra, ampak
               vseeno ministra sprašujem, če želi kaj odgovoriti na dopolnitev odgovora, ki ga ni
               bilo. <stage>(Ne želi.)</stage> Dobro. Potem ima besedo gospod Iztok Podkrižnik, ki bo postavil
               vprašanje ministru za okolje in prostor.</p>
            </sp>
            <sp xml:id="SDZ5-Redna-17-2010-05-17.sp208">

               <speaker>IZTOK PODKRIŽNIK:</speaker>

               <p>Predsednik, hvala lepa za besedo.</p>
               <p>Vsi skupaj vemo, kaj so prioritete občin: čista voda, urejena komunala in prometna
               infrastruktura.</p>
               <p>Spoštovani minister, sprašujem vas:</p>
               <p>Zakaj občinski prostorski načrti ne vsebujejo celovite prometne infrastrukture,
               vključno s kolesarskimi stezami in pločniki?</p>
               <p>Gre predvsem za pomen turizma. Mi vemo, da v času recesije, v kateri se nahajamo, je
               padel turizem v skupini EU za 8%. Slovenija tu beleži padec 1%. In tu vidim, da je
               perspektiva te gospodarske panoge.</p>
               <p>Vesel sem tudi in zadovoljen, da je prišlo do srečanja premierja in ministra
               Lahovnika s predstavniki turističnega gospodarstva in tu mislim, da je dobro, da se
               pogovarjamo o teh razvojnih temah, kje lahko dejansko tu ustvarimo neko višjo dodano
               vrednost. Zdaj se pripravlja, je v proceduri tudi nov zakon o gospodarski panogi
               turizma. Tu gre kar za eno milijardo sredstev. Jaz se bojim, da bo prišlo do enega
               kvalitetnega črpanja teh sredstev, kajti s temi OPN-ji, ki so zdaj potrjeni in ki se
               potrjujejo na nivojih občin, mislim, da bo zelo težko počrpati ta sredstva. Zato se
               mi zdi, da je tu prioriteta, da dejansko Ministrstvo za okolje nekako omogoči, da
               bodo tudi gospodarstveniki lahko to svojo vizijo, ki jo imajo, že nekako zapeljane
               projekte, gre tudi za nove projekte, da bodo lahko prišli do cilja in dejansko
               ustvarili višjo dodano vrednost, kajti turizem, bom še enkrat rekel, je res panoga,
               ki lahko v tej situaciji, v kateri se Slovenija nahaja, se pravi recesiji, ji tudi iz
               tega pomaga. Hvala lepa.</p>
            </sp>
            <sp xml:id="SDZ5-Redna-17-2010-05-17.sp209">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod minister za okolje in prostor, dr. Roko Žarnić.</p>
            </sp>
            <sp xml:id="SDZ5-Redna-17-2010-05-17.sp210">

               <speaker>DR. ROKO ŽARNIĆ:</speaker>

               <p>Hvala lepa, spoštovani gospod predsednik. Spoštovani poslanci!</p>
               <p>Vprašanje je zelo zanimivo. Bom odgovoril na tisti del, potem bom dal še en komentar
               glede turizma, če bo čas. Občinski prostorski načrt je temeljni prostorski akt
               občine, kot vemo, in vsebuje strateški in izvedbeni del. Poleg tega pa obstajajo še
               občinski podrobni prostorski načrti. Po definiciji, če kje ni tako, pač verjetno ni,
               ampak po definiciji OPN vsebuje celovito omrežje prometne infrastrukture, vključno s
               kolesarskimi stezami. Pa še naprej, OPPN, podrobni, pa vsebuje tudi pločnike. Je pa
               tako, da usmeritve za izdelavo OPPN-jev, se pravi teh bolj natančnih, na kartah, v
               merilu od 1:500 in 1:5000, so določene v osnovem OPN-ju. Torej po pravilih zadeva ni
               problematična, lahko se pa zgodi, da v kakšnem OPN-ju v času, ko je nastajal,
               kolesarska steza ni bila predvidena, kasneje pa se ravno zaradi tega, kar ste
               omenili, potreb turizma, pojavlja, in so potem tukaj nastali kratki stiki.</p>
               <p>Glede turizma, ki ste ga omenili, bi moral povedati, da od začetka, od kar sem
               minister, se tega zavedam in zelo zavzemam, zlasti za povezovanje na karti bližnjih
               turističnih krajev, ko ste pa v enem od teh, pa daljnih. Zavzemam se za to, da bi se
               pogledale obstoječe prometne povezave, lahko tudi gozdne ceste ali karkoli. Še
               najbolj sem pa razmišljal na glas o problemu Posočja, v katerega smo skupaj veliko
               vložili in moramo paziti, da ne bo ostalo odrezano. Obstaja tunel pri Bohinju, kjer
               bi se z uporabo tega tunela dalo priti na avtovlak v Bohinju, izstopiti v Mostu na
               Soči. Obstajajo ideje in želje nekega predora pri Vršiču. Jaz upam, ko bo ta finančna
               kriza nekoliko mimo, se bomo o teh stvareh lahko pogovarjali in s tem prispevali k
               turizmu. Hvala.</p>
            </sp>
            <sp xml:id="SDZ5-Redna-17-2010-05-17.sp211">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim, gospod Podkrižnik.</p>
            </sp>
            <sp xml:id="SDZ5-Redna-17-2010-05-17.sp212">

               <speaker>IZTOK PODKRIŽNIK:</speaker>

               <p>Zdaj tukaj verjetno je delno res, kar je gospod minister sedaj povedal. Sam mislim,
               da je večji problem s samim usklajevanjem, se pravi z lastniki zemljišča, ali je to
               Direkcija za ceste ali so to drugi lastniki po teh manjših občinah. Mislim, da bi
               bilo treba nekako to zakonodajo popraviti, dopolniti, da bi lahko hitreje prišli do
               teh prostorskih načrtov. In res je, da nekatere občine bolj intenzivno delajo na tem
               področju, druge manj. Tukaj mislim, da bi res morali nastaviti neke prioritete
               predvsem tam, kjer je možnost razvoja turizma. Jaz sam prihajam iz Zgornje Savinjske
               doline, včasih je tukaj res cvetel turizem, danes je ta stvar bistveno nazadovala,
               namesto da bi šla v obratni smeri. Se pravi, da bi tisto, kar je bilo včasih dobro,
               se nadgradilo, in bi imeli danes izplen iz tega bistveno večji. Jaz se, bom rekel,
               sramujem, ko dobim kakšnega tuja v Slovenijo, pa bi ga rad peljal v Logarsko dolino,
               pa moram reči, da je taka cesta, da me je sram pokazati to Logarsko dolino. In moram
               reči, da tukaj na tem področju resnično moramo nekaj narediti, ker Slovenija je
               prelepa in lahko dejansko iz tega res nekaj kvalitetnega naredimo. In tukaj mislim,
               da bi morali res eno dobro analizo v Sloveniji narediti in tudi nastaviti te
               prioritete in potem tudi meriti ta del, kako samo delo napreduje. Se pravi, da res
               pridemo v nekem primernem roku petih, desetih, petnajstih let, do enega cilja. Hvala
               lepa.</p>
            </sp>
            <sp xml:id="SDZ5-Redna-17-2010-05-17.sp213">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite?</p>
            </sp>
            <sp xml:id="SDZ5-Redna-17-2010-05-17.sp214">

               <speaker>DR. ROKO ŽARNIĆ:</speaker>

               <p>Mogoče samo komentar. Jaz se z vami strinjam. Poznam en primer v Sloveniji, kjer
               kolesarsko stezo lokalne skupnosti, lastniki zemljišč omejujejo. Ena zgodba je, da se
               na normativni ravni nekaj uredi, izvedba je pa potem druga zadeva. In tukaj se moramo
               boriti, da tisto, kar smo sprejeli, kar ste tukaj sprejeli, pride v življenje. Hvala.
            </p>
            </sp>
            <sp xml:id="SDZ5-Redna-17-2010-05-17.sp215">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Milan Čadež bo postavil poslansko vprašanje ministru za okolje in
               prostor, dr. Roko Žarniću. Prosim.</p>
            </sp>
            <sp xml:id="SDZ5-Redna-17-2010-05-17.sp216">

               <speaker>MILAN ČADEŽ:</speaker>

               <p>Hvala za besedo, gospod predsednik. Lep pozdrav kolegice in kolegi! Slovenska
               kemijska industrija je v letih prilagajanja IPPC direktivi vložila ogromno denarja v
               okoljske projekte in dosegla tudi uskladitev s samimi zakonodajnimi zahtevami. Država
               kar nekaj tem podjetjem zaradi lastnih težav še vedno ni izdala okoljskih dovoljenj.
               S tem jih tudi izpostavlja nevarnosti pritožb konkurentom na Evropsko sodišče zaradi
               nelojalne konkurence. Vemo pa tudi, da so v zadnjem času aktivne civilne iniciative.
               Da je pa stvar še hujša, sem pa bil informiran, da je tudi kakšno slabo besedo čez to
               industrijo reklo tudi ministrstvo, vendar prizadeti pa ne vedo, na kakšni osnovi.
               Seveda se moramo tudi zavedati tega, da je v tej industriji okoli 5 tisoč ljudi, in
               da jih bo treba prezaposliti. Zanima me samo eno osnovno vprašanje:</p>
               <p>Ali je ohranitev bazne kemične industrije tudi del strategije države Slovenije? Hvala
               za odgovor.</p>
            </sp>
            <sp xml:id="SDZ5-Redna-17-2010-05-17.sp217">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod minister, dr. Roko Žarnić.</p>
            </sp>
            <sp xml:id="SDZ5-Redna-17-2010-05-17.sp218">

               <speaker>DR. ROKO ŽARNIĆ:</speaker>

               <p>Spoštovani! Najlepša hvala za vprašanje. Bom najprej iz tega zadnjega, potem pa bom
               naprej še drugo povedal. Tukaj sem se ravno prej z ministrom za gospodarstvo
               pogovarjal. Vprašal sem ga, ali je ta strategija kemijske industrije pri nas
               prisotna, kajti to je bolj vprašanje, ki sodi v gospodarski sektor. Rekel je, da neke
               take prav natančne strategije za bazno kemično industrijo ločeno ni, vendar je ta
               zadeva v sklopu celotne dejavnosti Ministrstva za gospodarstvo.</p>
               <p>Kar pa se tiče dovoljenj, je pa zadeva taka, kot sem že enkrat povedal, 156 je
               zavezancev za pridobitev vrst dovoljenja, od tega 143 industrijskih obratov in 13
               regijsko komunalnih odlagališč je v tej številki. Do danes je bilo izdano skupaj 129
               dovoljenj za industrijske objekte, se pravi, da je ostalo še 14 dovoljenj. Med njimi
               je tudi nekaj kemijske industrije. Zelo dobro se spomnite kritik, ki so prihajale iz
               Kopra, če omenim kemijsko industrijo. Do konca junija, danes na Kolegiju sem dobil
               zagotovilo tudi od direktorja Arsa, bodo izdana vsa manjkajoča dovoljenje za naprave,
               ki pa ni nujno, da bodo vsa pozitivna. Vendar pa moram povedati, da tisto, slišal sem
               kritiko, da smo imenovali nekaj podjetij, je obrodilo povečano intenzivnost k
               uspešnemu koncu kar nekaterih izmed njih. Se pravi, da je kritika včasih tudi
               dobrodošla. Hvala.</p>
            </sp>
            <sp xml:id="SDZ5-Redna-17-2010-05-17.sp219">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora gospod Čadež? Prosim.</p>
            </sp>
            <sp xml:id="SDZ5-Redna-17-2010-05-17.sp220">

               <speaker>MILAN ČADEŽ:</speaker>

               <p>Glede na to, da ste rekli, da manjka še 14 dovoljenj in da bodo izdana do konca
               junija. Zanima me: Med tistimi 14, ki bodo negativna, ali imate alternativo? Kaj bo
               naredila država za ohranitev te alternative?</p>
            </sp>
            <sp xml:id="SDZ5-Redna-17-2010-05-17.sp221">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod minister.</p>
            </sp>
            <sp xml:id="SDZ5-Redna-17-2010-05-17.sp222">

               <speaker>DR. ROKO ŽARNIĆ:</speaker>

               <p>V tem trenutku, karkoli bi rekel glede uspešnosti, lahko da bodo vsa dobila, kakšen
               ne, res ne vem. Ko pride, recimo, za neko napravo znotraj kompleksa, ni nujno, da gre
               za celotno tovarno, gre lahko samo za en segment tovarne, do nekega negativnega, je
               prvi naslednji postopek rešitev problema. Če jaz dobim negativno oceno v šoli, se bom
               malo več učil in jo skušal popraviti. In tukaj je tudi tako. V preteklosti smo imeli,
               tako so mi kolegi rekli, ko nisem bil še minister, nekaj primerov, ko v določenih
               tovarnah kar niso nekako mogli razumeti, kaj Arso želi. Ko pa je prišlo negativno
               mnenje, so se hitro zmenili, pa niti ne za tako velike stroške. Mislim, da to vaše
               vprašanje in predlog, da bo takrat konec z delom, ni res. Bo še en krog urejanja.
               Morate pa vedeti, da mi moramo izdati ta pozitivna ali negativne tudi vizavi Evrope
               in potem je še neko prehodno obdobje, nek čas, ko se neke take stvari še uredijo. Ni
               mesta za paniko.</p>
            </sp>
            <sp xml:id="SDZ5-Redna-17-2010-05-17.sp223">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Matevž Frangež bo postavil poslansko vprašanje ministru za delo, družino
               in socialne zadeve dr. Ivanu Svetliku.</p>
            </sp>
            <sp xml:id="SDZ5-Redna-17-2010-05-17.sp224">

               <speaker>MATEVŽ FRANGEŽ:</speaker>

               <p>Hvala za besedo. Leta 2002 sem skupaj s kolegoma iz Ljubljane in zveze Škis kot
               predsednik mariborske študentske organizacije podpisal pismo o nameri, ki je vodilo
               do nekaj mesecev kasneje do nove študentske vstaje, z željo, da zagotovimo močan in
               glasen glas slovenskih študentov in da bi bil ta, za razliko od preteklosti, čim bolj
               enoten. Danes ta močan študentski glas poziva slovenske študente v sredo na ulico,
               namesto da bi sedel za mizo in se pogajal o tistem, o čemur bi se morali pogajati.
               Osebno sem prepričan, da brez poznavanja in dojemanja ter razumevanja sistema
               študentskega dela, kot ga poznajo slovenski študentje, danes ne moremo zgraditi
               učinkovitega, konkurenčnega, delujočega sistema malega dela. In to odločitev
               študentskih predstavnikov, da se ne želijo pogajati, osebno močno obžalujem.</p>
               <p>Vendar pa me nekaj argumentov Študentske organizacije Slovenije pred načrtovanimi
               spremembami na področju študentskega dela, malega dela, kljub vsemu prepriča. Eden od
               njih je zahteva po več štipendijah. Prepričan sem, spoštovani gospod minister dr.
               Svetlik, da deliva oceno, da je nesprejemljivo, da danes, ko želi Slovenija biti
               država, ki bo odpirala široko polje priložnosti za vse svoje mlade ljudi na temelju
               enakih možnosti, mnogi študentje morajo delati, če želijo študirati. Odgovorna oblast
               - osebno sem vesel in podpiram tako odgovorno oblast - bi na takšen izziv odgovorila
               z več štipendijami in višjimi štipendijami.</p>
               <p>Zato me, spoštovani gospod minister, zanima, glede na nekatere javne najave, ki ste
               jih že podali: Kakšne spremembe na področju štipendij načrtujete, zato da v državi
               dosežemo ta cilj, več štipendij in višje štipendije, in da ljudem, ki izhajajo iz
               socialno manj perspektivnih okolij, ne bo treba delati zato, da pridobijo tisto
               znanje, ki ga rabijo, da se spoprimejo z izzivi, ki jih čakajo v življenju in na trgu
               dela?</p>
            </sp>
            <sp xml:id="SDZ5-Redna-17-2010-05-17.sp225">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister dr. Ivan Svetlik.</p>
            </sp>
            <sp xml:id="SDZ5-Redna-17-2010-05-17.sp226">

               <speaker>DR. IVAN SVETLIK:</speaker>

               <p>Hvala lepa, spoštovani gospod predsednik. Spoštovani gospod poslanec!</p>
               <p>Povsem soglašam s tem, da je temeljno delo študenta študij. Da to delo lahko opravil,
               mora imeti za to tudi ustrezne pogoje. Za tiste iz nižjih socialno-ekonomskih
               kategorij zato skrbimo skozi štipendijsko politiko. Naše ministrstvo je že v
               preteklem letu popravljalo štipendijski zakon, ki je dal rezultat 7.000 štipendij več
               v zadnjem letu. S tem seveda nismo povsem zadovoljni, ker sodimo, da bi morali imeti
               študentje tudi iz nekoliko višjih socialno-ekonomskih kategorij, ne samo iz
               najnižjih, dostop do štipendij, potencialno seveda čim več.</p>
               <p>Zato smo se v letošnjem letu intenzivno lotili reševanja tega vprašanja, v prvi vrsti
               vprašanja državnih štipendij, ker so te usmerjene v socialno in ekonomsko najšibkejše
               skupine. V Zakonu o uveljavljanju pravic iz javnih sredstev, ki je že v Državnem
               zboru, je oblikovan tudi poseben predlog in si prizadevamo, da bi ta zakon čim prej
               prišel na dnevni red Državnega zbora.</p>
               <p>V tem zakonu bistveno spreminjamo pogoje za pridobitev štipendij. Gre za to, da bi na
               podlagi teh pogojev mnogo večji krog študentov dobil višje štipendije. Naj navedem,
               da se cenzus za pridobitev štipendije, državne štipendije, premika z danes približno
               343 evrov neto na družinskega člana na 595 evrov neto na družinskega člana. To pa je
               več, kot je minimalna plača, kot se spomnite iz dosedanjih razprav in zakona, ki je
               to uredil. Ravno tako tudi predlagamo povečanje zneskov za osnovne štipendije. Za
               najšibkejše študente osnovna štipendija znašala 190 evrov na mesec in potem postopno
               manj za tiste, ki imajo večji dohodek na družinskega člana, vendar bo najnižja taka
               štipendija znašala 70 evrov. K osnovni štipendiji pa se prišteje tudi dodatek za
               oddaljenost od kraja študija, za študijski uspeh, za deficitarnost, s čimer se pri
               najnižji štipendiji približamo vrednosti do 400 evrov in pri nižjih štipendijah s
               podobnim faktorjem, kot je ta. Na ta način ocenjujemo, da bo zaradi tega lahko prišlo
               do državne štipendije približno 10 tisoč študentov več, torej številka, ki jo imamo
               danes pri roki oziroma številka prejemnikov državne štipendije med študenti je danes
               14 500, po novem pa bi bila slabih 25 tisoč. Hkrati naj omenim še to, da pripravljamo
               novo sistemsko zakonodajo za štipendiranje, ki bi naj uredila tudi na drug način
               Zoisove in kadrovske štipendije, pri čemer želimo, da bi res te odigrale svojo vlogo.
               Pri Zoisovih štipendijah ugotavljamo, da danes nagrajujemo predvsem nadarjenost kot
               tako, ne pa, da bi spodbujali razvoj na podlagi nadarjenosti, razvoj sposobnosti
               posameznika. Tukaj moramo sistem bistveno spremeniti, da bo lahko o tem res talent,
               Slovenija ima talent, bil tudi razvit z našo pomočjo. V tem smislu bomo temeljito ta
               sistem popravili.</p>
               <p>Naj še dodam, da smo glede predlogov, ki nam jih dajo študenti, študentska
               organizacija, v tem pogledu, ko gre za štipendije, pa tudi ko gre za malo delo,
               stalno odprti. Če bo še kakšen predlog prišel, do zadnjega čakamo na konstruktivni
               dialog. Hvala lepa.</p>
            </sp>
            <sp xml:id="SDZ5-Redna-17-2010-05-17.sp227">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora. Prosim, gospod Frangež.</p>
            </sp>
            <sp xml:id="SDZ5-Redna-17-2010-05-17.sp228">

               <speaker>MATEVŽ FRANGEŽ:</speaker>

               <p>Spoštovani gospod minister, prepričan sem, da so to načrtovane spremembe, ki morajo
               biti deležne tudi podpore v tem Državnem zboru. Sam se veselim razprave, ko bodo
               pripravljeni zakoni ali zakoni, ki se še pripravljajo, pred nami, da se o njih
               pogovorimo in jih tudi sprejmemo. Vendarle pa v zvezi s temi napovedanimi spremembami
               del javnosti razburja vprašanje dijaških štipendij in sprememb na tem področju. Morda
               je upravičen vtis, da izboljšujemo stanje na področju štipendij za študente na račun
               štipendij za dijake.</p>
               <p>Jaz se opravičujem, ker tega dela vprašanja posebej nisem najavil, pa vendarle me
               zanima: Kolikšen delež, kolikšna sredstva bi bila potrebna za to, da morebiti
               zmanjšanje sredstev pri dijakih oziroma ukinjanje štipendij za osebe pod 18-im letom
               ne bi bilo potrebno, da vendarle uveljavimo spremembe, ki so potrebne in predvidene v
               segmentu oseb, starejših od 18 let. Hvala za odgovor.</p>
            </sp>
            <sp xml:id="SDZ5-Redna-17-2010-05-17.sp229">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim gospod minister.</p>
            </sp>
            <sp xml:id="SDZ5-Redna-17-2010-05-17.sp230">

               <speaker>DR. IVAN SVETLIK:</speaker>

               <p>Hvala lepa. Idealno bi bilo, če bi bile pomoči višje, ne pa nižje, v vsakem primeru,
               zlasti v primeru nižjih socialno ekonomskih kategorij. Moram reči, da za dijake
               seveda državne štipendije ostajajo, da je predlog, da se dostop do štipendij zagotovi
               vsem polnoletnim državljanom v Sloveniji, to se pravi, ko nekdo dopolni 18 let, tudi
               če je še vedno dijak, in večina je pri tej starosti še dijakov, ima dostop pod
               enakimi pogoji do državne štipendije. Med tem ko te štipendije predlagamo, da se
               ukinejo za dijake pod 18-imi leti. Da bi nadomestili ta izpad, predlagamo bistveno
               povečanje otroškega dodatka za srednješolce do 18. leta starosti, tako da bi se to
               povečanje izvedlo v višini, kot sedaj znaša socialni del te državne štipendije brez
               dodatkov. Hkrati pa naj navedem še to, da ob tem še dodatno v tej zakonodaji, ki jo
               bo Državni zbor obravnaval, vpeljujemo višji kriterij, kar zadeva možnost dostopa do
               socialne pomoči za najšibkejše kategorije, tudi ko gre za srednješolce oziroma
               ostale, in sicer je bil doslej tako imenovani faktor za družinskega člana, ki je
               otrok, postavljen na 0,3, zdaj se povečuje, znaša približno 0,6 do 0,7. Natančnega
               podatka zdaj nimam v glavi. Tako sta to dva inštrumenta, ki zagotavljata, da se
               socialni položaj tudi srednješolcev zaradi tega ne bo poslabšal.</p>
               <p>Bilo pa bi zaželeno, da bi imeli več sredstev za širši krog populacije in morda bomo
               kdaj izvedeli za predlog, da bi iz oprostitve dohodnine, ki jo dobijo starši otrok,
               ki študirajo in se šolajo, prenesli te oprostitve v štipendije, kar bi bilo po našem
               mnenju mnogo bolj primerno, kot pa je sedanja ureditev. Ampak za enkrat s tem
               predlogom še nismo uspeli. Morda je to naslednji korak. Hvala lepa.</p>
            </sp>
            <sp xml:id="SDZ5-Redna-17-2010-05-17.sp231">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Zvonko Lah bo postavil vprašanje ministru brez resorja, odgovornemu za
               lokalno samoupravo in regionalni razvoj, dr. Henriku Gjerkešu, ki je odsoten. Prosim.
            </p>
            </sp>
            <sp xml:id="SDZ5-Redna-17-2010-05-17.sp232">

               <speaker>ZVONKO LAH:</speaker>

               <p>Hvala lepa. Kljub temu, da ministra ni, pa bi vseeno rad poudaril in postavil
               vprašanje ministru in pričakujem odgovor na naslednji seji.</p>
               <p>Republika Slovenija je ratificirala evropsko listino lokalne samouprave 15. 11. 1996.
               V preambuli te listine navaja takole: Države članice Sveta Evrope, podpisnice te
               listine, upoštevajo, da je cilj Sveta Evrope doseči večjo enotnost med njenimi
               članicami zaradi zaščite in uresničevanja idealov in načel, ki so njihova skupna
               dediščina. Upoštevajo, da je eden od načinov za dosego tega cilja dogovarjanje na
               upravnem področju. Upoštevajo, da so lokalne oblasti eden od glavnih temeljev vsake
               demokratične ureditve. Upoštevajo, da je pravica državljanov sodelovati pri
               opravljanju javnih zadev eno od demokratičnih načel, ki so skupna vsem državam
               članicam Sveta Evrope. So prepričane, da se ta pravica lahko najneposredneje
               uresničuje na lokalni ravni, so prepričane, da obstoj lokalnih oblasti z dejanskimi
               nalogami lahko zagotovi upravo, ki je učinkovita in hkrati blizu državljanov. Se
               zavedajo, da je varovanje in ponovna uveljavitev lokalne samouprave v različnih
               evropskih državah pomemben prispevek h graditvi Evrope po načelih demokracije in
               decentralizacije oblasti. Izjavljajo, da to terja obstoj lokalnih oblasti z
               demokratično postavljenimi telesi odločanja in z veliko stopnjo avtonomije glede
               njihovih pristojnosti, načine in sredstva za izvajanje teh pristojnosti ter potrebne
               vire za njihovo izpolnjevanje. To pravi Evropska listina o lokalni samoupravi.</p>
               <p>V primeru občine Mirna ugotavljam, da so bila ta načela grobo kršena, saj je tako
               matično delovno telo dvakrat potrdilo, da izpolnjuje pogoje za ustanovitev nove
               občine, da je bil razpisan referendum, ki je bil skoraj s plebiscitno odločitvijo
               potrjen oziroma je bila volja ljudi izražena, bil je tudi zakon sprejet, pa je na
               koncu Državni svet izglasoval veto, ne na račun občine Mirna, ampak na račun
               Ankarana, kar je tudi predsednik Državnega sveta sam izjavil oziroma poslal dopis
               krajevni skupnosti Mirna. Tako je bilo grobo kršeno to načelo evropske listine o
               lokalni samoupravi. Pa tudi potem, ko je bil vložen posamezen zakon za ustanovitev te
               občine, ni šel po skrajšanem postopku v proceduro .../Izklop mikrofona./...</p>
            </sp>
            <sp xml:id="SDZ5-Redna-17-2010-05-17.sp233">

               <speaker>PREDSEDNIK DR. PAVEL GANTAR:</speaker>

               <p>Hvala. Upam, da bo odsotni minister razumel vprašanja.</p>
               <p>Mag. Julijana Bizjak Mlakar bo predstavila poslansko vprašanje ministru za finance.
               Dr. Francu Križaniču, ki je tudi odsoten.</p>
            </sp>
            <sp xml:id="SDZ5-Redna-17-2010-05-17.sp234">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, gospod predsedujoči. Ker je minister dr. Križanič odsoten,
               prosim če bi mi lahko na naslednji seji odgovoril ustno na tole vprašanje, ki je zelo
               pomembno za velik del kmečkega prebivalstva.</p>
               <p>Za pomoč se je name obrnil občan iz mojega mesta z dvema odločbama Davčnega urada
               Republike Slovenije o odmeri njegovih davčnih obveznosti iz osnovne kmetijske in
               osnovne gozdarske dejavnosti za leti 2008 in 2009 in z drugimi dokumenti, povezanimi
               s tema odločbama.</p>
               <p>Občan se je na odločbo davčnega urada za leto 2008 pritožil, s pritožbo je uspel, saj
               se mu je po pritožbi znesek davčne obveznosti znižal za okrog 50% prvotno določenega
               zneska. Kljub temu je občan letos od davčnega urada prejel odločbo, v kateri so
               njegove obveznosti določene na enako sporen način, kot so bile določene v izpodbijani
               odločbi pred enim letom. Zato se je občan tudi letos pritožil na odločbo davčnega
               urada.</p>
               <p>Po pisanju medijev naj bi bilo podobno spornih tovrstnih odločb davčnega urada, s
               previsoko odmerjenimi davki za kmetijsko dejavnost za leto 2009, letos še prav
               posebej veliko. Sporno je namreč, da se povprečni znesek subvencij pripiše vsem
               zavezancem, pri katerih je kdorkoli od članov gospodinjstva v letu 2009 uveljavljal
               obdavčljiva plačila za ukrepe kmetijske politike, in sicer za vsa zemljišča po stanju
               v zemljiškem katastru, četudi mnoga med njimi ne zadostijo pogojem za uveljavljanje
               subvencij. Četudi zavezanci teh plačil niso uveljavljali in tudi ne prejeli. Zato se
               dogaja, da davčna osnova s pripisanimi povprečnimi zneski subvencij močna presega
               dejansko dosežene dohodke na hektar kmetijskih zemljišč.</p>
               <p>Zato sprašujem:</p>
               <p>Ali namerava Ministrstvo za finance karkoli storiti glede spornih odločb davčnega
               urada in metodologije izračuna dohodnine, ki naj bi bila, kot se zdi, prepuščena
               vsakokratni presoji davčnega urada, morebitne nevključitve povprečnih zneskov
               subvencij v davčno osnovo za leto 2009 ali bodoče drugačne zakonske ureditve
               obdavčevanja kmetijske dejavnosti?</p>
               <p>Pričakujem odgovor na naslednji seji.</p>
               <p>Hvala lepa.</p>
            </sp>
            <sp xml:id="SDZ5-Redna-17-2010-05-17.sp235">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Silva Črnugelj bo postavila poslansko vprašanje ministru za okolje in prostor dr.
               Roku Žarniću.</p>
            </sp>
            <sp xml:id="SDZ5-Redna-17-2010-05-17.sp236">

               <speaker>SILVA ČRNUGELJ:</speaker>

               <p>Hvala lepa za besedo, gospod predsednik.</p>
               <p>Aprila meseca smo v Sloveniji doživeli pravo veliko gibanje Očistimo Slovenijo, in
               sicer pod geslom Bodimo realni - naredimo, vzemimo smeti v svoje roke. Verjetno se
               mnogi sprašujejo, kako to ali zakaj se je 250 tisoč Slovencev udeležilo te odmevne in
               zelo uspešne akcije ali množične iniciative, kot ji nekateri danes rečejo. Ta akcija
               nam je vsem dala lekcijo, iz katere smo se lahko naučili, vsi prav vsi, če samo to
               želimo, hočemo in znamo. Kaj bi se morali naučiti? Da moramo sodelovati, da moramo
               krepiti dialog, krepiti usklajevanje od nivojskega, horizontalnega, vertikalnega,
               medresorskega, lokalno-državnega in še mnogo tega. Vendar navidezne spontanitete te
               uspešne akcije si ne moremo privoščiti ob načrtovanju odlagališč za vse vrste
               odpadkov, od komunalnih do tistih nizko in srednje radioaktivnih snovi, do
               avtomobilov in drugih.</p>
               <p>Ravno na avtomobile se nanaša moje današnje vprašanje in pobuda in sprašujem:</p>
               <p>Direktiva, ki je bila implementirana leta 2005, zlasti na razgradnji avtomobilov,
               iztrošenih v luči direktive, ki veleva, da do leta 2015 mora biti delež recikliranih
               in vnovič uporabljenih avtomobilov najmanj in največ do 85%. Slovenija tega procenta
               ne dosega, od leta 2005 je reciklirala nič več kot 7500 avtomobilov.</p>
               <p>Hkrati pa me ob tem zanima:</p>
               <p>Kako mislite to direktivo na nek način realizirati?</p>
               <p>Kako je z evidencami?</p>
               <p>Podala bom tudi dopolnilno vprašanje.</p>
               <p>Hvala.</p>
            </sp>
            <sp xml:id="SDZ5-Redna-17-2010-05-17.sp237">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister dr. Roko Žarnić.</p>
            </sp>
            <sp xml:id="SDZ5-Redna-17-2010-05-17.sp238">

               <speaker>DR. ROKO ŽARNIĆ:</speaker>

               <p>Gospod predsednik, gospa poslanka, gospodje poslanci.</p>
               <p>Hvala za vprašanje. Sem ravnokar dobil zadnji podatek, da je bilo 270 tisoč Slovencev
               v čistilni akciji, kar je treba pozdraviti. Pa tudi približno tisoč petsto ton je
               bilo zbranega. Seveda akcija je več kot uspela. Jaz bi želel biti zdaj tam na
               proslavi, pa sem tukaj.</p>
               <p>Kakor koli že, pospešitev procesa razgradnje motornih vozil je le delno v
               pristojnosti MOP-a in gre tukaj za usklajevanje različnih ministrstev. Del tega
               vprašanja sem se dotaknil že pred nekaj urami. Tukaj imam še nekaj detajlov, ki jih
               lahko povežemo skupaj s tem vprašajem. Poskušamo najti rešitev za učinkovitejše
               izvajanje predpisov o ravnanju z iztrošenimi vozili in s tem večji zajem in
               razgradnjo. Edino, kar lahko storimo za učinkovito rešitev, je sprememba sistema z
               uvedbo takšnega oblike dajatve, ki bi jo plačevali vozniki vozil, ne glede na to, ali
               se ta v prometu ali ne - dokler so lastniki. Rešitev bi bila možna s spremembo zakona
               o letni dajatvi za uporabo motornih vozil, ki je v pristojnosti Ministrstva za
               finance oziroma Ministrstva za promet.</p>
               <p>Predlagamo rešitev, ki bi zmanjšala administrativne ovire in bi poenostavila upravne
               postopke, lahko bi jo pa tudi zagovarjali z vidika varstva okolja kot okoljsko
               dajatev zaradi potencialne uporabe vozil. Bila bi pa tudi v skladu z obstoječo prakso
               v Evropski uniji. Naše ministrstvo že izvaja aktivnosti medresorskega usklajevanja.
               Predlog uvedbe finančnega instrumenta bo v temu usklajevanju kmalu dorečen, potem se
               bo šlo pa naprej.</p>
               <p>Delež ponovne uporabe recikliranja in predelave se določa na podlagi količin
               izrabljenih motornih vozil, ki vstopajo v centre za obdelavo. Doseganje teh ciljnih
               deležev ni odvisno od števila vozil temveč načina izvajanja predelave. Delež ponovne
               uporabe in predelave v Republiki Sloveniji v letu 2007 je bil 88,9%, kar me
               preseneča, da je tako visoko, leta 2008 pa nekoliko nižji, 83,5% pa še vedno dokaj
               visok. Naše ministrstvo ima vzpostavljene ažurne evidence o razgradnji vozil preko
               spletne aplikacije, se pravi da široka javnost lahko na internetu to vidi, ki poleg
               izdajanja poročil o razgradnji omogoča trenutni vpogled v delovanje sistema
               razgradnje. Poleg tega morajo vsi subjekti, ki ravnajo z odpadki, voditi ustrezne
               evidence in poročati ministrstvu skladno s predpisi s področja ravnanja z
               odpadki.</p>
               <p>In še en stavek na koncu. Z motivacijo zadnjih lastnikov vozil, da jih dajo v
               razgradnjo, so v skladu s koncesijskimi pogodbami zadolženi izvajalci javne službe za
               ravnanje z vozili. Trenutno število prevzemnih mest za iztrošena motorna vozila
               presega zahtevo uredbe o načinu, predmetu in pogojih izvajanja gospodarske javne
               službe ravnanja z izrabljenimi motornimi vozili.</p>
            </sp>
            <sp xml:id="SDZ5-Redna-17-2010-05-17.sp239">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora gospa Črnugljeva? Izvolite.</p>
            </sp>
            <sp xml:id="SDZ5-Redna-17-2010-05-17.sp240">

               <speaker>SILVA ČRNUGELJ:</speaker>

               <p>Ja seveda, hvala lepa.</p>
               <p>Res je, da mogoče teh sedeminštirideset lokacij presega, ampak to je mogoče tudi
               razlog, da se potem reciklirani deli ne uporabljajo tako, kot je. Ampak današnje
               vprašanje sem zastavila predvsem kot pobudo, in sicer pobudo, da bi skupaj z
               Ministrstvom za delo na segmentu odpadkov, ker odpadki so lahko tudi dragocene in
               žlahtne snovi, ki so na en način možnost za zaposlovanje, ne samo mladih, ampak
               predvsem mladih, za ustvarjanje proizvodov z dodano vrednostjo, ki dejansko lahko
               bogatijo tiste, ki so na novo zaposleni in ne nazadnje tudi naš proračun. In skozi
               inovativnost naše družbe, ki je seveda zelo na visokem nivoju, tudi prispevamo k
               ozaveščanju vseh ostalih.</p>
               <p>Gre za pobudo, ne samo za rezervne dele avtomobilov, ampak tudi ostale smeti, ki jih
               imamo, da jih enkrat začnemo gledati pozitivno in ne negativno. Da ne govorim o
               drugih komunalnih odpadkih in o odpadkih iz gradbišč in gradbenih odpadkih, ki niso
               dovolj izkoriščeni v Sloveniji. In to je vsekakor razlog, da se lahko še dela na tej
               akciji. Hvala lepa.</p>
            </sp>
            <sp xml:id="SDZ5-Redna-17-2010-05-17.sp241">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite odgovoriti na to pobudo?</p>
            </sp>
            <sp xml:id="SDZ5-Redna-17-2010-05-17.sp242">

               <speaker>DR. ROKO ŽARNIĆ:</speaker>

               <p>Dve minuti ali pa minuto. Danes je blizu mojega stotega dneva ministrovanja in sem
               imel tiskovno konferenco, kjer so bili glavna tema odpadki. Predstavili so in so zdaj
               že odzivi. Predstavili smo neko izhodišče strategije, kjer je tudi že nekaj te
               pobude, vaša pobuda nam bo pa še pomagala naprej. In kolikor vidim v občilih, mi na
               mobitelu pridejo ti podatki, so razmeroma dobro sprejeta naša pojasnila, tudi izjava
               predsednika Računskega sodišča je taka, da se mi še ni treba bati. Hvala lepa.</p>
            </sp>
            <sp xml:id="SDZ5-Redna-17-2010-05-17.sp243">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predsedniku Vlade ministricam in ministrom se zahvaljujem za podane
               odgovore. S tem prekinjam to točko dnevnega reda, ki jo bomo nadaljevali jutri, v
               torek, 18. maja 2010, ko bo Državni zbor v okviru glasovanj odločal o predlaganih
               sklepih.</p>
               <p>Prekinjam tudi 17. sejo Državnega zbora, ki jo bomo nadaljevali jutri ob deseti uri.
               Hvala lepa in lahko noč. <stage>(SEJA JE BILA PREKINJENA 17. MAJA 2010 OB 19.59 URI.)</stage>
               </p>
            </sp>
         </div>
      </body>
   </text>
</TEI>
