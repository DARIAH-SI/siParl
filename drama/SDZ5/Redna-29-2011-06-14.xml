<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-29-2011-06-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9F39AC0E31F00A70C1257A9400333ED5</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=9F39AC0E31F00A70C1257A9400333ED5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-29-2011-06-14.DZ" n="29">
               <name>Redna</name>
               <date when="2011-06-14"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-29-2011-06-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 29. seje</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsednika
            France Cukjati in Miran Potrč.</stage>
            <stage type="time">Seja se je začela 10. uri. </stage>


            <sp xml:id="SDZ5-Redna-29-2011-06-14.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 29. seje Državnega zbora.</p>
               <p>Obveščen sem, da se današnjega zasedanja oziroma nadaljevanja seje ne morejo
               udeležiti naslednji poslanki in poslanci: Cvetka Zalokar Oražem, Janja Klasinc od 11.
               ure dalje, Ljubo Germič, Alojz Potočnik, Matjaž Han od 13. ure dalje, mag. Vasja
               Klavora, Zmago Jelinčič Plemeniti, Andrej Magajna, Roberto Battelli do 12.30, László
               Göncz do 12.30 in Zvonko Lah.</p>
               <p>Vse prisotne lepo pozdravljam.</p>
               <p>Prehajamo na <title>19. TOČKO DNEVNEGA REDA, TO JE NA PONOVNO ODLOČANJE O ZAKONU O
                  SPREMEMBAH IN DOPOLNITVAH ZAKONA O PREVOZIH V CESTNEM PROMETU.</title>
               </p>
               <p>Državni svet je na 31. izredni seji, 31. 5. 2011 zahteval, da Državni zbor na podlagi
               tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o spremembah in dopolnitvah zakona o prevozih v
               cestnem prometu. Za obrazložitev zahteve dajem besedo predstavniku Državnega sveta,
               gospodu Bojanu Papiču.</p>
               <p>Prosim, gospod Papič, kar za govornico, prosim.</p>
            </sp>
            <sp xml:id="SDZ5-Redna-29-2011-06-14.sp2">

               <speaker>BOJAN PAPIČ:</speaker>

               <p>Spoštovani poslanci in poslanke!</p>
               <p>Predstavil bi razloge, ki so nas vodili, da smo izglasovali veto. In sicer glavne
               pripombe so bile na tri člene sprejetega zakona, in sicer na plačilne roke, na
               solidarno odgovornost ter na kontrolo dovolilnic, ki se prenaša na pravne subjekte.
               In sicer razloga sta dva. Eden je pravno-formalne oblike, mislimo, da so vsi ti trije
               členi ustavno sporni. To izhaja iz mnenja Zakonodajno-pravne službe Državnega zbora
               in pa iz pridobljenega mnenja Inštituta za javno upravo pri Pravni fakulteti v
               Ljubljani, ki pritrjuje temu mnenju. Drugo so pa potem vsebinski razlogi. In sicer,
               Zakon o preprečevanju zamud pri plačilih, ki je bil sprejet v mesecu marcu, ureja to
               isto področje, se pravi plačilne roke na nek nediskriminatoren način. V tem primeru
               pa se daje delu gospodarstva prednost pred ostalimi, da tukaj ne gre za vsebinsko, da
               ni ta ukrep vsebinsko utemeljen, o tem pričajo tudi znani podatki AJPES za mesec maj.
               Namreč, po AJPES promet z vidika nedospelih obveznosti ni evidentiran kot kritičen,
               in sicer bi mogoče samo nekaj podatkov navedel, kot najbolj kritično pri gospodarskih
               družbah je gradbeništvo z 29,5 % deležem, finančne in zavarovalniške dejavnosti 15,9
               %, strokovne, znanstvene in tehnične s 13 %, trgovina z 12 %, predelovalna dejavnost
               8,9 % in promet, skladiščenje samo z 4,9 %. Enako je stanje tudi pri samostojnih
               podjetnikih, tukaj ugotavljamo, da neporavnane obveznosti nad pet dni predstavljajo
               28,9 % delež v gradbeništvu, v trgovini je ta delež 16,3 %, v gostinstvu 13,7 %, v
               predelovalni dejavnosti 12,4 % in v prometu in skladiščenju samo 11,9 %. Glavni
               razlog za težave v tej branži vidimo povsem drugje. Namreč v to branžo so majhni
               podjetniki vstopali popolnoma brez kapitala. Še mogoče deset nazaj je bilo za nakup
               kamiona treba nekje 50 % lastnih sredstev, v letu 2006 in naprej si praktično z
               osebno izkaznico prišel do prevoznega sredstva in začel opravljati to dejavnost.
               Jasno, brez kapitala ne gre praktično v nobeni dejavnosti in mogoče tudi rezultat, ta
               kriza je prav posledica prenizkih lastnih sredstev tako za zagotavljanje osnovnih kot
               tudi samih obratnih sredstev. To velja predvsem za male podjetnike. Pri velikih
               podjetnikih oziroma pri velikih podjetjih pa so tudi razlogi drugje. Največja firma,
               kjer je problem, se je širila na druge dejavnosti, kupovala je Sistemsko tehniko,
               TAM, Novoles, Savo, Merkur itd. in za osnovno dejavnost je zmanjkalo denarja.</p>
               <p>Kar se tiče drugega spornega člena, gre za tako imenovano solidarno odgovornost.
               Tukaj menimo, da je stvar popolnoma nekonsistentna, saj za obveznost prevoznika jamči
               prejemnik blaga, ki praktično ne pozna razmerja med prevoznikom in med naročnikom
               prevoza, se pravi dobaviteljem. Še posebej to velja, ker varovanje omogočajo drugi
               instituti oziroma drugi zakoni. Namreč prav v tej dejavnosti je omogočeno tako
               imenovano pridržanje blaga. Se pravi, če nekdo ne plačuje, ima prevoznik pravico
               zadržati blago do samega poplačila obveznosti.</p>
               <p>Tretja stvar. Mislimo, da bi bila bistveno boljša rešitev, da bi zbornica po
               analogiji, tako kot se to dogaja v bančništvu, uvedla nek register slabih plačnikov,
               neplačnikov ali pa spornih naročnikov in s tem praktično očistila te probleme. Moram
               reči, da če gremo tukaj še nekoliko dlje, ugotavljamo recimo, da je trgovina bolj
               kritična od samega prevozništva. Jasno...</p>
            </sp>
            <sp xml:id="SDZ5-Redna-29-2011-06-14.sp3">

               <speaker>PREDSEDNIK DR. PAVEL GANTAR:</speaker>

               <p>Gospod Papič, prosim vas, če postopoma zaključite argument, ker se vam je čas
               iztekel. Prosim.</p>
            </sp>
            <sp xml:id="SDZ5-Redna-29-2011-06-14.sp4">

               <speaker>BOJAN PAPIČ:</speaker>

               <p>Pri tej odgovornosti bi po analogiji to pomenilo, da če mi naročimo neko stvar kot
               fizična oseba, kot občan, dobimo neko stvar. Jasno, ta, kjer smo kupili, ne plača
               prevoznika, se pravi, da bomo kot fizična oseba solidarno jamčili za neko
               neposlovnost pravnega subjekta, ki nam je nekaj prodal.</p>
               <p>In še tretja stvar. Kontrola dovolilnic.</p>
            </sp>
            <sp xml:id="SDZ5-Redna-29-2011-06-14.sp5">

               <speaker>PREDSEDNIK DR. PAVEL GANTAR:</speaker>

               <p>Gospod Papič, prosim da zaključite svojo predstavitev. Prosim!</p>
            </sp>
            <sp xml:id="SDZ5-Redna-29-2011-06-14.sp6">

               <speaker>BOJAN PAPIČ:</speaker>

               <p>Dobro. Hvala lepa, no. V glavnem, gre za zakon, ki je nastal pod prisilo ulice in
               nima dejansko nikakršnih objektivnih razlogov za sprejem oziroma za ponovno
               potrditev. Hvala.</p>
            </sp>
            <sp xml:id="SDZ5-Redna-29-2011-06-14.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zahtevo je obravnaval Odbor za promet kot matično delovno telo. Za predstavitev
               mnenja odbora dajem besedo predsedniku Janku Vebru.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp8">

               <speaker>JANKO VEBER:</speaker>

               <p>Hvala za besedo. Lep pozdrav vsem!</p>
               <p>Odbor za promet je na 22. nujni seji, 7. junija obravnaval zahtevo Državnega sveta,
               da Državni zbor ponovno odloča o Zakonu o spremembah in dopolnitvah Zakona o prevozih
               v cestnem prometu. Odbor je bil na seji seznanjen tudi z mnenjem Zakonodajno-pravne
               službe Državnega zbora, ki ugotavlja, da Državni svet zahtevo za ponovno glasovanje
               utemeljuje z razlogi, ki so vsebinske in tudi pravne narave. Zakonodajno-pravna
               služba meni, da mora predlagatelj zakona v zvezi s predlaganimi rešitvami, ki so za
               Državni svet sporne, podrobneje razložiti, zakaj so take rešitve potrebne in kateri
               so tisti relevantni razlogi, tudi ustavnopravne narave, s katerimi je moč take
               rešitve zagovarjati. Odboru je bilo posredovano tudi mnenje Vlade, iz katerega je
               razvidno, da razlogi za zahtevo Državnega sveta za ponovno odločanje o zakonu niso
               utemeljeni. Zakon uvaja nujno potrebne spremembe na področjih prevozov v cestnem
               prometu in omogoča poleg navedenih vsebin tudi ureditev področja javnega potniškega
               prometa. Na seji odbora je sodelovala tudi Trgovinska zbornica Slovenije, ki
               ugotavlja, da so bili strokovni argumenti širšega gospodarstva in Zakonodajno-pravne
               službe proti uveljavitvi zakona preslišani in zato so nekako predlagali odboru, da ga
               ob ponovnem glasovanju ne podpre.</p>
               <p>Tudi v dopolnilni obrazložitvi zahteve Državnega sveta je njen predstavnik izpostavil
               tri sporne rešitve, ki jih uvaja Zakon o spremembah in dopolnitvah zakona o prevozih
               v cestnem prometu, to pa so 30-dnevni plačilni rok, solidarna odgovornost za plačilo
               voznine le za avtoprevozniško dejavnost ter prenos kontrole dovolilnic iz
               pristojnosti državnih organov na gospodarske subjekte. Državni svet meni, da ne
               obstajajo utemeljeni razlogi za tako ločeno določanje plačilnih rokov le za eno
               dejavnost, saj to pomeni podvajanje zakonodaje pri tem vprašanju, ki sicer že velja
               za celotno gospodarstvo. Po njihovem mnenju tudi uvedba solidarne odgovornosti ne
               zagotavlja pravne varnosti gospodarskih subjektov, saj solidarni plačniki nimajo
               podatkov o tem, kdo je naročnik prevoza, kakšni so elementi prevozne pogodbe in ne
               nazadnje, kdo so pogodbene stranke. Opozarjajo, da podjetja nimajo ustreznega kadra
               za kontrolo dovolilnic.</p>
               <p>Predstavnik predlagatelja dr. Igor Jakomin je ponovno pojasnil, da se bodo z uvedbo
               30-dnevnega plačilnega roka in solidarne odgovornosti za plačilo voznine izboljšale
               razmere v avtoprevozniški dejavnosti kot šibkejšemu členu v primerjavi z drugimi
               večjimi poslovnimi subjekti. S tem se za to dejavnost vzpostavlja normalne pogoje, ki
               ne bodo temeljili na neupravičenem pritisku naročnikov prevozov na prevoznike, da pač
               nekako molče sprejemajo nesprejemljive in velikokrat tudi nerazumno dolge plačilne
               roke, kot zadnji člen v dobavni verigi. Torej, sam zakon poleg plačilnih rokov zelo
               pomembno poenostavlja vse postopke. Kajti kontrola dovolilnic dejansko prinaša
               bistvene poenostavitve, kajti zmanjšujejo se administrativne ovire in se ne nazadnje
               prepušča samemu gospodarstvu, da zelo ažurno pregleda dovolilnice in ne čaka na druge
               državne organe.</p>
               <p>Tudi predstavnik Obrtno-podjetniške zbornice Slovenije je ponovno opozoril na
               dosedanjo prakso predolgih rokov ali celo neplačevanja voznine, pri čemer pa mora na
               drugi strani avtoprevoznik vrsto stroškov dejansko poravnavati celo vnaprej.</p>
               <p>Po opravljeni razpravi je odbor z večino glasov vseh članov, 11 za in 2 proti,
               sprejel naslednje mnenje: Zakon o spremembah in dopolnitvah zakona o prevozih v
               cestnem prometu je ustrezen. Hvala.</p>
            </sp>
            <sp xml:id="SDZ5-Redna-29-2011-06-14.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za obrazložitev mnenja dajem besedo predstavniku Vlade. Besedo ima dr. Igor Jakomin,
               državni sekretar na Ministrstvu za promet.</p>
            </sp>
            <sp xml:id="SDZ5-Redna-29-2011-06-14.sp10">

               <speaker>DR. IGOR JAKOMIN:</speaker>

               <p>Spoštovani gospod predsednik, spoštovani poslanke in poslanci!</p>
               <p>V obrazložitvi zahteve za ponovno odločanje o Predlogu zakona o spremembah in
               dopolnitvah zakona o prevozih v cestnem prometu je Državni svet Republike Slovenije
               navedel in obrazložil razloge, ki po mnenju Vlade Republike Slovenije niso
               utemeljeni.</p>
               <p>Določitev 30-dnevnega plačilnega roka za plačilo voznine za prevoz blaga in potnikov
               vzpostavlja normalne tržne pogoje, ki ščitijo prevoznike. Zaradi nastale svetovne
               gospodarske in finančne krize so se do konca leta 2008 začeli plačilni roki za
               prevoznike podaljševati, od prejšnjega stanja plačil v rokih med 30 in 90 dni na
               plačilo v rokih od 60 do 120 dni, ali celo več, vse zaradi pritiska naročnikov na
               prevoznike kot šibke člene v dobavni verigi. V prevozniški dejavnosti je velika
               večina stroškov vezana na 30-dnevni rok plačila, zato je podaljševanje roka
               neprostovoljno kreditiranje drugih dejavnosti. Načelo pravičnosti in enakosti tudi v
               pogojih razvitega tržnega gospodarstva je z naraščajočo plačilno nedisciplino in
               neupoštevanjem dogovorjenih plačilnih rokov globoko kršena in zapostavljena. Pri tem
               je treba poudariti, da gre pri prevozih po večini za mala oziroma srednje velika
               podjetja, ki so soočena z ostro mednarodno in domačo konkurenco. Predlog za zakonsko
               opredelitev 30-dnevnega plačilnega roka za plačilo voznine za prevoz blaga in
               potnikov je osnovan na dejanskem tržnem dogajanju zaradi podaljševanja plačilnih
               rokov prevoznikom, kot tudi na določilih Direktive 2000/35/ES Evropskega parlamenta
               in Sveta z dne 29. junija 2000 o boju proti zamudam pri plačilu v trgovinskih poslih.
               Navedena direktiva se uporablja za vsa plačila kot prejemke s trgovinskimi posli.
               Načelo enakosti pred zakonom zakonodajalca zavezuje, da obravnava enake položaje
               enako, pri čemer dopušča različno urejanje enakih položajev, če obstajajo za takšno
               razlikovanje razumni in stvarni razlogi. Prevozniki bodo s tem zakonom dobili
               pravico, da po poteku 30-dnevnega plačilnega roka lahko začnejo obračunavati zakonite
               zamudne obresti. Prevozniško dejavnost specifično obravnavajo tudi nekatere druge
               države Evropske unije. Primerljive rešitve imajo Francija, Španija in Italija.</p>
               <p>Mnenje Državnega sveta, da zakon prenaša pristojnosti državnih organov na gospodarske
               subjekte pri kontroli dovolilnic, ki naj bi bili po novi zakonodajni rešitve celo
               sankcionirane, ne upošteva dejanskega stanja in predlaganih sprememb. Sprememba
               zakona namreč prinaša bistveno poenostavitev veljavne določbe o kontroli dovolilnic
               in bistveno zmanjšuje administrativne ovire. Zakonska materija za 28 % zmanjšuje
               administrativna bremena, ker ukinja sistem notranje kontrole in poenostavlja postopek
               preverjanja dovolilnic. Preverjanje in potrjevanje dovolilnic je bilo sprejeto v letu
               2010. Na podlagi dobre prakse po uveljavitvi zakona so predlagane poenostavitve
               postopkov - zmanjšanje števila listin, ki jih morajo preveriti subjekti,
               poenostavljajo se postopki in čas hranjenja dokumentov. Doseganje izvajanja tega
               določila ima vidne učinke na prevozniško dejavnost in ne obremenjujejo drugih
               subjektov gospodarstva. Zakon ne prenaša pristojnosti državnih organov na gospodarske
               subjekte, temveč jim le nalaga, da ravnajo kot skrbni gospodarji in preverjajo
               ustreznost prevoznika, ki opravlja prevoze. Poleg tega bistveno, za nekatere prekrške
               celo za 10-krat, zmanjšuje sankcije.</p>
               <p>Vlada Republike Slovenije zato meni, da razlogi v obrazložitvi zahteve Državnega
               sveta Republike Slovenije za ponovno odločanje o zakonu niso utemeljeni. Zakon uvaja
               nujno potrebne spremembe na področju prevozov v cestnem prometu in omogoča poleg
               navedenih vsebin tudi ureditev področja javnega potniškega prometa. Hvala.</p>
            </sp>
            <sp xml:id="SDZ5-Redna-29-2011-06-14.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavnikom poslanskih skupin. Stališče Poslanskega kluba Liberalne
               demokracije Slovenije bo predstavil Miran Jerič.</p>
            </sp>
            <sp xml:id="SDZ5-Redna-29-2011-06-14.sp12">

               <speaker>MIRAN JERIČ:</speaker>

               <p>Hvala za besedo, spoštovani predsednik Državnega zbora. Spoštovani državni sekretar s
               sodelavcem, kolegice poslanke, kolegi poslanci!</p>
               <p>Državni svet zahtevo po ponovnem odločanju o sprejeti noveli Zakona o prevozih v
               cestnem prometu utemeljuje z naslednjimi razlogi:prvič, prenos kontrole dovolilnic na
               zasebni sektor, drugič, določitev 30-dnevnega plačilnega roka le za eno gospodarsko
               dejavnost, in tretjič, uveljavitev solidarne odgovornosti za plačilo voznine.</p>
               <p>Te zakonske rešitve naj bi bile v nasprotju s prizadevanji za administrativne
               razbremenitve slovenskega gospodarstva. Za gospodarske subjekte v Sloveniji naj bi
               tako veljala bistveno drugačna pravila kot za konkurenčne gospodarske subjekte, ki
               delujejo na enotnem trgu Evropske unije. Skratka, po mnenju Državnega sveta, omenjene
               rešitve niso bile obravnavane z vidika celotnega slovenskega gospodarstva, kot tudi
               ne z vidika evropskih primerljivih rešitev in že veljavne slovenske zakonodaje.</p>
               <p>V Liberalni demokraciji Slovenije nismo pretirano navdušeni nad temi rešitvami, česar
               nismo skrivali niti v predhodnih fazah zakonodajnega postopka. Še enkrat želimo
               poudariti, da nas načeloma ne moti ugotovitev, da se mora za blažitev gospodarske
               krize uvesti institut 30-dnevnega plačilnega roka, pa čeprav le za eno gospodarsko
               dejavnost. Izredno pa nas moti, da imajo zbornice do tega instituta, pa tudi do
               rešitve, ki kot solidarnega zavezanca za plačilo voznine uvaja pošiljatelja ali
               prejemnika, diametralno nasprotna stališča. Menimo, da takšna pot, ko določenim
               rešitvam nasprotuje pomemben del gospodarstva, ni dobra oziroma najboljša.
               Obžalujemo, da se zbornicam glede teh odprtih vprašanj ni uspelo dogovoriti. V
               Liberalni demokraciji Slovenije smo namreč prepričani, da ni vedno najbolje, da je
               določena razmerja med gospodarskimi subjekti, ki bi jih lahko urejalo samo
               gospodarstvo v skladu s civilnim pravom, na koncu prisiljena urejati država.
               Obravnavana novela zakona nikakor ni prvi sprejeti in uveljavljeni ukrep v tem
               mandatu za omilitev učinkov gospodarske krize v avtoprevozništvu. Marsikatera druga
               gospodarska dejavnost podobne pozornosti na žalost ni bila deležna, na kar dejavniki
               cestnega blagovnega prevoza prepogosto pozabljajo. Prav gotovo je tudi ta pozornost
               pripomogla k postopni oživitvi te dejavnosti, o čemer pričajo statistični podatki iz
               prejšnjega meseca o tem, da so slovenski cestni prevozniki v letu 2010 pripeljali za
               8 % več blaga kot v letu 2009 ter opravili tudi za 8 % več tonskih kilometrov ter za
               7 % več voznih kilometrov. V Liberalni demokraciji Slovenije smo tudi že povedali, da
               pozdravljamo vsak napor, usmerjen v preprečitev nadaljnjega propadanja javnega
               potniškega prometa. Drugi del zakona namreč posega na področje javnega potniškega
               prometa in vse skozi ostaja v ozadju omenjenega spora o dodatnih ukrepih za omilitev
               krize v avtoprevozništvu. Ravno čim prejšnje reševanje odprtih vprašanj v
               avtoprevozništvu, predvsem pa v javnem potniškem prometu je tisti razlog, zaradi
               katerega smo v Liberalni demokraciji Slovenije novelo zakona podprli in jo bomo tudi
               pri ponovnem odločanju na zahtevo Državnega sveta. Ob tem pa želimo jasno povedati,
               da v bodoče takšnih parcialnih in popolnoma neusklajenih ukrepov znotraj gospodarstva
               v LDS ne nameravamo več podpirati in da nas žalosti nezmožnost dialoga in doseganja
               dogovorov med zbornicami.</p>
            </sp>
            <sp xml:id="SDZ5-Redna-29-2011-06-14.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Vili Rezman. Prosim.
            </p>
            </sp>
            <sp xml:id="SDZ5-Redna-29-2011-06-14.sp14">

               <speaker>VILI REZMAN:</speaker>

               <p>Hvala lepa, gospod predsednik. Lep pozdrav vsem!</p>
               <p>Naj za uvod povem, da smo mi, ko je vlada prvič in drugič prišla s predlogom zakona
               pred nas, bili prepričani, da moramo zakon podpreti iz zelo preprostega razloga.
               Vlada je namreč sama v gradivih napisala, da so razmere na področju prevozništva
               zanemarjene, neustrezne in takšne, da jih je treba spremeniti. S tem se mi strinjamo;
               ali se je pa na to osnovno ugotovitev potem obesilo vse ustrezno, uskladilo tako, da
               bi bil zakon konsistenten in koherenten, o tem pa že imamo različna stališča. Torej
               vlada je izhajala iz prepričanja, da so razmere neustrezne, izhajala je iz analiz
               gospodarske situacije v panogi, ker vsi ugotavljamo, da je šlo za pretirano
               investiranje, ker vsi ugotavljamo, da je šlo v zadnjem obdobju za velik upad
               dejavnosti, kar bi morali pravzaprav tudi pričakovati. Ugotavljamo, da je prišlo do
               velikih likvidnostnih problemov in problemov plačilne nediscipline in ravno tako smo
               seveda spremljali analize, ki so govorile o tem, da ta panoga ni najbolj ogrožena,
               niti ni med prvimi petimi in bi bila nenavadna situacija, če bi se vse panoge tako
               organizirale in prišle s predlogom zakona vsaka zase, potem najbrž ne bi znali
               odreagirati, ker bi razsuli sistem. Ugotavlja se pa tudi, da je to ena izmed panog,
               ki je najbolj obremenjena z zaposlovanjem in delom na črno, kar seveda ima velike
               gospodarske posledice. Seveda tisto, kar mi sami menimo, da je bilo ključno pri tem,
               da se je zakon sestavil iz dveh delov – iz enega, ki ga podpiramo in iz enega, do
               katerega imamo pomislek, – torej ključno pri tem pa je bila presija, ki jo je dobro
               organizirana panoga izvršila preko Obrtno-podjetniške zbornice Slovenije z grožnjo
               državljanske nepokorščine in mi ocenjujemo, da je vlada tukaj klonila pred pritiskom
               bolj kot pred argumenti. Zakaj smo kljub temu podprli zakon v prejšnji obravnavi?
               Prvič, zato, ker se strinjamo z vlado, da je treba zanemarjene razmere v prometu
               spremeniti. Drugič, zato, ker menimo, da je reorganizacija javnega potniškega
               prometa, vključno z direkcijo, kakršna je sedaj predvidena, po naši sodbi potrebna.
               Še najbolj podpiramo projekt integriranega potniškega prometa. Podpiramo neodvisnost,
               samostojnost, strokovnost teh služb, za katere vlada zagotavlja, da bodo v bodoče
               boljše. In podpiram tudi možnost, da se skozi ta zakon nekoliko izboljša varovanje
               interesov potrošnikov in podpiramo vse tiste posledice, ki bi jih lahko na to
               posredno vezali, bodisi da gre za energetiko bodisi da gre za vplive na okolje,
               bodisi da gre za varstvo potrošnikov. Smo pa že takrat opozarjali na to, da je vsaj
               pet elementov v tem zakonu, do katerih imamo pomisleke in imeli so jih tudi drugi,
               imela jih je Gospodarska zbornica Slovenije, Trgovinska zbornica Slovenije, pa tudi
               Zakonodajno-pravna služba našega parlamenta. Ta opozorila so bila v glavnem
               preslišana in preslišano je bilo tudi to, kar smo sami menili, da bi ta drugi del
               sodil v drug zakon, ne v Zakon o cestnem prometu. Tisto, kar je tudi za nas strokovno
               in sicer sporno, so plačilni roki, je solidarna odgovornost, je prenos potrebe s
               strani državnih organov na gospodarske subjekte, da preverjajo dovolilnice, pa tudi
               direktna podelitev javnih pooblastil samo dvema izmed vseh zbornic se nam je zdela
               nekoliko problematična. No, zato je sledil veto. Zakonodajno-pravna služba je ob
               pomislekih, ki jih je navedel Državni svet, ponovno izpostavila, da te spremembe niso
               dovolj utemeljene in vlada se je na to odzvala, vendar mi ocenjujemo, da se je
               odzvala tako, da je manj stvari razčistila in da je še bolj poglobila nekatere naše
               dvome. Zato bomo ob današnjem glasovanju glasovali nekoliko drugače kot poprej in bo
               vsak glasoval po svojem osebnem prepričanju.</p>
            </sp>
            <sp xml:id="SDZ5-Redna-29-2011-06-14.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Janko Veber.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp16">

               <speaker>JANKO VEBER:</speaker>

               <p>Hvala za besedo. Tudi v imenu Poslanske skupine Socialnih demokratov lep pozdrav
               vsem!</p>
               <p>Naj povem, da bomo v Poslanski skupini Socialnih demokratov ponovno podprli Zakon o
               spremembah in dopolnitvah Zakona o prevozih v cestnem prometu, pri tem pa želimo
               izpostaviti naslednje argumente za ponovno podporo. Dejstvo je, da zakon resnično
               končno ureja tudi javni potniški promet, ki je v primerjavi z ostalimi državami
               članicami Evropske unije izjemno zapostavljen v Sloveniji, saj vse manj potnikov
               uporablja tako avtobusni kot tudi železniški javni potniški prevoz. In rešitev, ki je
               zapisana v zakonu, pomeni tudi racionalizacijo javne uprave na tem področju, saj se
               združuje več državnih organov, tako v Ministrstvu za promet: Direkcija RS za ceste,
               Direkcija RS za vodenje investicij v javno železniško infrastrukturo kot tudi pri
               Ministrstvu za šolstvo in šport, pri Ministrstvu za visoko šolstvo, znanost in
               tehnologijo ter pri Ministrstvu za delo, družino in socialne zadeve, torej vsi ti
               organi se združujejo v en organ - Direkcijo RS za javni potniški promet, ki bo veliko
               lažje vzpostavila vse korake, ki so potrebni za to, da v vendarle zaživi enotna
               vozovnica in usklajen vozni red pri avtobusnih kot tudi železniških javnih potniških
               prevoznikih. Zmanjšujejo se tudi administrativne ovire pri kontroli dovolilnic, ne
               glede na to, da Gospodarska zbornica Slovenije in Obrtno-podjetniška zbornica
               Slovenije opozarjata na to, da prenaša država del odgovornosti na podjetja. Menimo,
               da to vendarle občutno zmanjšuje vse administrativne ovire in da bo neposreden
               kontakt med uporabniki storitev tisti, ki bo izboljšal tudi to kontrolo in s tem
               stabiliziral avtoprevozniško dejavnost. Torej sam zakon tudi zmanjšuje plačilne roke
               na 30 dni. S tem želimo dati odgovor na zahtevne gospodarske razmere, ki so nastale v
               avtoprevozniški dejavnosti tudi zaradi gospodarske krize, kajti dejstvo je, da so
               vendarle prevozniki nekako najšibkejši člen v tej verigi in menimo, da vendarle
               posledice pri plačevanju te storitve tako s strani dobaviteljev kot tudi trgovcev,
               vendarle ne more vplivati tako usodno na gospodarstvo ali pa na trgovine, da bi imeli
               zaradi tega ali likvidnostne težave ali pa sploh težave pri svojem poslovanju.
               Nasprotno, ocenjujemo, da bodo vsi trije partnerji tudi zaradi solidarne odgovornosti
               bistveno bolj spremljali vse te postopke in poskušali tudi poravnavati medsebojne
               obveznosti. Gre v tem zakonu tudi za javno pooblastilo tako Obrtno-podjetniški
               zbornici Slovenije kot tudi Gospodarski zbornici Slovenije za izdajanje licenc in
               dovolilnic, ker ne nazadnje menimo, da gre za upoštevanje dobre prakse v preteklosti
               in lahko v prihodnosti to pomeni poenostavitev postopkov in seveda tudi zadovoljstvo
               vseh uporabnikov zaradi pregledne in hitre izdaje licenc in dovolilnic. To so
               razlogi, zaradi katerih menimo, da lahko ta zakon v Poslanski skupini Socialnih
               demokratov ponovno podpremo in si želimo, da čim prej zaživi. Hvala.</p>
            </sp>
            <sp xml:id="SDZ5-Redna-29-2011-06-14.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil dr. Peter
               Verlič.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp18">

               <speaker>DR. PETER VERLIČ:</speaker>

               <p>Spoštovani!</p>
               <p>V Poslanski skupini Slovenske demokratske stranke se v celoti strinjamo z zahtevo
               Državnega sveta, saj smo tudi sami nasprotovali takšnim rešitvam, na katere opozarja
               tudi v tem vetu predlagatelj, to je Državni svet. In zato bomo tako kot prvič pri tem
               zakonu tudi sedaj glasovali proti. Proti bomo glasovali zato, ker smo že pri prvi
               obravnavi tega zakona predlagali po našem mnenju amandmaje, ki bi bili bistveno
               boljši in verjetno potem sploh ne bi prišlo do veta. Namreč, naš predlog je bil, da
               se delitev dovolilnic prenese na Carinsko upravo Republike Slovenije kot državni
               organ, in da tega ne počneta Obrtno-podjetniška zbornica Slovenije in pa Gospodarska
               zbornica Slovenije. S tem, s to rešitvijo smo ustvarili monopol. Vemo, da bi to javno
               pooblastilo bilo pošteno, če bi bilo prosto dostopno, se pravi, da bi se lahko za
               podelitev pooblastila potegovale še kakšne druge zbornice, imamo namreč najmanj še
               eno, to je Avtoprevozniška zbornica in argument, da sta doslej zbornici to dobro
               delali, ni edini prepričljiv. Gre za monopol in gre tudi za konflikt interesov, saj
               če si predstavnik obrtne zbornice, boš verjetno lažje prišel do dovolilnice kot če si
               predstavnik neke druge, ki tega pooblastila nima.</p>
               <p>Kar se tiče plačilnih rokov smo tudi mnenja, da je to res treba reševati celovito in
               pa, amandma, ki bi pa pravzaprav najbolj pomagal avtoprevoznikom, in ki ga smiselno
               ureja tudi evropska direktiva o pomoči ob krizi in resnih motnjah, to pa je, da damo
               ministru za promet pristojnosti, da avtoprevozniški dejavnosti takrat pomaga. Naj še
               enkrat citiram, kaj smo predlagali. Predlagali smo, da ima minister v času krize in
               resnih motenj pristojnosti, da sprejme zaščitne ukrepe, citiram, "tako da bi lahko
               med drugim te zaščitni ukrepi zadevali znižanje cestnin in raznih pristojbin,
               znižanje trošarin, uvedbo raznih davčnih olajšav, znižanje raznih dajatev na plače
               zaposlenih v sektorju, dodatne olajšave za podjetja, katera večji del dejavnosti
               opravljajo v tujini, itd." Ampak ta amandma ni bil sprejet, predstavnik
               Obrtno-podjetniške zbornice pa je razmišljal, če bi naj bi bilo to treba vprašati v
               Bruslju. Ta ukrep bi bolj pomagal kot vsi ti plačilni roki. Poglejte, glede plačilnih
               rokov si očitno v gospodarstvu niso edini in je res treba to celovito reševati,
               čeprav menimo, da je na področju plačilne discipline treba nekaj narediti, ampak ne
               samo na področju avtoprevozniškega sektorja, ampak v celoti. Zmotno se govori, da je
               to avtoprevozniški zakon. Ne, ta novela hkrati ureja tudi področje javnega potniškega
               prometa, ki ga je seveda treba urediti celovito, tako kot je bilo rečeno, z neko
               institucijo, z usklajenimi voznimi redi, enotno vozovnico, ampak tako kot je bila
               obljuba ministra za promet, naj bi se to rešilo v posebnem zakonu o integriranem
               javnem potniškem prometu, ki ga pa ni, namesto tega pa smo dobili sedaj to v
               avtoprevozniškemu zakonu, ki je bil očitno tudi po diktatu ulice avtoprevozniške
               sprejet, vsaj tako smo prej slišali predstavnika Državnega sveta, se je pa zraven
               priklopilo neke rešitve za integriran javni potniški promet. Glavna rešitev je pač
               seveda ta, da se ustanavlja nova institucija v poplavi institucij, ki pa bo sedaj kar
               na lepem rešila integrirani javni potniški promet. Ne da vsebinsko tega področja ni
               treba urediti, samo priklopilo se je zraven, da bo šlo lažje skozi. Če bo
               avtoprevozniški sprejet, ker mora biti, ker drugače bodo avtoprevozniki zaprli ceste,
               dajmo pa zraven še malo javnega potniškega prometa, pa smo zapakirali in zakon
               sprejmemo.</p>
               <p>Poslanska skupina bo, tako kot prvič, glasovala proti.</p>
            </sp>
            <sp xml:id="SDZ5-Redna-29-2011-06-14.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Alojz Posedel.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp20">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod predsednik. Lep pozdrav vsem!</p>
               <p>V Poslanski skupini Zares bomo tudi danes podprli predlog zakona. Žal nam je, da je
               do veta prišlo. Iz preprostega razloga, ker je v celotnem zakonu veliko zelo dobrih
               rešitev, potrebnih rešitev za področje prevoza v cestnem prometu in nam je zato žal,
               da je zaradi teh treh stvari, zaradi katerih je Državni svet izglasoval veto, prišlo
               do tega, da bomo danes ponovno glasovali.</p>
               <p>Prepričani smo, da se je ministrstvo pravilno lotilo reševanja težav in da je tudi v
               teh težavnih razmerah prisluhnilo avtoprevoznikom, ki se srečujejo s še posebej
               veliko plačilno nedisciplino, in da bo uvedba 30 dnevnega plačilnega roka to uredila.
               Želeli bi si, tako kot tudi nekateri drugi, da bi to bilo urejeno tudi za druge.
               Obvezni rok ali pa v drugem zakonu, pa vendar, glede na to smo prepričani, da je
               argument Državnega sveta premajhen, da ne bi tako glasovali.</p>
               <p>Enako je tudi ta solidarna odgovornost, za katero menimo, da je prav, da se naročnik
               zave pomembnosti prevoznika in da skupaj skrbita za to, da bo prevoz tudi dejansko
               plačan in zato bomo glasovali za.</p>
               <p>Enako ocenjujemo, da bo ureditev, kot jo je ministrstvo predlagalo v primeru
               podeljevanja dovolilnic, zmanjšala birokratske ovire in da bodo glede na to, da so
               sami predlagatelji tudi koristniki teh uslug, tudi sami najprej ugotovili, če to ne
               bo delovalo. Zato se ob zavedanju opozoril Državnega sveta in nekaterih zbornic in
               dela gospodarstva zavedamo resnosti teh opozoril. Upamo tudi, da se tega zavedajo
               avtoprevozniki in da bodo v primeru da se bodo te bojazni izkazale kot resnične tudi
               pravočasno in pravilno odreagirali in rešili morebitne težave.</p>
               <p>V poslanski skupini bomo ponovno glasovali za ta zakon.</p>
            </sp>
            <sp xml:id="SDZ5-Redna-29-2011-06-14.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Janez Ribič.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp22">

               <speaker>JANEZ RIBIČ:</speaker>

               <p>Pozdravljeni, spoštovani poslanke in poslanci!</p>
               <p>V Poslanski skupini Slovenske ljudske stranke smo v razpravi o zakonuopozorili in
               izrazili nekatere pomisleke, zahtevali pojasnila glede posameznih rešitev in
               opozorili na nespoštovanje Poslovnika Državnega zbora. Kljub temu, da nismo dobili
               ustreznih pojasnil, smo zakon podprli, saj menimo, da moramo v gospodarski krizi
               ukrepati hitro. Zato bomo ponovno podprli zakon kljub nekaterim pomislekom. Zanje naj
               odgovarja predlagatelj. Ponovno poudarjamo, da bi morala v Sloveniji končno zaživeti
               večja povezanost avtobusnega in železniškega prometa, kar bi prineslo veliko
               pozitivnih posledic, predvsem pa bi z enotno vozovnico spodbudili večjo uporabo
               javnih prevoznih sredstev, saj je nesprejemljivo, da se na daljših linijskih prevozih
               na avtobusih vozi tako malo potnikov, včasih samo eden ali dva.</p>
               <p>Dodaten pogoj za to je seveda tudi cenovna sprejemljivost takšnih prevozov. Podpiramo
               ureditev in vzpostavitev celovitega upravljanja sistema integriranega javnega
               potniškega prometa, ki bo potekalo hkrati na dveh nivojih. Predlog zakona prinaša
               poleg uvedbe 30-dnevnega plačilnega roka tudi potrebno delitev licenc na licenco v
               notranjem prometu in na mednarodno licenco ter delitev in uporabo dovolilnic CEMT. V
               zakonu je opredeljena tudi podelitev javnih pooblastil in pristojnosti delitve licenc
               in dovolilnic.</p>
               <p>Poslanci Slovenske ljudske stranke kljub pomislekom pozdravljamo spremembe zakona,
               saj gre za enega od redkih ukrepov te vlade za učinkovitejšo pomoč eni branži
               gospodarstva. Glede instituta solidarne odgovornosti dolžnika smo tudi mi opozorili
               na bojazen, da se bodo pojavili dvomi o enostranskem pristopu. Kljub temu pa smo
               prepričani, da so ti ukrepi dobronamerni in se bodo z njimi izboljšale razmere
               manjših avtoprevoznikov kot šibkejšega člena v primerjavi z drugimi večjimi
               poslovnimi subjekti. S tem zakonom se delno uresničujejo nekatere zahteve
               Obrtno-podjetniške zbornice Slovenije, zato smo zakon podprli in ga bomo tudi tokrat.
               Hvala.</p>
            </sp>
            <sp xml:id="SDZ5-Redna-29-2011-06-14.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               Anton Urh.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp24">

               <speaker>ANTON URH:</speaker>

               <p>Hvala za besedo, gospod predsednik. Spoštovani državni sekretar s sodelavcem,
               kolegice in kolegi!</p>
               <p>V Poslanski skupini DeSUS bomo tudi tokrat ponovno podprli predlog novele Zakona o
               prevozih v cestnem prometu.</p>
               <p>Gre za enega od zakonov, s katerim je Vlada Republike Slovenije želela odgovoriti na
               zahteve Obrtno-podjetniške zbornice Slovenije. Po zagotovilih predlagatelja ministra
               za promet naj bi ta zakonska novela prispevala k zmanjševanju posledic krize na
               avtoprevozniško dejavnost, uredila odnose v avtoprevozništvu in plačilno disciplino.
               Novela namreč določa 30-dnevni plačilni rok s solidarno odgovornostjo. Solidarna
               odgovornost je potrebna zaradi specifike pogodb v dejavnosti, ki se sklepajo med
               dvema strankama v korist tretjega.</p>
               <p>Z zakonsko novelo se poenostavlja tudi institut preverjanja in potrjevanja dovolilnic
               v podjetjih, določa pa se tudi okvir pristojnosti in nalog Direkcije RS za javni
               potniški promet. Z ustanovitvijo direkcije se bo zagotavljala višja stopnja strokovne
               samostojnosti, učinkovitosti in kakovosti pri opravljanju in vodenju nalog sistema
               gospodarske javne službe potniškega prometa. V ta namen bodo združeni kadrovski in
               finančni viri, kar pomeni tudi bolj sistemsko in racionalno rabo proračunskih
               sredstev. Vlada želi z ustanovitvijo direkcije promovirati enega najmanj uporabljenih
               javnih prevozov in uvesti sistem integriranega potniškega prometa. Ta projekt na
               Ministrstvu za promet že teče, končal pa se bo z integracijo voznih redov in uvedbo
               enotne vozovnice.</p>
               <p>Dejstvo je, da je problematika javnega potniškega prometa zelo aktualna in zahteva
               čim prejšnje in učinkovite ukrepe na ravni države, regij in občin. Slovenija je na
               zadnjem mestu po rabi javnega potniškega prometa med državami članicami EU, kar jasno
               kaže na zanemarjenost tega področja na vseh nivojih. Podatki Eurostata kažejo, da je
               leta 2006 v Sloveniji od vseh narejenih potniških kilometrov z vlakom prepotovalo 3,2
               % potnikov, z avtobusom 3,6 % potnikov, z osebnim avtomobilom pa kar 91,3 % vseh
               potnikov.</p>
               <p>V program blaženja in prilagajanja podnebnim spremembam je nujno treba vključiti tudi
               ukrepe za spodbujanje javnega potniškega prometa. Slovenija je namreč v zadnjih letih
               v stopnji motorizacije dohitela in celo prehitela številne zahodnoevropske države. V
               Sloveniji se je število registriranih avtomobilov od leta 1995 do leta 2007 povečalo
               za 37 %, kar pomeni, da v naši državi količina cestnega prometa občutno narašča,
               obenem pa močno upada interes za uporabo javnega potniškega prometa. Država si
               prizadeva ustaviti trend upadanja števila uporabnikov javnega potniškega prometa in
               dolgoročno doseči njegovo povečanje tudi s projektom integriranega javnega potniškega
               prometa, ki bo do konca leta 2013 zagotovil uvedbo enotne vozovnice in usklajenih
               voznih redov avtobusnega in železniškega prometa. V ta namen se bo ta sistem vključil
               v novega upravljavca Direkcijo RS za javni potniški promet.</p>
               <p>Kot že rečeno, bomo v Poslanski skupini DeSUS ponovno podprli predlog novele. Hvala
               lepa.</p>
            </sp>
            <sp xml:id="SDZ5-Redna-29-2011-06-14.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Silven
               Majhenič.</p>
            </sp>
            <sp xml:id="SDZ5-Redna-29-2011-06-14.sp26">

               <speaker>SILVEN MAJHENIČ:</speaker>

               <p>Spoštovani gospod predsednik, spoštovani poslanci!</p>
               <p>Zakon o spremembah in dopolnitvah Zakona o prevozih v cestnem prometu, ki ga je
               Državni zbor sprejel 24. 5. je Državni svet zavrnil z utemeljitvijo predlaganih
               členov zakona, kateri so bili sporni tudi za Poslansko skupino Slovenske nacionalne
               stranke ob obravnavi in sprejetju zakona v Državnem zboru in so se nanašale na
               področje podeljevanja licenc, delitev dovolilnic, in kar je še posebej pomembno, na
               plačilne roke. Seveda se v vseh teh predlogih odraža upravičen dvom, da zakon ne
               ponuja prevoznikom pričakovanih izboljšav, kljub temu pa so avtoprevozniki
               prepričani, da je za njih zakon dober in da rešuje nevzdržno stanje avtoprevoznikov.
               V Poslanski skupini Slovenske nacionalne stranke menimo, da je treba nepravilnosti
               odpraviti čim prej, vendar na način, ki bo status avtoprevoznikov reševal samostojno
               in na daljši rok. Pričakovati bi bilo, da se zakon uskladi z že veljavno in obstoječo
               zakonodajo, ki v določenih segmentih že danes govori v prid prevoznikov v širšem
               pomenu, vendar kot vidimo, se tudi na tem področju srečujemo z nespoštovanjem pri
               izvajanju zakonov, ki pa so po mnenju Slovenske nacionalne stranke napisani zelo
               jasno. To pa še enkrat potrjuje dejstvo, da slovenski kapitalizem deluje brez
               potrebnih zakonskih in moralnih zavor. Težko je iz tega zakona izluščiti, da je to
               avtoprevozniški zakon, saj omenja ustanovitev organa javnega potniškega prometa, ki
               pa z avtoprevozniki nima nič skupnega. Pa vendar, če vidijo avtoprevozniki v teh
               predlogih zakona rešitev, je prav, da jim politika tudi prisluhne. Strinjam se, da je
               prav, da o zakonu soodloča tudi tisti, na katerega se zakon neposredno nanaša in da
               je z zakonom in po zakoniti poti zagotovljeno funkcioniranje in obstoj teh
               podjetnikov. Vseskozi se pogovarjamo, da je treba prisluhniti in se pogovarjati z
               obrtniki in podjetniki, ko se pripravljajo zakoni, da bodo ti pripravljeni in
               napisani strokovno in predvsem izhajali iz prakse, kajti le oni se srečujejo na trgu
               s konkurenco, ki je čedalje hujša, neomajna, še posebej na evropskem trgu in so
               njihove izkušnje več kot potrebne, ko se zakoni tudi pripravljajo. Se strinjam z
               avtoprevozniki, da politika vselej nima prav, saj so gledanja predvsem kabinetno
               usmerjena, kar pa se na realnem trgu pokaže povsem drugače. Podatek, da so trgovci v
               letu 2010 ustvarili za 155 milijonov dobička in da so avtoprevozniki na račun
               nespoštovanja plačilne discipline pridelali za 25 milijonov izgube, je dovolj
               zgovoren podatek, da je treba slednjim zagotoviti, da bodo kljub tudi nelojalni
               konkurenci preživeli in ustvarjali dobiček, ki bi najbrž tudi bil, če bi bila plačila
               redna. Seveda se pa vse to nanaša na dosledno spoštovanje zakonov, ki že veljajo. Kot
               sem že omenil, ta zakon ni ravno tisto, da bi prepričal poslance Slovenske nacionalne
               stranke, da je kvaliteten, vendar menimo, da je pa dobronameren. Avtoprevozniki
               verjamejo, da so s tem zakonom njihove težave rešene, in zato v Slovenski nacionalni
               stranki sprejetju zakona ne bomo nasprotovali.</p>
            </sp>
            <sp xml:id="SDZ5-Redna-29-2011-06-14.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na glasovanje.
               Poslanke in poslance prosim, da preverite delovanje glasovalnih naprav. Prehajamo na
               odločanje o navedenem zakonu. Ob tem vas želim opozoriti, da mora pri ponovnem
               odločanju skladno z drugim odstavkom 91. člena Ustave Republike Slovenije za sprejem
               navedenega zakona glasovati večina poslancev Državnega zbora, to je 46 ali več.
               Glasujemo. Ne dela? Navzočih je 68 poslank in poslancev, za je glasovalo 49, proti
               15.</p>
               <p><stage>(Za je glasovalo 49.)</stage> <stage>(Proti 15.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  EVROPSKIH SVETIH DELAVCEV, V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila vlada. Za dopolnilno
               obrazložitev predloga zakona dajem besedo predstavniku vlade. Besedo ima dr. Anja
               Kopač Mrak, državna sekretarka na Ministrstvu za delo, družino in socialne zadeve.
               Prosim.</p>
            </sp>
            <sp xml:id="SDZ5-Redna-29-2011-06-14.sp28">

               <speaker>DR. ANJA KOPAČ MRAK:</speaker>

               <p>Hvala za besedo. Spoštovani predsednik, drage poslanke in poslanci!</p>
               <p>Pred vami je danes zakon, ki v naš pravni red prinaša prenovljeno direktivo, ki ureja
               ustanavljanje evropskih svetov delavcev ali drugo ureditev postopka obveščanja in
               posvetovanja z delavci v večjih multinacionalkah v državah članicah Evropske unije in
               Evropske gospodarske skupnosti, ki je bila sprejeta leta 2009. Na ta način namreč
               lahko v družbah in povezanih družbah, ki so ustanovljene v državah članicah in imajo
               zaposlenih najmanj 1000 delavcev in od tega najmanj po 150 delavcev v vsaj dveh
               državah članicah, v teh državah lahko poteka obveščanje in posvetovanje med delavci
               in poslovodstvom glede razvoja poslovanja in glede vseh pomembnih odločitev na
               nadnacionalnem nivoju, ki bi seveda lahko imele vpliv na zaposlovanje ali delovne
               pogoje v okviru teh evropskih delavskih svetov. Ta direktiva, na katero so močno
               vplivali socialni partnerji na ravni Evropske unije, je prenovila staro direktivo na
               tem področju, ki je bila iz leta 1994. Osnovni cilj prenovljene direktive pa je
               zagotoviti večjo učinkovitost pravice do obveščanja in posvetovanja z delavci na
               nadnacionalni ravni, ki je tudi ena izmed temeljnih pravic, določena v več drugih
               direktivah in tudi v Evropski socialni listini, povečati delež ustanovljenih
               evropskih svetov delavcev, trenutno jih imamo le eno tretjino, a izboljšati pravno
               varnost...</p>
            </sp>
            <sp xml:id="SDZ5-Redna-29-2011-06-14.sp29">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani.</p>
            </sp>
            <sp xml:id="SDZ5-Redna-29-2011-06-14.sp30">

               <speaker>DR. ANJA KOPAČ MRAK:</speaker>

               <p>... in zagotoviti boljšo povezanost med direktivami na področju obveščanja in
               posvetovanja delavcev, ki so urejena na različnih podpodročjih. 6. junija 2011 je
               staro direktivo v celoti nadomestila nova direktiva, zato morajo vse države članice
               čim prej ustrezno prenesti določbe te prenovljene direktive v svoj pravni red.
               Predlog zakona o evropskih svetih delavcev je obravnaval tudi Ekonomsko-socialni svet
               in ga v celoti podprl. Torej naši socialni partnerji zakon v celoti podpirajo, zato
               bi, če se strinjate, tudi prosili, če se lahko danes po drugi obravnavi v skladu s
               Poslovnikom Državnega zbora opravi tudi tretja obravnava tega zakona. Hvala.</p>
            </sp>
            <sp xml:id="SDZ5-Redna-29-2011-06-14.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo predsednici dr.
               Andreji Črnak Meglič.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp32">

               <speaker>DR. ANDREJA ČRNAK MEGLIČ:</speaker>

               <p>Lep pozdrav, gospod predsednik, gospa državna sekretarka s sodelavcem!</p>
               <p>Odbor za delo, družino, socialne zadeve in invalide je kot matično delovno telo
               obravnaval Predlog zakona o evropskih svetih delavcev, ki ga je Državnemu zboru v
               obravnavo in sprejetje po rednem postopku predložila Vlada. Seji odbora so
               prisostvovali predstavnice in predstavniki predlagatelja predloga zakona z državno
               sekretarko, predstavnica Zakonodajno-pravne službe, predstavnik Komisije Državnega
               sveta za socialno varstvo, delo, zdravstvo in invalide in predstavnik Konfederacije
               novih sindikatov Slovenije - Neodvisnost, Konfederacije sindikatov 90 Slovenije in
               Zveze svobodnih sindikatov Slovenije. Odbor je bil seznanjen z mnenjem
               Zakonodajno-pravne službe, ki je predlog zakona proučila z vidika skladnosti z ustavo
               in pravnim sistemom ter zakonodajno-tehničnega vidika. Na podlagi njenega mnenja so
               bili vloženi in tudi sprejeti amandmaji poslanskih skupin SD, Zares, DeSUS in LDS.
               Mnenje Komisije Državnega sveta za socialno varstvo, delo, zdravstvo in invalide, ki
               je predlog zakona podprla, je na seji odbora na kratko predstavil predstavnik
               Državnega sveta. V uvodni dopolnilni obrazložitvi členov je predstavnica
               predlagatelja na kratko predstavila temeljne razloge za sprejetje zakona. Brez
               razprave je odbor sprejel vse vložene amandmaje in glasoval o vseh členih predloga
               zakona skupaj in ga sprejel. Pripravljeno je dopolnjeno besedilo predloga zakona, v
               katerega so vključeni sprejeti amandmaji. Dopolnjen predlog zakona je sestavni del
               tega poročila. Hvala.</p>
            </sp>
            <sp xml:id="SDZ5-Redna-29-2011-06-14.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine nepovezanih
               poslancev bo predstavil Vili Rezman.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp34">

               <speaker>VILI REZMAN:</speaker>

               <p>Hvala lepa, predsednik.</p>
               <p>Poslanska skupina nepovezanih poslancev bo, domnevam, tako kot tudi vse ostale
               poslanske skupine predlog podprla. Bistvo tega predloga je povečati možnosti
               informiranja in pod narekovaji, vpliva zaposlenih na odločanje v multinacionalkah in
               verjetno ni nikogar, ki bi temu izrecno želel nasprotovati. Mi pravzaprav sledimo
               direktivi, kakor je bilo povedano, lovimo rok za rep, kakšen dan ga bomo zamudili,
               ampak ne bo tragedije. Sicer pa menimo, da podatki, ki govorijo o evropskih svetih
               delavcev, nagovarjajo k temu, da takšen zakon tudi pri nas podpremo in ga tudi
               kasneje implementiramo v čim večji možni meri. Evropski zemljevid je namreč poln
               belih lis kar se tiče evropskih svetov delavcev. Kar se tiče Slovenije, je to
               popolnoma prazen list, na katerem še nič ni vpisanega. Kar se tiče drugih evropskih
               držav, pridruženih Evropski uniji so tudi v skromnem obsegu izkoristile to možnost,
               ki jo direktiva daje, in zanimivo je ali pa morebiti je celo treba poudariti, da so
               evropski sveti delavcev najbolj množično prisotni v najbolj razvitih državah.
               Verjetno to kaže na povezanost soodločanja, pod narekovaji, z razvitostjo poslovne in
               siceršnje kulture v posamičnih državah in korporacijah. Gre namreč za to, da se lahko
               to uveljavlja po svobodni volji delavcev, sami izbirajo to možnost in gre za to, da
               imajo to možnost v tistih družbah, ki so multinacionalke in v katerih je vsej 150
               zaposlenih iz vsake države. Kar se tiče sektorjev je zanimivo, da je največ evropskih
               svetov delavcev ustanovljenih na področjih kovinarskega, kemičnega, gradbenega,
               hotelsko-turističnega in kmetijskega sektorja. Sami sektorji, ki so v Evropi tudi
               zelo razviti, in ki v veliki meri pomenijo panoge, ki so delovno intenzivne. Tudi
               zavoljo tega je to verjetno lahko nek poseben poudarek. Je pa iz podatkov razvidno,
               da ni neke velike zavzetosti za ustanavljanje evropskih svetov delavcev, razen
               takrat, ko dobijo zaposleni impulz in to se je zgodilo pred več kot desetletjem s
               takratno direktivo in najbrž bo nekaj podobnega tudi po tej direktivi, ki je bila
               zadnja spremenjena. Tudi naš predlog zakona lahko k temu prispeva, ampak z oziroma na
               velikost Slovenije in z oziroma na velikost družb pri nas kaj pomembnega mi k temu ne
               moremo dodati. Gre torej za bolj ali manj kampanjske ustanovitve evropskih svetov
               delavcev, ki pa vendarle kasneje ohranijo svojo aktivnost in se torej v trendu
               število evropskih svetov delavcev zvišuje.</p>
               <p>Katere so pristojnosti teh evropskih svetov? Pristojnosti so pravzaprav skromne, tako
               vsaj mi v naši poslanski skupini to razumemo. Gre za to, da zaposleni smejo biti
               ustrezno informirani. Gre za to, da imajo sami, bi rekel, svobodno pravico, da
               ustanavljajo take svete. Gre za to, da imajo tisti, ki so v organih zaposleni oziroma
               ki so v teh organih, tudi določene pravice v zvezi z informiranjem in srečevanjem s
               poslovodstvi. Enkrat letno je to obvezno. Sicer pa mi menimo, da predstavniki v
               evropskih svetih delavcev tega niso vzeli kot neko zelo pomembno in avtonomno
               pravico, ki bi jo želeli izkoristiti, sicer bi situacija statistično bila najbrž
               drugačna.</p>
               <p>Kljub vsemu gre za pozitiven premik. Gre za to, da se vendarle povečuje informiranje,
               da se omogoča, da delavci dajo mnenja k najpomembnejšim odločitvam in da se na ta
               način vzpostavlja tudi nek nadzor nad temi odločitvami. Vse tri komponente mi v
               Poslanski skupini nepovezanih poslancev tudi podpiramo. Podprli bomo predlog tega
               zakona.</p>
            </sp>
            <sp xml:id="SDZ5-Redna-29-2011-06-14.sp35">

               <speaker>PREDSEDNIK DR. PAVEL GANTAR:</speaker>

               <p>Stališče Poslanske skupine Socialnih demokratov bo predstavil Marijan Križman.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp36">

               <speaker>MARIJAN KRIŽMAN:</speaker>

               <p>Lep pozdrav vsem skupaj!</p>
               <p>Sodelovanje delavcev pri upravljanju ima tako v slovenskem kot tudi v širšem
               evropskem prostoru pomembno mesto in dolgoletno tradicijo. Enega od novejših
               instrumentov soupravljanja delavcev predstavljajo tudi evropski sveti delavcev, ki so
               se začeli vzpostavljati s krepitvijo skupnega notranjega trga in kot posledica vedno
               večje vpetosti evropskega gospodarstva v procese globalizacije. Delovanje notranjega
               trga v povezavi z globalizacijo evropska podjetja postavljajo v novo situacijo.
               Poslovanje podjetij vedno bolj presega meje ene države oziroma dobiva izrazito
               nadnacionalni značaj, vzporedno pa se razvijajo tudi nove oblike participacije
               delavcev v podjetjih. Evropski sveti delavcev torej niso abstraktne entitete, temveč
               so organi delavcev, ki delujejo preko državnih meja in skrbijo za informiranje ter
               posvetovanje delavcev, ki so zaposleni v mednarodnih družbah. Z Direktivo Sveta
               94/45/ES z dne 22. septembra 1994 o ustanovitvi evropskih svetov delavcev je bil leta
               1994 postavljen v temelj za uresničevanje delavske participacije v podjetjih in
               skupinah podjetij, ki delujejo na območju Evropske unije. Ta direktiva je bila leta
               2009 spremenjena z namenom, da se izboljša pravna varnost in zagotovi boljša
               povezanost med direktivami na področju obveščanju in posvetovanja z delavci ter da se
               poveča delež ustanovljenih evropskih svetov delavcev.</p>
               <p>Podatki Evropske komisije iz leta 2009 namreč kažejo, da je v državah članicah
               zaenkrat ustanovljenih manj evropskih svetov delavcev, kot bi jih bilo lahko. Tako so
               evropski sveti delavcev ustanovljeni le v 36 % podjetij, ki jih zajema obseg uporabe
               direktive. Največ aktivnih evropskih svetov delavcev je v družbah, ki so upravni
               centri multinacionalk v Nemčiji, Veliki Britaniji in Franciji. Trenutno v Sloveniji
               še ni evropskega sveta delavcev v multinacionalni družbi, ki bi imela glavno
               poslovodstvo v naši državi in v kateri bi v celoti veljale določbe našega Zakona o
               evropskih svetih delavcev. To nedvomno odraža trenutno strukturo slovenskega
               gospodarstva, v kateri ni veliko multinacionalk. Glavni namen novega Zakona o
               evropskih svetih delavcev je v slovenski pravni red prenesti prenovljeno direktivo,
               ki ureja ustanavljanje evropskih svetov delavcev in ureja postopek obveščanja in
               posvetovanja z delavci v večjih multinacionalkah v državah članicah EU in Evropskega
               gospodarskega prostora. Pri tem je treba poudariti, da tako direktiva kot tudi Zakon
               o evropskih svetih delavcev določata sistem obveščanja in posvetovanja, ki temelji na
               načelu prostovoljnosti. Obveščanje delavcev in posvetovanje z njimi je pravica
               delavcev, ni pa njihova dolžnost. V praksi to pomeni, da mora uprava družbe začeti
               postopek za vzpostavitev sistema le, če delavci to zahtevajo. Socialni demokrati
               ocenjujemo, da imamo v Sloveniji ustrezen sistem sodelovanja delavcev pri
               upravljanju. Menimo tudi, da bomo z uveljavitvijo novega Zakona o evropskih svetih
               delavcev dosegli, da bo izvajanje pravic delavcev nacionalnega obveščanja in
               posvetovanja bolj učinkovito, saj bodo normativno olajšani pogoji za ustanovitev
               evropskega sveta delavcev v multinacionalkah z glavnim poslovodstvom v naši
               državi.</p>
               <p>Socialni demokrati bomo Predlog zakona o evropskih svetih delavcev v drugi obravnavi
               podprli. Hvala.</p>
            </sp>
            <sp xml:id="SDZ5-Redna-29-2011-06-14.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Marijan
               Pojbič.</p>
            </sp>
            <sp xml:id="SDZ5-Redna-29-2011-06-14.sp38">

               <speaker>MARIJAN POJBIČ:</speaker>

               <p>Spoštovani gospod predsednik!</p>
               <p>V Slovenski demokratski stranki bomo Predlog zakona o evropskih svetih delavcev
               podprli, ker smo prepričani, da predlagani zakon rešuje problematiko, ki je pomembna,
               in jo je treba rešiti na način, kot ga opredeljuje ta zakonski predlog.</p>
               <p>Namreč, evropski svet delavcev je organ, ki predstavlja evropske delavce v večjih
               družbah in povezanih družbah, ki so ustanovljene v državah članicah Evropske unije
               ali Evropskega gospodarskega prostora. Preko njega poteka informiranje, posvetovanje
               med zaposlenimi in poslovodnimi organi glede poslovanja in seveda o pomembnih
               odločitvah, ki bi lahko vplivale na zaposlovanje in delovne pogoje na nadnacionalni
               ravni. Ta zakon prenaša v slovenski pravni red Direktivo 2009/38ES z dne 6. maja 2009
               o ustanovitvi evropskega sveta delavcev. Pomembno je poudariti, da direktiva, o
               kateri govorimo, prenavlja staro direktivo na tem področju iz leta 1994 z namenom, da
               bo zagotovljena večja učinkovitost pravic do obveščanja in posvetovanja z delavci na
               nadnacionalni ravni, ustvarja pogoje, da se ustanovi več evropskih svetov delavcev,
               izboljšuje pravno varnost in povezanost med direktivami na področju obveščanja in
               posvetovanja z delavci. Prav tako predlog zakona natančneje opredeljuje zahtevo o
               zbiranju in posredovanju podatkov, kar je dolžnost poleg glavnega poslovodstva tudi
               poslovodstev vseh družb, da posredujejo informacije vsem zainteresiranim stranem v
               pogajanjih.</p>
               <p>Predlog zakona prav tako prinaša boljše rešitve na področju načina delovanja in
               sestave posebnega pogajalskega telesa in evropskega sveta delavcev, obenem pa
               izpolnjuje zahteve direktive za dopolnitev zakonodaje za zagotovitev uravnoteženega
               predstavništva delavcev v evropskem svetu delavcev.</p>
               <p>V Slovenski demokratski stranki smo veseli, da predlagani zakon izboljšuje pravno
               varnost zaposlenih in njeno učinkovitost ter povečuje možnost udeležbe delavcev pri
               poslovnih odločitvah. Prepričani smo, da je še kako treba na področju pravne varnosti
               zaposlenih storiti veliko, če se želimo izogniti temu, kar se je v tem mandatu
               dogajalo, in se še dogaja, z zaposlenimi v naši državi.</p>
               <p>Seveda bomo v Slovenski demokratski stranki predlog zakona, ki je pred nami,
               podprli.</p>
            </sp>
            <sp xml:id="SDZ5-Redna-29-2011-06-14.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Janez Ribič.</p>
            </sp>
            <sp xml:id="SDZ5-Redna-29-2011-06-14.sp40">

               <speaker>JANEZ RIBIČ:</speaker>

               <p>Spoštovana državna sekretarka, gospa Anja Kopač Mrak, spoštovane poslanke in
               poslanci!</p>
               <p>Poslanci Slovenske ljudske stranke pozdravljamo dejstvo, da je Vlada tokrat
               spoštovala Poslovnik Državnega zbora in predlagala nov zakon namesto številnih
               dopolnil in sprememb. Zakon bomo podprli, saj prinaša izboljšanje pravic delavcev do
               obveščanja in posvetovanja v večjih družbah in povezanih družbah, ki delujejo na
               območju Evropske unije in Evropskega gospodarskega prostora, ki temelji na
               prostovoljni odločitvi delavcev. Glavno poslovodstvo mora torej začeti postopek za
               vzpostavitev sistema le, če delavci to zahtevajo. Skladno s prenovljeno direktivo bo
               zakon omogočal delavcem, da v razumnem času po posvetovanju s svojim predstavnikom
               brez poseganja v pristojnosti vodstva dajo mnenja o predlaganih rešitvah. V ta namen
               predlagani zakon predvideva dva načina, in sicer kot prvo ureja dogovor o ustanovitvi
               evropskega sveta delavcev, ki ga sestavljajo predstavniki delavcev ali ureditev
               drugačnega postopka obveščanja in posvetovanja z delavci v družbah na območju
               Evropske unije, ki poslujejo vsaj v dveh državah članicah. Poleg tega omogoča
               izobraževanje predstavnikov delavcev. V obravnavi na odboru so bili sprejeti
               amandmaji, ki odpravljajo pomanjkljivosti v besedilu zakona. Zakon je, kot je znano,
               podprl tudi Ekonomsko-socialni svet, zato se zdi, da gre za enega od redkih zakonov,
               kjer je bil socialni dialog uspešen in zato je prav, da ga podpremo.</p>
               <p>V Poslanski skupini Slovenske ljudske stranke bomo torej zakon podprli. Hvala.</p>
            </sp>
            <sp xml:id="SDZ5-Redna-29-2011-06-14.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               Franc Jurša.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp42">

               <speaker>FRANC JURŠA:</speaker>

               <p>Hvala za besedo. Lep pozdrav kolegicam in kolegom, državni sekretarki in predstavniku
               ministrstva!</p>
               <p>S predlogom tega zakona se v pravni red Republike Slovenije prenaša v letu 2009
               prenovljena evropska direktiva, ki ureja ustanavljanje evropskega sveta delavcev ali
               uvedbo postopka obveščanja in posvetovanja z delavci v družbah ali povezanih družbah
               na območju Skupnosti. Prenova direktive je nastala z namenom zagotoviti večjo
               učinkovitost pravice do obveščanja in posvetovanja z delavci v družbah na
               nadnacionalni ravni, povečati delež ustanovljenih evropskih svetov delavcev,
               izboljšati pravno varnost pri ustanavljanju in delovanju evropskih svetov delavcev in
               zagotoviti boljšo povezanost med direktivami na področju obveščanja in posvetovanja z
               delavci.</p>
               <p>V naši poslanski skupini nov zakon, ki sledi spremembam evropskega pravnega reda,
               podpiramo. Hvala lepa.</p>
            </sp>
            <sp xml:id="SDZ5-Redna-29-2011-06-14.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavila mag. Sara
               Viler.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp44">

               <speaker>MAG. SARA VILER:</speaker>

               <p>Lep pozdrav, gospod predsednik, predstavniki Vlade, poslanke in poslanci!</p>
               <p>S Predlogom zakona o evropskih svetih delavcev se v pravni red Slovenije prenaša še
               ena od številnih direktiv Evropske skupnosti. Za razliko od večjega števila že
               implementiranih direktiv v slovenski pravni sistem je predmetna direktiva razumljiva
               in oprijemljiva. Namen slednje direktive je zagotoviti večjo učinkovitost pravice do
               obveščanja in posvetovanja z delavci na nacionalni ravni, povečanje deležev
               ustanovljenih evropskih svetov delavcev in izboljšava pravne varnosti in
               zagotavljanje boljše povezanosti med direktivami na področju obveščanja in
               posvetovanja z delavci. S predlaganim zakonom o evropskih svetih delavcev naj bi se
               dosegla večja jasnost, razumljivost in preglednost na področju delovanja evropskih
               svetov delavcev, izboljšale naj bi se pravice delavcev do obveščanja in posvetovanja
               v večjih družbah in povezanih družbah, ki delujejo na območju Evropske unije in
               Evropskega gospodarskega prostora. V Slovenski nacionalni stranki bi izpostavili dve
               pomembni določbi tega predloga zakona. In sicer prvič, določbo o obveščanju
               pristojnih evropskih organizacij delavcev in delodajalcev o članih posameznih
               pogajalskih teles in o začetku pogajanja pri sestavi in delovanju posebnega
               pogajalskega telesa. Posebno pogajalsko telo ima tudi pravico, da se pred pogajanjem
               in po njem sestane brez navzočnosti predstavnikov glavnega poslovodstva in da ima v
               ta namen tudi zagotovljena sredstva za komunikacijo. Med strokovnjaki, ki jih lahko
               zaprosi za pomoč pri svojem delu, pa so izrecno navedeni tudi predstavniki sindikatov
               na ravni držav članic, kar je po mnenju Slovenske nacionalne stranke izrednega
               pomena. Tako je natančno opredeljen postopek ustanavljanja, pristojnosti in delovanja
               posebnega pogajalskega telesa in poslovodstva med dogovarjanjem o načinu obveščanja
               in posvetovanja delavcev, kar vse pripomore k učinkovitosti postopka in tudi k pravni
               jasnosti in varnosti.</p>
               <p>In drugič. Določbo v zvezi s sporazumom med glavnim poslovodstvom in posebnim
               pogajalskim telesom, kjer se izrecno zahteva, da tudi nacionalne zakonodaje dopolnijo
               svoje predpise za zagotovitev uravnoteženega predstavništva delavcev v evropskih
               svetih delavcev, in sicer po dejavnostih, kategorijah delavcev in po spolu ter
               zahtevam po dodatni ureditvi povezovanja evropskih svetov delavcev z nacionalnimi
               predstavniškimi telesi.</p>
               <p>Glede na navedeno in dejstvo, da je predlagatelj zakona dokaj natančno in celovito
               obdelal zadevno področje, bomo v Slovenski nacionalni stranki predlog zakona
               podprli.</p>
            </sp>
            <sp xml:id="SDZ5-Redna-29-2011-06-14.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Milan
               Gumzar.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp46">

               <speaker>MILAN GUMZAR:</speaker>

               <p>Hvala za besedo, gospod predsednik. Kolegice in kolegi ter vsi ostali prisotni v
               Državnem zboru, lepo pozdravljeni.</p>
               <p>V Poslanskem klubu Liberalne demokracije Slovenije bomo podprli Predlog zakona o
               evropskih svetih delavcev, s katerim se v pravni red Republike Slovenije prenaša
               Direktiva, sprejeta leta 2009, ki celovito prenavlja to področje. Glavni namen
               direktive je zagotoviti večjo učinkovitost pravice do obveščanja in posvetovanja z
               delavci na nadnacionalni ravni ter izboljšati pravno varnost in zagotoviti povezanost
               med obstoječimi direktivami na področju obveščanja in posvetovanja z delavci.</p>
               <p>Prenovljena direktiva ima nespremenjeno strukturo in še naprej daje prednost
               sprejetim in dogovorjenim rešitvam na ravni podjetja. Predlagani zakon skladno s
               prenovljeno direktivo ureja in izboljšuje pravice delavcev do obveščanja in
               posvetovanja s poslovodstvom glede razvoja poslovanja in vseh pomembnih odločitev na
               nadnacionalni ravni, ki bi lahko vplivale na zaposlovanje ali delovne pogoje v večjih
               družbah in povezanih družbah, ki delujejo na območju Evropske unije ali Evropskega
               gospodarskega prostora, in sicer najmanj v dveh državah članicah.</p>
               <p>V ta namen predlagani zakon, kakor izhaja iz zahtev direktive, predvideva dva načina
               ureditve obveščanja in posvetovanja z delavci, in sicer kot prvo ureja dogovor o
               ustanovitvi evropskega sveta delavcev, ki ga sestavljajo predstavniki delavcev, ali
               ureditev drugačnega postopka obveščanja in posvetovanja z delavci v družbah na
               območju Evropske unije, ki poslujejo vsaj v dveh državah članicah. Če takega dogovora
               ni mogoče doseči, se ob pogojih, ki jih natančno določa direktiva, evropski svet
               delavcev ustanovi v skladu z določbami zakona, ki povzemajo zahteve iz aneksa
               direktive. Tudi prenovljena direktiva določa sistem obveščanja in posvetovanja, ki
               temelji na načelu prostovoljnosti. Obveščanje delavcev in posvetovanje z njimi je
               pravica delavcev, ne pa njihova dolžnost. Glavno poslovodstvo mora začeti postopek za
               vzpostavitev sistema le, če delavci to zahtevajo.</p>
               <p>Ker bo zakon tudi redakcijsko in nomotehnično izboljšan, s čimer bo dosežena večja
               jasnost, razumljivost in preglednost pravnega predpisa in ker prinaša pomemben
               napredek na področju ohranjanja pravic delavstva, ga bomo v Poslanskem klubu
               Liberalne demokracije Slovenije podprli.</p>
            </sp>
            <sp xml:id="SDZ5-Redna-29-2011-06-14.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Glasovanje o predlogu zakona bomo v skladu s časovnim potekom seje Državnega zbora
               opravili danes v okviru glasovanj, pol ure po zaključeni 26. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  DOPOLNITVI ZAKONA O JAVNIH CESTAH V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila skupina 27 poslank in
               poslancev s prvopodpisanim Jožetom Tankom. V zvezi s tem predlogom zakona je skupina
               27 poslank in poslancev s prvopodpisanim Jožetom Tankom zahtevala, da Državni zbor
               opravi splošno razpravo.</p>
               <p>Za dopolnilno obrazložitev predloga dajem besedo predstavniku predlagatelja zakona
               mag. Andreju Vizjaku.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp48">

               <speaker>MAG. ANDREJ VIZJAK:</speaker>

               <p>Spoštovani kolegice in kolegi, spoštovani predsednik, predstavniki Vlade!</p>
               <p>Skupina poslancev smo vložili Predlog zakona o dopolnitvah Zakona o javnih cestah z
               enim samim namenom, in sicer obstoječi sistem pobiranja cestnine na cestninskih
               cestah, to je predvsem na slovenskih avtocestah, je od leta 2008 za lažja vozila,
               torej za osebna vozila pravzaprav za enosledna vozila in vozila, katerih največja
               dovoljena masa ne presega 3,5 tone, urejen z vinjeto. Jaz mislim, da od takrat dalje
               lahko spremljamo tudi pozitivne učinke uvedbe tega tako imenovanega vinjetnega
               sistema, saj le ta omogoča plačevanje cestnine in ne zahteva ustavljanja vozil na
               cestninskih postajah, to bistveno poveča pretočnost cestninskih cest in tudi zmanjša
               in odstrani zastoje na cestninskih cestah zlasti v prometnih konicah, številni izmed
               nas se vozimo tako kot drugi državljani po teh cestninskih cestah in zlasti, ko so
               prometni zamaški v petkih popoldan ali v ponedeljkih zjutraj, pravzaprav skozi vso
               turistično sezono, lahko opazujemo kljub pozitivnemu učinku uvedbe vinjet zastoje na
               cestninskih postajah. Nadalje, vinjete omogočajo zmanjševanje onesnaževanja okolja,
               zlasti zraka in zemljišč ob avtocesti, saj ne prihaja do zaustavljanja in potem
               pospeševanja oziroma pomikanja vozil s počasno hitrostjo. In tudi plačevanje cestnine
               z vinjeto omogoči lažji prehod na cestninjenje v prostem prometnem toku, kar je neka
               vizija tudi v Sloveniji. Seveda pa uvedba vinjet ni zaključila te zgodbe, saj so nam
               ostale še vedno cestninske postaje. Cestninske postaje so v določenem delu potrebne
               zaradi tega, ker se še vedno cestnini tovorna vozila na klasičen način, in zato je,
               dokler se tudi ta zadeva ne uredi, treba ohraniti dele cestninskih postaj, vendar pa
               so deli cestninskih postaj, ki so namenjeni zgolj prehodu osebnih vozil oziroma
               tistih, ki uporabljamo vinjeto, povsem odvečni. Vsakdo izmed vas se lahko prepriča,
               ko vozi skozi te cestninske postaje 40 kilometrov na uro, da ni noben gradbeni podvig
               in tudi nikakršen problem odstraniti tiste dele cestninskih postaj, ki so namenjene
               osebnim vozilom oziroma motorjem ali pa lažjim vozilom do 3,5 tone. Pravzaprav gre za
               neke nepojasnjene razloge, zakaj so ti deli cestninskih postaj še vedno in še vedno
               ovirajo promet. Zato skupina poslancev predlaga enostavno rešitev, da je upravljavec
               cestninskih cest, to je Dars, dolžan v roku 6-ih mesecev od uveljavitve tega zakona
               odstraniti dele cestninskih postaj, ki so namenjeni cestninskim zavezancem z
               vinjetami, tako da bo omogočen njihov neoviran promet. Gotovo se da na teh delih
               ceste dvigniti hitrost s sedanjih omejenih 40 kilometrov na uro na 80 ali celo več,
               kljub temu, da tisti del cestninske postaje ostane, torej za tovorna vozila. Mislim,
               da smo vsi priča tudi temu, da se te cestninske postaje sedaj uporabljajo za točke,
               kjer policija kasira zlasti tujcem, turistom prekoračitve hitrosti, saj gre za
               razmeroma radikalno zniževanje hitrosti do cestninskih postaj in ne nazadnje te
               cestninske postaje še vedno vnašajo veliko zmedo med tiste uporabnike avtocest, ki so
               prvič na njih, saj se kljub vinjeti pripeljejo na cestninsko postajo in pravzaprav ne
               vedo, kako ravnati, zato predlagamo to rešitev, ki bi že morala biti narejena. Tri
               leta je od uvedbe vinjet, pa še danes nimamo odstranjenih cestninskih postaj, zato
               prosimo tudi ostale poslanske skupine, da te rešitve podprejo.</p>
            </sp>
            <sp xml:id="SDZ5-Redna-29-2011-06-14.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavniku vlade. Besedo ima dr. Igor
               Jakomin, državni sekretar na Ministrstvu za promet.</p>
            </sp>
            <sp xml:id="SDZ5-Redna-29-2011-06-14.sp50">

               <speaker>DR. IGOR JAKOMIN:</speaker>

               <p>Spoštovani!</p>
               <p>Temeljno vprašanje, ki se postavlja ob proučevanju besedila 1. člena Zakona o
               dopolnitvi Zakona o javnih cestah je, ali je to sploh materija, ki se ureja na ravni
               pravnega akta, katerega osnovni namen je pravno normiranje odnosov v družbi. V
               predmetni zadevi gre za poizkus urejanja tehničnega posega, ki upravljavcu
               cestninskih cest nalaga rok za odstranitev delov cestninskih postaj, ki so namenjeni
               izvajanju vinjetnega sistema cestninjenja z namenom, da bo omogočen neoviran promet
               vozil, katerih največja dovoljena masa ne presega 3500 kilogramov. Pri tem je treba
               poudariti, da je upravljavec cestninskih cest že z uvedbo vinjet poskrbel za neoviran
               promet osebnih vozil po cestninskih cestah, saj so bile odstranjene zapornice na
               vinjetnih stezah cestninskih postaj, hkrati pa je v skladu s predpisi o javnih
               cestah, po katerih je upravljavec ceste odgovoren za varen in nemoten potek prometa,
               ter zlasti, zaradi zagotavljanja varnosti udeležencev cestnega prometa omejil
               največjo dovoljeno hitrost na območju cestninskih postaj na 40 kilometrov na uro. Če
               bi sprejeli način pravnega normiranja kot ga predvideva predmetni predlog zakona, bi
               to pomenilo, da bi morali na vseh področjih, na katerih se zakonodajalec odloči za
               pravno ureditev določenih razmerij oziroma situacij, predpisati tudi tehnične
               rešitve, ki morajo biti izvedene za dosego tega cilja.</p>
               <p>Zakonodajalec se praviloma ne spušča v reševanje vprašanj tehnične narave, ampak
               zgolj predpisuje obveznosti in pravice vseh, ki jih zakon kot pravni akt zadeva.
               Dejstvo je, da je upravljavec v skladu z Zakonom o javnih cestah že ob uvedbi vinjet
               poskrbel za neoviran promet osebnih vozil po cestninskih cestah, zato je določba 1.
               člena predloga zakona predvsem nepotrebna oziroma je povsem tehnične narave za dosego
               cilja, ki se zastavlja na področju vinjetnega sistema cestninjenja. Glede na to, da
               je upravljavec ceste odgovoren za varen in nemoten potek prometa na cestah, ki jih
               upravlja, menimo, da je vprašanje odstranjevanje cestninskih postaj stvar odločitev
               upravljavca cestninskih cest ne pa zakonodajalca. Hvala.</p>
            </sp>
            <sp xml:id="SDZ5-Redna-29-2011-06-14.sp51">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Stališče Poslanske skupine
               Socialnih demokratov bo predstavil Janko Veber.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp52">

               <speaker>JANKO VEBER:</speaker>

               <p>Hvala za besedo.</p>
               <p>V Poslanski skupini Socialnih demokratov Predloga zakona o dopolnitvi Zakona o javnih
               cestah ne bomo podprli.</p>
               <p>Ocenjujemo, da gre sicer za všečen poizkus, kako bi bili ponovno zelo prijazni do
               uporabnikov avtocest in odstranili v pol leta vse čelne cestninske postaje. Če si
               samo predstavljamo, kaj bi to pomenilo v letošnji turistični sezoni, če ta zakon
               sprejmemo in v pol leta začnemo odstranjevati vse čelne cestninske postaje na
               avtocestah, bi zagotovo prišlo do prometnega mrka na avtocestnem križu. Namreč,
               gradbišča bi se odprla na vseh odsekih in nastala bi zaradi tega izjemno velika
               gospodarska škoda, nejevolja pri uporabnikih avtocest tako domačih kot tujih. Če k
               temu dodamo dejstvo, da je vinjetni sistem v letu 2008 bil uveden popolnoma
               nepremišljeno brez vsakršnih strokovnih podlag. Podlaga za uvedbo vinjetnega sistema
               je bila javnomnenjska anketa, ali si ljudje želijo vinjete ali ne, in seveda so
               ljudje večinsko odgovorili, ja, želimo si vinjete, kar dejansko pomeni zmanjševanje
               zastojev na cestninskih postajah in večjo pretočnost ter bistveno bolj prijazno
               uporabo avtocest. In nenazadnje za vse tiste uporabnike, ki prihajajo po avtocestah,
               je to pomenilo bistveno pocenitev uporabe avtocest. Tisti, ki dnevno uporabljajo
               avtoceste, so pri cestninah lahko prihranili več kot 1000 evrov na leto. Tako, da ta
               nepremišljen razlog brez strokovnih podlag je pravzaprav zapisan v ta zakon kot slaba
               vest predlagateljev, kajti očitno se počutijo odgovorne za to, da so sprejeli
               vinjetni sistem brez ustreznih strokovnih podlag in želijo na to danes opozoriti. Če
               bi zadeva bila tako enostavna, se sprašujemo v Poslanski skupini socialnih
               demokratov, zakaj se cestninske postaje niso odstranile takoj ob uvedbi vinjet. Ta
               odgovor bi želeli dobiti tudi tekom današnje razprave, kajti vsi vemo, da je tudi
               takratni predsednik Vlade, gospod Janša zahteval odstranitev cestninskih postaj,
               vendar do tega ni prišlo. Seveda ni prišlo iz enostavnega razloga, ker tehnično to ni
               izvedljivo. Poleg tega, da imamo vinjetni sistem cestninjenja za osebna vozila in
               vozila do teže 3,5 tone, pa seveda še vedno obstaja cestninski sistem za tovorna
               vozila, ki pa se morajo ustavljati na teh cestninskih postajah in izvesti plačilo
               cestninjenja. Tako da odstranitev cestninskih postaj v celoti ni mogoča, že zaradi
               tega, ker tovorni promet potrebuje te cestninske postaje, če želimo od njega tudi
               pobirati cestnino.</p>
               <p>Drugi vidik, zakaj ni mogoče v tako kratkem času odstraniti cestninskih postaj je
               tudi varnost zaposlenih na cestninskih postajah, kajti, ali si predstavljamo, kako bo
               nekdo z levega voznega pasu prišel na desni vozni pas ob hitrosti 130 kilometrov na
               uro. Mislim, da bi to bila resnično neresna rešitev in upam si reči, tudi neodgovorna
               rešitev, da bi izpostavljali življenja zaposlenih na cestninskih postajah, ko bi pač
               morali opraviti neko dolžnost ali na levi ali na desni strani ceste, saj prehod po
               cesti ni mogoč. Mislim, da si vsi predstavljamo, da prehod za pešce na avtocestah mi
               prava rešitev in da je zato treba zgraditi poseben nadvoz za to, da bodo lahko
               zaposleni prehajali nad avtocesto. Torej gre za izjemno drag poseg, ki govori o tem,
               da po našem mnenju predlagatelji niso povsem resno mislili na to, da se ta problem s
               cestninskimi postajami reši v pol leta. Je pa res, da pa upravljavec avtocest
               dejansko pripravlja dokumentacijo za odstranitev cestninskih postaj, vendar bodimo
               pošteni in odgovorni sami do sebe, to se lahko zgodi v tistem hipu, ko bo uveden
               elektronski sistem cestninjenja in bo uveden sistem cestninjenja v prostem prometnem
               toku tako za tovorna vozila kot tudi za osebna. V tistem trenutku je dejansko možna
               odstranitev cestninskih postaj, pred tem pa tega realno ni mogoče izvesti. In če
               ocenjujemo, da je rok za uvedbo elektronskega cestninskega sistema nekje v letu 2012,
               je to eno od tistih obdobij, kjer bo treba začeti z odstranjevanjem teh cestninskih
               postaj. Pri tem pa je treba vendarle opozoriti, da bo prehod na elektronski sistem
               cestninjenja z vinjet izjemno zahteven. In če se danes pogovarjamo o tem, da imamo
               referendume o vseh mogočih vprašanjih, sem prepričan, da lahko sledi tudi zakonu, s
               katerim bomo ukinili vinjetni sistem, doživeli bomo referendum in po mojem bodo
               ljudje proti, kajti to je za njih najcenejši in najugodnejši sistem cestninjenja.
               Bistveno dražji je za vse tiste, ki uporabljajo avtoceste, ko bodo začeli plačevati
               po prevoženem kilometru. In se sprašujemo, ali bomo sploh lahko ob nekih normalnih
               razmerah prišli do tega, da bomo lahko sprejeli zakon v Državnem zboru, ki bo podlaga
               za spremembo cestninskega sistema. Sicer pa, če že pogledamo, na kakšen način urejamo
               sistem avtocest v Sloveniji, moramo vendarle vedeti, da imamo za to resolucijo o
               nacionalnem programu, v katerem se opredelijo ti ukrepi, in da se potem v letnih
               programih gradenj in vzdrževanj tudi opredeli natančna dinamika, kaj bo v posameznem
               letu opravljeno. Tako, da tudi sam Predlog zakona o javnih cestah, ki ga danes
               obravnavamo, je nenavaden, zato ker predlaga tehnične rešitve upravljavcu, te
               tehnične rešitve pa so bolj stvar letnih programov izvajanja investicij in
               vzdrževanja kot pa zakonska materija. Tako, da kljub izrecni želji tudi Socialnih
               demokratov, da se te čelne cestninske postaje odstranijo čim prej, se zavedamo, da je
               to v praksi izjemno zahteven proces, včasih tudi zaradi prej navedenih razmerij, če
               ni dovolj premišljen, tudi celo smrtno nevaren in zato želimo pripraviti vse ustrezne
               strokovne podlage za to, da se na avtocestnem omrežju lahko dejansko tudi izvedejo
               tako zahtevni ukrepi, kot je odstranitev cestninskih postaj. Namreč varnost je tista,
               ki je izjemno pomembna pri prometni politiki in zagotovo so avtoceste in tudi
               vinjetni sistem veliko pripomogli k temu, da je več uporabnikov na avtocestah in s
               tem se je zmanjšalo število nesreč na ostalih državnih cestah, vendar z nepremišljeno
               potezo v ta sistem lahko ponovno povzročimo katastrofalno stanje, predvsem pa še
               enkrat poudarjam, če v pol leta odstranimo vse cestninske postaje, potem bomo na
               slovenskem avtocestnem omrežju povzročili mrk, cestni mrk in dejansko tudi veliko
               gospodarsko škodo tako za upravljavca avtocest, kot tudi za celotno gospodarstvo v
               Republiki Sloveniji. Da pa ne govorimo o izjemno okrnjenem ugledu Slovenije v tej
               turistični sezoni zaradi skorajda popolne zapore petega in desetega evropskega
               koridorja, ki poteka, kot vemo, v veliki meri tudi skozi Slovenijo. Hvala.</p>
            </sp>
            <sp xml:id="SDZ5-Redna-29-2011-06-14.sp53">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil dr. Peter
               Verlič.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp54">

               <speaker>DR. PETER VERLIČ:</speaker>

               <p>Spoštovani!</p>
               <p>Poslanska skupina Slovenske demokratske stranke bo seveda zakon podprla. Podprla
               zaradi tega, ker je skrajni čas, da potem ko so se vinjete izkazale kot izrazito
               učinkovit, zdaj bom pa rekel tudi inštrument prometne politike, s katerim je bilo
               doseženo vse tisto, česar prej v zgodovini slovenskega cestninjenja ni bilo možno
               doseči. To pa je praktično neoviran prometni tok po avtocestah. Lahko si pogledate
               podatke Direkcije Republike Slovenije za ceste, kaj so vinjete prinesle kot prvi
               pozitiven ukrep. To, da se je promet, ki se je prej zaradi visokih cestnin, pa tudi
               zaradi dolgih kolon ravno v turističnih sezonah, spomnite se 7 in več kilometrskih
               kolon na zadnji cestninski postaji pri Kozini in predvsem turistov, ki niso čakali
               samo na tisti cestninski postaji, čakali so še na Brezovici in tako dalje. Se pravi
               vsi tisti pozitivni učinki, ki so pravzaprav avtoceste vrnili tistemu, ki jih rabi:
               uporabnikom, avtomobilistom, voznikom in razbremenile stranske ceste, vzporedne
               ceste, državne ceste, ki so postale močno, močno sproščene. Marsikatera obvoznica
               ravno zaradi tega ukrepa ni več potrebna, ker se je promet prelil na avtocesto.
               Avtocesta pa je seveda veliko bolj varna kot pa ostale ceste, ki potekajo skozi
               naselja. Res je tudi dejstvo, da če pogledamo zgodovino cestninjenja, so se začele
               slovenske avtoceste graditi kot cestninske ceste. Se pravi prvoten namen je bil, da
               se zgradijo cestninske ceste v zaprtem prometnem toku, se pravi, da so vsi dohodi,
               vsi dostopi do avtocest zaprti, cestninjenji. Se pravi, da praktično velja tisto, da
               toliko kilometrov, kolikor prevoziš, seveda tudi plačaš, ampak stojiš pred cestninsko
               postajo, plačaš in potem pelješ naprej. Do sklepa, ki je potem privedel do tistega
               pol zaprtega sistema cestninjenja, ko je na štajerski avtocesti prišlo do odločitve,
               da pa vsi priključki pa le ne bodo cestninjenji in da se bodo gradile čelne
               cestninske postaje, ravno tudi takrat, to je bilo že nekaj časa nazaj, ravno na
               Odboru za okolje in infrastrukturo, ko je bil sprejet sklep, da je treba prometni tok
               in avtoceste sprostiti. Takrat se je šlo v odločitev takega mešanega sistema. Od
               takrat naprej se je pravzaprav logično začelo razmišljati o tem, da takšen način
               cestninjenja ni pravi. Vmes je prišel še poskus z ABC elektronskim cestninjenjem, ki
               je bil za tiste čase unicum v Sloveniji. Ampak hkrati tega namena, da bi bil promet
               sproščen po avtocesti, da bi se uporabniki prosto vozili, tega pa ni bilo. Čeprav
               rešitev je bila preprosta in je veljala v naši sosednji državi Avstriji: vinjete.
               Zato mislim, da je bila ena boljših odločitev, pravzaprav najboljša odločitev ta, ki
               se sedaj v praksi zelo dobro kaže. Vinjete, ki so v celoti sprostile prometni tok. Če
               se spomnite, kakšni so bili avtoprevozniki, saj so grozili s štrajkom na štajerski
               avtocesti, ker so bile kolone tovornjakov na Vranskem in še naprej pri Tepanjah, pri
               Slovenskih Konjicah in so tam čakali. Zaradi česa? Ker je bil ABC za osebna vozila na
               skrajno desnem voznem pasu, tovornjaki so vozili pa po levem. Spomnite se zgodovine.
               Morda bi bilo dobro, da bi nam kdaj televizija pokazala tiste konice izpred nekaj
               let, ki smo jih doživljali, ko smo se vozili na morje. Vsi skupaj se spomnimo tega,
               nas samih, ki smo čakali v kolonah, in turistov, ki so plačevali evre in potem
               gledali, v kakšno državo so prišli, ker imajo na deset kilometrov cestninsko postajo
               in kolono. Ta današnji predlog je samo to, da se pač odstrani zadnja ovira, ki ovira,
               da bi vinjeta polno zaživela, da se torej cestninske postaje odstranijo. Ta predlog,
               ki je bil že nekajkrat posredovan, je bil vedno zavrnjen, da gre za izredno težko
               zadevo, da je to izredno težko napraviti, podreti. Človek ima občutek, da bo to
               podiranje cestninskih postaj, teh hišic, izgledalo skoraj tako, kot bi gradili
               črnokalski viadukt. Oprostite, gre za nekaj cestninskih objektov, ki so pravzaprav
               celo po naši zakonodaji opredeljeni kot enostavni objekti. To je enostaven objekt in
               ne drži, da rušenje teh cestninskih postaj, saj vidimo kakšne so, povzroča ne vem
               kakšne težave gradbincem, ki so danes sposobni zgraditi marsikaj, pa mislim, da so
               sposobni zelo hitro rešiti to zadnjo oviro, ki je sedaj takšna kot je - neprimerna.
               Neprimerna in res ovira prosti prometni tok in res ovira tudi prometno varnost, ovira
               jo s tem, ko ima neustrezno prometno signalizacijo. Če odstranimo te cestninske
               postaje, lahko napravimo to, da se bodo vozniki neovirano vozili po avtocestah brez
               kakršnihkoli težav. In da vinjete potem kot take ostajajo v polni meri izkoriščene.
               Mislimo tudi, da je ta šestmesečni rok ravno pravšnji. To ni znanstvena fantastika,
               to so cestninske postaje, ki se dajo zelo hitro odstraniti, in ostanejo tiste
               cestninske postaje, kolikor jih je treba za tovorna vozila, ki so na skrajnem desnem
               robu avtoceste in nič ne ovirajo, seveda pa bi lahko vlada že zdavnaj sprejela
               satelitski sistem cestninjenja za tovorna vozila, pa bi potem ta potreba po teh
               hišicah, ki jih zdaj rabijo, po teh kabinah, bom rekel, ki jih rabijo tovorna vozila,
               tudi bila odpravljena, in potem bi imeli tisto, kar ima sosednja Avstrija, vinjetni
               sistem in cestninjenje tovornih vozil na elektronski sistem. In ne bi rad, ker to ni
               tema tega zakona, vinjete so tisto potrebno v tem trenutku, tudi za sproščen prometni
               tok, za dobro našega okolja, za manj gneče na avtocestah, za prijazne avtoceste, se
               pravi za ceste, ki so prijazne uporabnikom in zato menimo, da je ta predlog več kot
               nujen in smotrn. Rok 6-ih mesecev pomeni, da se naslednje leto že lahko vozimo brez
               ustavljanj ob nepotrebnih cestninskih kabinah. Če pa bi malo pohiteli, pa sem
               prepričan, da bi v tem času lahko za tovorna vozila tudi imeli satelitski sistem
               cestninjenja, potem pa bi lahko to odpravili kar v kompletu.</p>
               <p>In ja, še enkrat, zakone sprejemamo tudi zato, da smo do uporabnikov, do voznikov in
               voznic prijazni in ne samo zato, da ugotavljamo, kako se nekaj ne da. Oprostite,
               vsak, ki se pelje mimo cestninske postaje vidi, da to ni zelo zahteven objekt, da je
               to kabina in nekaj betona, ki ga je treba odstraniti in urediti, zato ta predlog v
               Poslanski skupini Slovenske demokratske stranke podpiramo in predlagamo, da v korist
               prometne varnostni in prijaznih avtocest v naši republiki to storite tudi ostali.
               Hvala.</p>
            </sp>
            <sp xml:id="SDZ5-Redna-29-2011-06-14.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega skupine Zares bo predstavil Alojz Posedel.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp56">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod predsednik. Lep pozdrav vsem prisotnim!</p>
               <p>V Poslanski skupini Zares tega predloga ne bomo podprli, čeprav se s samim namenom
               globoko strinjamo. V osnovi bi tak predlog in njegova realizacija pomenila povečano
               pretočnost, zmanjšala bi zastoje, zmanjšala bi negativne vplive na okolje, ekologijo,
               pa vendar je predlog ocenjen kot neizvedljiv v tem trenutku. Zelo na ad hoc bi rešili
               zadevo, ki je že dokaj stara, in bi bilo verjetno smotrno takrat ob uvedbi vinjet
               razmišljati o celoviti rešitvi. Zato se tudi s predhodnikom v določenem delu lahko
               strinjam, da so vinjete izrazito učinkovite za pretok prometa. Vendar je tisto, kar
               se pri vinjetah pozablja, da so pa izrazito nesocialne in da tisti, ki veliko
               uporabljamo avtoceste, zagotovo ne plačamo toliko, kot bi morali in da so tisti, ki
               mogoče enkrat ali dvakrat na leto koristijo avtocesto, na slabšem zaradi tega
               sistema. Zato je bila mogoče zamujena priložnost takrat, ko so se vinjete uvajale, da
               bi se takrat tudi rešilo tehnično, kako zagotoviti ostalo cestninjenje tovornih vozil
               in da je zagotovo varnost na prvem mestu, da tako na hitro sprejeti sklep o rušitvi
               teh hišic oziroma teh postaj, ki so namenjene osebnemu prometu, bi zagotovo tehnično
               predstavljal težavno in predvsem zelo drago rešitev, kako urediti dostop do tistega
               dela, ki je še vedno namenjen za tovorni promet in da je v bližnji prihodnosti
               verjetno usmeritev in rešitev v satelitskem cestninjenju, da bo vsak plačal toliko,
               kot dejansko naredi kilometrov. Zato danes v razpravi toliko, da je ta predlog sicer
               v namenu dober, ni pa izvedljiv v takšni obliki, enako tudi mislim, da ni bila
               primerna obrazložitev s strani državnega sekretarja, da je to samo stvar upravljavca,
               res je stvar upravljavca, da zagotovi nemoten potek, pa vendar bi ministrstvo lahko
               izkoristilo ta predlog tudi zato, da bi predstavilo tudi časovno, kako si predstavlja
               prehod od obstoječega sistema, ki ni dober, v tistega, za katerega vsi verjamemo, da
               bo najboljši. Tako da verjetno z vidika varnosti in pa tehnične izvedljivosti tega
               predloga zakona v Poslanski skupini Zares ne bomo podprli. Hvala.</p>
            </sp>
            <sp xml:id="SDZ5-Redna-29-2011-06-14.sp57">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Janez Ribič.</p>
            </sp>
            <sp xml:id="SDZ5-Redna-29-2011-06-14.sp58">

               <speaker>JANEZ RIBIČ:</speaker>

               <p>Spoštovani!</p>
               <p>Po informacijah iz strokovnih krogov je nestrokovno in nesorazmerno predrago samo
               delno podreti cestninske postaje. Poleg tega so ocene, da stane podiranje skoraj
               enako kot postavljanje teh postaj, v te ocene osebno ne verjamem. Gre za popolnoma
               tehnično in strokovno gradbeno vprašanje, zato se tudi poslancem Slovenske ljudske
               stranke odpira vprašanje zakonskega določanja tako specifičnih strokovnih vprašanj.
               Predlagatelji sicer navajajo, da zakon ne bo obremenil proračuna, da bodo sredstva za
               podiranje zagotovljena v družbi Dars, v kar dvomim. Sliši se zelo preprosto, pa
               vendarle temu ni tako. Poslanci Slovenske ljudske stranke se vedno zavzemamo za to,
               da bi poleg avtocest in glavnih regionalnih povezav v naši državi končno uredili tudi
               povezovalne ceste in bolj redno vzdrževali državne ceste, da bodo prevozne in dovolj
               varne. Večina prebivalcev v Sloveniji živi na podeželju, večina prebivalcev je za
               prevoz na delo, v šole, zdravniku in po drugih opravkih odvisna od cestnih razmer.
               Zato se nam zdi bolj potrebno, da se čim prej dokončajo vse faze avtocest na primer
               Ptuj - hrvaška meja, predvsem pa, da se končno uredijo vse protihrupne ograje in
               nujne povezovalne ter interventne cestne povezave, nesprejemljivo je tudi, da bi
               zaradi tega zakona morali najemati kredite ali nakazovati dodatna sredstva iz
               proračuna. Zato poslanci Slovenske ljudske stranke želimo slišati dejansko finančno
               oceno izvedbe in tudi strokovno mnenje glede izvedljivosti delnega podiranja cestnih
               postaj, preden se bomo odločali o predlagani rešitvi, da bi kar z zakonom določili,
               kako izvesti povsem strokovno-tehnične rešitve. Med tehtanjem, kaj je bolj nujno, ali
               podiranje cestnih postaj zaradi zmanjševanja hitrosti na avtocestah ali na drugi
               strani vzdrževanje državnih in urejanje povezovalnih cest, poslanci Slovenske ljudske
               stranke menimo, da je zagotovo bolj nujno nameniti sredstva za dokončanje cest in
               ureditev protihrupnih ograj, saj na nekaterih odsekih kot je na primer proti Postojni
               na Uncu, čakajo na njih že preko 35 let. Tu se postavlja vprašanje razpoložljivih
               sredstev družbe Dars, če jih imajo, zakon podpiramo. Hvala.</p>
            </sp>
            <sp xml:id="SDZ5-Redna-29-2011-06-14.sp59">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               Anton Urh.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp60">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovani predstavniki ministrstva,
               kolegice in kolegi!</p>
               <p>V Poslanski skupini DeSUS ne bomo podprli Predloga zakona o dopolnitvi Zakona o
               javnih cestah, čeprav se popolnoma strinjamo s predlagateljem, da so obstoječe
               cestninske postaje moteče in ovirajo prost pretok prometa. Vendar predlagatelj
               pozablja, da je preureditev oziroma odstranitev obstoječih cestninskih postaj v
               večini primerov mogoča šele, ko bo vzpostavljen nov cestninski sistem, šele takrat
               bodo lahko dinamika in obseg preureditve cestninskih postaj ter pripadajoča ureditev
               vozišč smiselno prilagojeni temu. Dejstvo je, da odstranitev in ureditev cestninskih
               postaj zahteva izdelavo ustrezne projektne, tehnične dokumentacije, izvedbo postopkov
               javnega naročanja za oddajo del. Sam gradbeni poseg pa pomeni poleg odstranitve
               kabin, stebrov in nadstrešnic tudi ureditev odvodnjavanja ter rekonstrukcijo vozišč v
               območju obstoječih cestninskih postaj, s katero bi se vzpostavilo normalen prečni
               profil avtoceste in zagotovilo varno vožnjo pri višjih hitrostih, zato se v Poslanski
               skupini DeSUS strinjamo z mnenjem vlade, da to ni pristojnost ministrstva temveč
               samega Darsa, kot že rečeno, Predloga zakona o dopolnitvi Zakona o javnih cestah ne
               bomo podprli. Hvala.</p>
            </sp>
            <sp xml:id="SDZ5-Redna-29-2011-06-14.sp61">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavila mag. Sara
               Viler.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp62">

               <speaker>MAG. SARA VILER:</speaker>

               <p>Hvala za besedo.</p>
               <p>Predmetna dopolnitev zakona je po mnenju Slovenske nacionalne stranke potrebna,
               vendar ne v taki obliki, kot je predlagana. Poudariti je treba dejstvo, da na
               cestninskih postajah še vedno poteka cestninjenje vozil, katerih največja dovoljena
               masa presega 3 tone in pol in da se za slednja vozila sistematično ureja elektronsko
               cestninjenje, katerega rok prehoda je zakonsko že določen. Nepotrebno, predvsem pa
               finančno nedopustno bi bilo, da se dela odstranitve cestninskih postaj izvedejo le
               deloma, saj bi to pomenilo neupravičeno uporabo javnih sredstev, da ne govorimo o
               dvakratnem izvajanju javnih razpisov za projektiranje. Za upravljanje z cestninskimi
               postajami je po zakonu pristojen Dars, vendar ne moremo zanemariti dejstva, da bi
               moral le-ta voditi poslovanje v skladu z zahtevami javnega interesa na področju
               avtocestnega prevoza in varnosti v prometu na avtocestah. Politiko gradnje in
               vzdrževanja avtocest pa vsekakor vodi vlada oziroma Ministrstvo za promet. Vsled
               navedenemu ne gre pritrditi mnenju vlade, da bi z dopolnitvijo Zakona o javnih cestah
               presegla svoja pooblastila.</p>
               <p>Kar se tiče varnosti prehoda na cestninskih postajah je omejitev vožnje že danes
               predpisana na 40 kilometrov na uro, vendar bi se lahko temu dejstvu le posmehovali ne
               pa hvalili. Smešno je, da se mora voznik, na primer tujec, ki za vožnjo po Sloveniji
               kupi vinjeto, misleč, da bo ta vožnja udobna, nato vsakih 100 kilometrov dobesedno
               ustaviti ob prehodu cestninskih postaj.</p>
               <p>V Slovenski nacionalni stranki predlagamo, da bi se člen glasil drugače: "Upravljavec
               cestninskih postaj je dolžan odstraniti vse cestninske postaje na slovenskih cestah v
               roku 6 mesecev od uvedbe elektronskega cestninjenja za vozila, katerih največja
               dovoljena masa presega tri tone in pol." V Slovenski nacionalni stranki smo namreč
               mnenja, da bi v taki obliki dopolnitev zakona le pripomogla k opominjanju Darsa, da v
               času, ko prehajamo na elektronsko cestninjenje, sprotno poskrbi za projektno
               dokumentacijo in dovoljenja, da se bodo dela odstranitve dejansko in končno lahko
               pričela izvajati ob prehodu na digitalno cestninjenje. Po dosedanjih izkušnjah se
               vodstvo Darsa raje ukvarja z drugimi bolj pomembnimi zadevami.</p>
               <p>V Slovenski nacionalni stranki predloga dopolnitve zakona v taki obliki ne bomo
               podprli.</p>
            </sp>
            <sp xml:id="SDZ5-Redna-29-2011-06-14.sp63">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Miran
               Jerič.</p>
            </sp>
            <sp xml:id="SDZ5-Redna-29-2011-06-14.sp64">

               <speaker>MIRAN JERIČ:</speaker>

               <p>Hvala za besedo. Spoštovani predsednik Državnega zbora, predstavniki vlade, kolegi
               poslanci, kolegici poslanki!</p>
               <p>Predlagatelji, poslanci Slovenske demokratske stranke, želijo, da se v šestih mesecih
               po uveljavitvi tega zakona odstrani vse odvečne dele 28-ih cestninskih postaj na
               cestninskih cestah v Sloveniji. Pri tem se zavedajo nujnosti ohranitve tistih delov
               cestninskih postaj, ki so potrebni za cestninjenje tovornih vozil. V Liberalni
               demokraciji Slovenije smo mnenja, da proti taki delni odstranitvi cestninskih postaj
               obstajata vsaj dva pomembna razloga.</p>
               <p>Prvi razlog, katerega v svojem mnenju izpostavlja tudi vlada, je pravnoformalne
               narave. Predlagana zakonska rešitev ne more biti materija, ki se ureja na ravni
               zakona kot pravnega akta, katerega osnovni namen je širše pravno normiranje odnosov v
               naši družbi. Gre namreč za poizkus zakonskega urejanja tehničnega posega, ki
               upravljavcu cestninskih postaj nalaga rok za odstranitev delov cestninskih postaj. Z
               uvedbo vinjetnega sistema cestninjenja so bili uresničeni vsi cilji, ki so vodili
               prejšnjo vlado k uvedbi vinjet in sicer, povečanje pretočnosti prometa, zmanjšanje
               misij toplogrednih plinov, zmanjšanje zastojev itd. Dejstvo je, da je tudi Dars kot
               upravljavec v skladu z Zakonom o javnih cestah že ob uvedbi vinjet z odstranitvijo
               zapornic in večine cestninskih kabin na vinjetnih stezah cestninskih postaj poskrbel
               za neoviran promet osebnih vozil po cestninskih cestah. Zaradi zagotavljanja varnosti
               udeležencev cestnega prometa pa je omejil dovoljeno hitrost na območju cestninskih
               postaj na 40 kilometrov na uro. Pri odstranjevanju cestninskih postaj gre za izrazito
               strokovno-tehnično vprašanje, ki je pogojeno z soobstojem dveh različnih načinov
               cestninjenja, saj se cestninjenje tovornih vozil še vedno večinoma izvaja z
               ustavljanjem na cestninskih postajah. Državni zbor pa se kot zakonodajalec praviloma
               ne spušča v podrobnejše reševanje vprašanj tehnične narave, za kar ni niti
               usposobljen, ampak zgolj predpisuje obveznosti in pravice oseb, ki jih zakon kot
               pravni akt zadeva.</p>
               <p>Drugi razlog, ki govori proti tako predlagani odstranitvi cestninskih postaj, je
               prometno-tehnične, gradbene in pa tudi varnostne narave. Dars res še ni odstranil
               cestninskih postaj, vendar je treba poudariti, da je večina cestninskih postaj
               konstrukcijsko takih, da jih ni možno porušiti delno, to je samo v sredinskem delu,
               kjer poteka vinjetni sistem cestninjenja. Gre za betonske objekte z ustreznim
               temeljenjem in podzemnimi električnimi in pa komunikacijskimi vodi. Predvsem ti vodi
               onemogočajo delno rušenje zgolj v sredinskem delu cestninskih postaj. Poleg tega je
               vsaka cestninska postaja pravzaprav projektirana kot samostojna enota, tipskih postaj
               ni, kar pa seveda zahteva izdelavo posebnega projekta za vsako cestninsko postajo
               posebej. In tako bi lahko nanizali še kar nekaj razlogov, tudi prometno-varnostnih,
               ki govorijo v prid odstranitvi cestninskih postaj šele v sklopu celostne uvedbe
               cestninjenja v prostem prometnem toku za vsa vozila, saj bodo takrat izgubile
               vsakršno funkcijo. Če zakonsko predpišemo delno rušenje cestninskih postaj zdaj in ob
               tem odmislimo gradbeno-tehnične razloge, ki govorijo proti temu, se bodo obsežna
               gradbena dela opravljala pod prometom. Zagotoviti bi bilo treba cestninjenje tovornih
               vozil, hkrati pa bi morali zagotavljati varen potek prometa osebnih vozil, kar bi bil
               težko obvladljiv prometno-varnostni projekt. V Liberalni demokraciji Slovenije zaradi
               navedenih razlogov nasprotujemo zakonsko predpisani takojšnji odstranitvi delov
               cestninskih postaj, saj gre po našem mnenju za nestrokovno in pa politično motiviran
               poseg v izrazito tehnično materijo. V LDS smo prepričani, da mora na vprašanja v
               zvezi z odstranitvijo cestninskih postaj dati odgovor kompetentna stroka, zlasti pa
               Dars kot upravljavec cestninskih cest in to brez diktata politike. Sicer pa je
               problematika odstranjevanja cestninskih postaj posledica ne preveč premišljene,
               vendar všečne uvedbe vinjetnega režima za osebna vozila. Ta pa ima poleg nekaterih že
               omenjenih pozitivnih vplivov predvsem negativne posledice na dolgoročno finančno
               vzdržnost slovenskega avtocestnega programa in na Dars kot upravljavca. V Liberalni
               demokraciji Slovenije ne želimo, da se na tam področju nadaljuje trend sprejemanja
               nekompetentnih odločitev, zato po našem mnenju ta predlog zakona ni primeren za
               nadaljnjo obravnavo.</p>
            </sp>
            <sp xml:id="SDZ5-Redna-29-2011-06-14.sp65">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Vili Rezman bo predstavil stališče Poslanske skupine nepovezanih
               poslancev.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp66">

               <speaker>VILI REZMAN:</speaker>

               <p>Gospod podpredsednik!</p>
               <p>Cestninske postaje so že ves čas pravzaprav trn v peti vseh, ki se z njimi srečujejo
               oziroma srečujemo in zato razmišljanja o tem, kako jih odpraviti, niso nič posebej za
               lase privlečenega. Normalno je o tem razmišljati in morebiti bi lahko tudi o tem
               predlogu zakona, ki ga naša poslanska skupina kljub vsemu ne bo podprla, bilo treba
               razmišljati tudi v smislu neke spodbude in iskanja rešitve za nek problem, ki je
               nastal, ki obstaja, ki se ga vsi zavedamo in ki ga ta hip nihče ne rešuje. Zato je
               pač treba vendarle o tem po naši sodbi tudi razmisliti. Kajti tudi ta predlog zakona
               opozarja na to, da nimamo ustrezne kvalitete, da nimamo ustrezne sistemske urejenosti
               v našem prometu, kakor smo ugotavljali pri obravnavi predloga Zakona o prevozih v
               cestnem prometu. Rešitve za probleme so lahko bodisi čisto sistemske narave, s
               katerimi se seveda moramo ukvarjati v Državnem zboru, lahko so operativne, tehnične,
               ki jih lahko obvladajo na osnovi regulative sami upravljavci. Lahko so pa tudi
               takšne, ki so vezane na operativo, na tehnično plat in na sistemsko rešitev. Mi
               ocenjujemo, da je ta problem cestninskih postaj vezan na oboje; na tehnične rešitve,
               o katerih je bilo govora, pa tudi na sistemske rešitve, kajti vidimo, da se zaradi
               nekaterih sistemskih dilem in zaradi tega, ker imamo dva načina cestninjenja,
               nekatere tehnične rešitve ne dajo izpeljati, pa bi se sicer seveda, ko bodo sistemske
               rešitve, ki so bile predvidene, uresničene, to dalo opraviti bistveno lažje kot
               sedaj. Če bi se vprašali, kdo bi podprl tak predlog zakona, kakršen je vložen, najbrž
               na prvi pogled nihče, ki vozi avtomobil, ne bi temu nasprotoval. Ampak seveda se je
               potem tudi treba vprašati po okoliščinah, v katerih je to zahtevano, po rokih, v
               katerih je to zahtevano, navsezadnje tudi po ekonomiki. Uporabniki so pozorni ali pa
               smo pozorni na varnost, na kulturo vožnje, smo pozorni na reguliranost, ki jo
               vzpostavljamo na cestah, in na politiko prometa, ki je sestavljena zmeraj vsaj iz
               dveh delov, iz preprečevanja nesreč ali pa iz preprečevanja nevarnosti na cestah in
               seveda iz sankcioniranja in kaznovanja. Vidi se, da te cestninske postaje delajo
               veliko zadreg tudi v tem smislu, kajti prometnih priporočil oziroma navodil, omejitev
               se v sedanji obliki skorajda ne da upoštevati in če se upoštevajo, je to skorajda
               bolj nevarno, kot če se ne. Tudi takšni empirični vsakdanji problemi opozarjajo na
               to, da je treba premisliti o teh rešitvah in najti, če ta rešitev nima ustrezne
               podpore v Državnem zboru, neke druge, ki pa bodo zagotovo morale iti v isto smer. Mi
               smo se seveda vprašali tudi o tem, ali so zavrnitve s strani vlade oziroma
               "nepodpora" s strani vlade predlaganemu zakonu ustrezne ali ne. Kar se tiče dvojnega
               načina cestninjenja, kar je navedeno kot eden izmed argumentov "protipodpore" temu
               predlogu zakona, je gotovo, da se tega ne da v kratkem času rešiti. Kar se tiče
               drugega argumenta, ki govori o tem, da se tehnično na večini cestninskih postaj vsaj
               ne da odstraniti samo dela cestninskih postaj in da bi to povzročalo tako velike
               stroške kot probleme in tudi nevarnost za zaposlene, tudi lahko pritegnemo vladnim
               argumentom. Kar se tiče tega, da odstranitev ni problem ne vlade in ne Državnega
               zbora, pač pa upravljavca, pa se vprašamo, ali je to ustrezen argument ali pa je to
               pravzaprav zgolj izgovor. Ker če gre za problem, ki ga je treba reševati tako
               sistemsko kot na tehnični ravni, potem najbrž morata upravljavec v 100 % lasti države
               in država stakniti glave in poiskati rešitve. In te rešitve tudi v čim krajšem času,
               kolikor se le da, razumno realizirati. Sedaj je torej pred nami čas za premislek o
               tehničnih rešitvah, za premislek o ekonomiki tega reševanja problema, za premislek o
               varnosti, ki spremlja sam potek reševanja problema, pa tudi za premislek o tem, kaj
               je realen rok za implementacijo teh želenih ambicij. V Poslanski skupini nepovezanih
               poslancev smo prepričani, da se ta rok ne sme preveč vleči, da se ne sme preveč
               oddaljiti in da je za to potreben ustrezen angažma tako Darsa kot upravljavca, kot
               Vlade v imenu predstavnika lastnika. Sicer pa naj še enkrat povem, da tudi sami
               menimo, da je tako odstranjevanje cestninskih postaj, kot je sedaj predvideno, tudi
               za nas problematično, zato tega ne bomo podprli.</p>
            </sp>
            <sp xml:id="SDZ5-Redna-29-2011-06-14.sp67">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. K besedi se je javil gospod Andrej Vizjak kot predlagatelj.
               Pripravi naj se Franc Jurša, Zmago Jelinčič oziroma Ivan Grill.</p>
               <p>Izvolite, gospod Vizjak.</p>
            </sp>
            <sp xml:id="SDZ5-Redna-29-2011-06-14.sp68">

               <speaker>MAG. ANDREJ VIZJAK:</speaker>

               <p>Hvala lepa, podpredsednik.</p>
               <p>Mene kot predstavnika predlagateljev žalosti pravzaprav, da tudi v prvi obravnavi, ko
               odločamo o tem, ali bi lahko zakon še nadgradili, morebiti spremenili, dopolnili v
               smeri dosege cilja. Ta cilj pa je, kot vidim, z večine strani pozdravljen, torej
               odstranitev cestninskih postaj, ker res nepotrebno ovirajo promet tistih, ki
               cestninjenje plačujejo z vinjetami.</p>
               <p>Pričakoval bi vsaj toliko korektnosti, da bi potem kasneje, ko se izkaže, da določene
               rešitve res niso tehnično izvedljive ali da so prehitre, zavrnili tako reč, ne pa že
               načeloma v štartu, pri čemer se uporabljajo tudi res smešni izgovori. Eden izmed
               takih je bil slišan v smislu, češ, če bi bil ta zakon sprejet, bi imeli na vseh
               avtocestah odprta gradbišča in bi to postavilo pod vprašaj tudi letošnjo turistično
               sezono ali katerokoli v prihodnje. Če je ta zakon po najbolj hitri proceduri možno
               sprejeti, ga je možno sprejeti sredi julija ali na prihodnji seji. Kajti danes imamo
               prvo branje, drugega branja ni mogoče teoretično izpeljati na tej seji, torej bi to
               bilo v sredini julija. Zakon je konec julija sprejet, da se kakšen projekt naredi, so
               počitnice mimo in gradbišča ali gradnja tega se odpre šele oktobra, novembra. To je
               najhitreje možno tehnično. Treba je še izvajalca izbrati pred tem. Ali pa celo
               kasneje v zimskem času. Torej sploh ni res, da bi kakorkoli ta zakon vplival na
               promet ali zastoje ali gradbišča v letošnji turistični sezoni, neumnost, spoštovani.
               To je pač za lase privlečen razlog, zaradi katerega se načeloma nasprotuje dobri
               rešitvi, ker jo je pač predlagala opozicija. Poglejte, že prejšnja vlada, ko je
               sprejela odločitev o uvedbi vinjet za osebna vozila, enosledna vozila in tista lažja
               od tri in pol tone, je nameravala podreti cestninske postaje, zato je bil že začet
               postopek izbora izvajalca, ki pa potem ni dosegel epiloga oziroma ni doživel
               nadaljevanja postopka, ker se je pač iztekel mandat. Pričakovali smo od nove vlade,
               da bo s tem nadaljevala ali poiskala neko rešitev. Tri leta so mimo, rešitve ni.
               Cestninske postaje ostajajo. In vsi z osebnimi vozili ali motorji, ki se peljemo na
               posameznih odsekih slovenskih avtocest, se najmanj dvakrat ustavimo oziroma zmanjšamo
               hitrost na 40, povsem po nepotrebnem. Pospešujemo, zaviramo, onesnažujemo okolje,
               povečujemo porabo goriva, in nenazadnje tudi ni najbolj varno vedno zmanjševati in
               pospeševati na avtocesti še posebej, kadar so pred nami takšne ovire,kot so ti
               betonski otoki cestninskih postaj.</p>
               <p>Spoštovani iz Vlade, pravite, da se tu v parlamentu ukvarjamo z nekimi tehnikalijami.
               Ne. Mi nalagamo upravljavcu, da odstrani odvečne dele cestninskih postaj, kakšno
               tehnično rešitev bo za to našel, je njegova stvar, mi se ne bomo spuščali v tehnične
               rešitve le-tega. Upam, da ne bomo vzeli tukaj, sicer imamo dovolj prostora, kakšen
               papir, pa risati začeli, pa projektirati odstranitve, pa instalacije, itd., čeprav
               nas je kar nekaj usposobljenih tudi za to v tem parlamentu. Nismo sami tehnični
               analfabeti tukaj. Vemo pa, kaj se da in česa se ne da in vemo, da se da to
               odstraniti, če se hoče, pa se ne želi. Mi smo naprej mislili, da si sedanja vlada
               želi nazaj uvesti cestninjenje, tako ko je bilo prvotno, in ukiniti vinjete, jaz
               mislim, da je to bilo en čas celo aktualno in da zaradi tega ostajajo cestninske
               postaje. Hvala bogu, se to ni zgodilo in sedaj je dozorel čas, da bomo naredili neki
               skupni napor. Spoštovani, če je šest mesecev premalo, pa določimo devet mesecev ali
               pa dvanajst mesecev, samo da za, božjo voljo, izginejo te odvečne cestninske postaje,
               ki so povsem nepotrebne. Spoštovani, če ni problem sprojektirati viadukt in izgraditi
               viadukt Črni Kal, če ni problem, ne vem, take in drugačne tehnične rešitve najti,
               potem verjetno ne bo problem najti tudi rešitve, enostavne rešitve za odstranitev
               nekaj betonskih otočkov. Začnite s tistimi cestninskimi postajami izmed 28-ih čelnih,
               kjer bo to bistveno lažje storiti. Jaz sem se danes po dolenjki pripeljal v
               Ljubljano, jaz vam povem, tako na Drnovem kot na Dobu je povsem enostavno to
               narediti, povsem enostavno. Da se zagotovi varen prehod tovornim vozilom za
               cestninjenje, ko se morajo ustaviti in vinjetnim zavezancem. Tukaj se vi izgovarjate
               na formalnosti, spoštovana vlada. Češ, da ni predmet zakona, da se to določa z
               zakonom, da se to mora določiti drugače. Ja, zakaj pa že niste določili drugače?
               Zakaj vlada, Dars kdorkoli ni naredil tega? Namesto tega pa negospodarno troši denar
               za raznorazne stvari in to bomo obravnavali tudi na tej seji. Nenazadnje si uprava
               Darsa sama sebi zavaruje odgovornost s sredstvi družbe. Torej, karkoli bo narobe
               naredila, bo firma plačala za to, če bo kdo tožil in iztožil odškodnino zaradi
               nevestnega, negospodarnega dela. Torej, denarja ni malo. Nenazadnje pravite, da ni
               pravi čas, da so sedaj druge stvari. Nenazadnje bi tudi kakšen gradbinec,
               podizvajalec, ki ni dobil denarja od favoriziranega SCT pri sedanjih razpisih Darsa,
               lahko dobil tukaj kakšno delo, kaj naredil in preživel, tako pa se bodo verjetno samo
               počasi vozili po tej cesti, lahko pa bi stali in delali. Zato menim, da so ti
               izgovori, češ da se ne da, za lase privlečeni.</p>
               <p>Res je, jaz ne vem v imenu česa, gospodje, slišal sem predstavitve vseh poslanskih
               skupin, niti ena, razen Slovenske demokratske stranke tega ne podpira, pravite pa
               hkrati, da je ta projekt zanimiv in podpore vreden s strani uporabnikov cest. Torej,
               zakaj mi tukaj sedimo? Zato, da branimo eno "scufano" vlado brez podpore, da branimo
               sporne na Darsu, o katerih je vrsta utemeljenih očitkov, ne samo s strani politike
               tudi s strani Računskega sodišča? Kaj branimo, branite? Jaz mislim, da boste težko
               našli argumente, da ljudi prepričate, da ni zakon prava rešitev, da se to ne ureja z
               zakonom, z čim pa, če se drugače ne da nič urediti v tej državi?</p>
               <p>Še nekaj. Tukaj so predstavniki koalicijskih strank v totalni koliziji glede svojih
               izjav. Pravijo, da bodo vinjete konec 2012 pasé, to se pravi, da bodo drugi načini
               cestninjenja, hkrati pa vlada veljavnost vinjet podaljšuje do leta 2016, tu je
               sprejet tudi akcijski načrt elektronskega cestninjenja: v prostem prometnem toku za
               osebna vozila podaljšuje vlada veljavnost vinjet do 2016. Tukaj pa govori
               predstavniki SD v imenu poslanske skupine, da so vinjetam šteti dnevi, da bodo tam po
               letu 2012 zgodovina, ali pa narobe slišimo v tem parlamentu. Ne vem, na take
               argumente se opirate, ko gradite svoje nasprotovanje temu predlogu. Kakorkoli, ne
               bomo se zadnjič srečali s tem predlogom zakona, tudi če bo danes zavrnjen.</p>
            </sp>
            <sp xml:id="SDZ5-Redna-29-2011-06-14.sp69">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Grill, pripravi naj se Franco Juri oziroma Branko Marinič.</p>
            </sp>
            <sp xml:id="SDZ5-Redna-29-2011-06-14.sp70">

               <speaker>IVAN GRILL:</speaker>

               <p>Hvala lepa za besedo. Spoštovani predsedujoči, spoštovana Vlada, spoštovana
               koalicija!</p>
               <p>Če za vas predstavlja problem odstranitev cestninskih postaj, potem se res ne čudimo,
               da niste kos takšni situaciji, ki je tudi Slovenijo doletela, gospodarski situaciji,
               da smo tam, kjer smo. Res, to je zdaj pa več kot očitno, kakšen je domet te vlade, pa
               nenazadnje tudi same koalicije. Razlogi, ki jih tukaj navajate, nasprotovanja so več
               kot smešni in verjamem, da tisti, ki poleg redkih poslancev, kolikor jih je iz
               koalicije tukaj, gledajo, da se ob tem tudi nasmihajo in upam, da tudi križajo nad
               tem. Kje so razlogi? Kje so razlogi za to? Že prej je gospod Vizjak omenil, da je
               verjetno bil po volitvah 2008 velik interes tistih, ki so imeli v obvladovanju
               prejšnji cestninski sistem zaračunavanja, da so imeli ponovno interes, da se ta način
               vrne, kajti to so bili mastni denarji, veliki denarji, veliki zaslužki za izbrance,
               ki so bili ali pa so del teh mrež, ki jih obvladuje leva politična opcija. In
               verjetno bi se to zelo kmalu tudi zgodilo, da bi se iz vinjetnega sistema ponovno
               vrnili v tisti predhodni, če ne bi bilo dokazano, kako je vinjetni sistem tudi v
               Sloveniji bil, ne en korak, en velik napredek naprej, ne samo v boljši pretočnosti
               prometa, tudi večji varnosti, nenazadnje tudi v manjši ekološki obremenjenosti okolja
               itn. In verjetno, da je bil tukaj tisti razlog, da se ni odločilo, da se vrnemo na
               stari sistem. Je pa zagotovo zdaj zopet en velik pomislek za vsakega izmed nas, ki se
               vozimo, pa tudi za številne ljudje, ki gledajo, da je to zelo priročen kraj in način
               je zelo pogost, vedno bolj pogost, kjer so policisti skriti, dobesedno skriti za
               cestninskimi postajami z laserskimi merilniki hitrosti, kjer globijo, mastno globijo
               ljudi, turiste, nenazadnje tudi nas, ki minimalno prekoračimo hitrost. 40 kilometrov,
               kolikor je omejitev, da prideš z 130, kolikor je dovoljeno, na 40, se mimogrede lahko
               za tistih 10, 15 %, kolikor so te tolerance, prekorači hitrost in se seveda tudi
               kasira. Jaz sem to poslansko vprašanje postavil tudi ministrici za notranje zadeve,
               zakaj se policisti tako radi skrivajo za temi postajami in tam globijo in tudi
               vprašanje, ali je res, da je Ministrstvo za notranje zadeve nabavilo nove radarske
               postaje ravno za cestninske postaje. In njen odgovor je bil pritrdilen. Res je, da so
               jih nabavili, da so nabavljene, pomeni, da je zdaj samo še vprašanje časa, kdaj se bo
               kasiralo. Je sicer bilo rečeno, da bodo namenjene tudi za drugam, ampak se bojim, da
               tukaj, kjer je priročen kraj, bo to zelo zelo kmalu tudi v funkciji, da bodo globili.
               Je pa na tisti drugi del vprašanja, zakaj policisti tako radi merijo hitrost oziroma
               globijo na teh postajah, bil pa nekoliko tak bolj, ne najbolj prepričljiv odgovor, da
               pač ima policija usmeritev, da naj postavlja te zasede, če temu tako rečemo, predvsem
               na tistih odsekih cest, kjer je ogrožena varnost cestnega prometa. Pa naj sedaj
               vprašam, ampak to verjetno vi predstavniki Vlade tega ne boste vedeli, ker ni to vaš
               resor: Koliko pa je bilo do sedaj nesreč s hudimi posledicami na cestninskih postajah
               kot posledica tako velikih hitrosti? V teh treh letih, kolikor se jaz spomnim, nisem
               zabeležil ali zasledil takšnega primera. In govoriti zdaj ali prepričevati, da je tam
               potreba, da se meri hitrost zato, da se bo povečala prometna varnost, mislim, da je
               neprepričljivo in tudi smešno. Je pa res, da je to odličen kraj za globiti nič hudega
               sluteče voznike.</p>
               <p>Izgovori, tudi sam sem nad tem močno presenečen, da si vlada drzne oporekati takšnemu
               predlogu zakona, da pač to ni stvar zakonodajalca. Spoštovana Vlada! Parlament je
               tisti, ki mu ustava določa, da predlaga in tudi sprejema zakona, kakršnekoli, ki so v
               skladu z ustavo ali bo mogoče celo kdo skušal oporekati, da je to v neskladju z
               ustavo. In tukaj, v tem zakonu v bistvu lahko samo pospešujemo odločitev ali cincanje
               vlade, ki se ne odloči ali pa nima poguma ali želje, da se gre v odstranitev
               cestninskih postaj.</p>
               <p>Jaz sem postavil tudi poslansko vprašanje gospodu Vlačiču, zakaj, kje so razlogi, pa
               je bil njegov odgovor tudi v tem smislu, da je to drago, komplicirano. Množica
               izgovorov, ki ne držijo vode, pa se ni od takrat nič zgodilo. Zdaj iskati izgovore,
               da vinjetnega sistema čez leto ali dve ne bo, tudi ni res. Vidimo, da je vinjetni
               sistem s strani vlade zdaj predviden, da bo celo do 2016, pomeni, da bomo do 2016
               gledali cestninske postaje. Govoriti, da je to tehnično zahteven objekt ali projekt,
               da se to ruši. S tem se seveda strinjam, ampak poglejte, takšno zadevo sprojektirati,
               da se to zruši, ni noben velik problem, tudi finančno ne more biti tako velik
               problem, predvsem pa tudi sama izvedba. Govoriti o tem, da je to velika ovira za
               odvijanje prometa. Poglejmo, koliko cestnih odsekov se vsako leto obnavlja, pa se vse
               zadeve speljejo, zdaj že lahko rečemo brez kakšnih hudih zastojev. Ni, res ni
               nobenega tehtnega argumenta, da bi se ne pristopilo k temu, da se te cestninske
               postaje odstranijo. Tudi ta rok, ki ga predvsem nekateri poslanci tukaj omenjajo, da
               je nerealen, neživljenjski in da imajo zaradi tega pomisleke, da ne bodo tega
               podprli. To seveda ne drži. Prvo, kar je, že prej je bilo rečeno, če bi slučajno,
               ampak očitno ne bo, ta zakon dobil danes zeleno luč, da gre v nadaljnjo proceduro,
               pred mesecem septembrom zagotovo ne bi bil v zaključni fazi obravnave. Pomeni, da bi
               se šele v spomladanskem času skozi uveljavitev takšnega zakona lahko začelo dela
               izvajati. Da ne govorim o tem, da se lahko teh 6 mesecev, kolikor je zdaj predvideno,
               podaljša tudi na tri leta, če je treba. Če bi bilo res to treba, ampak bi vsaj
               vedeli, čez tri leta teh cestninskih postaj ne bo več. Zdaj pa očitno ne vemo in bodo
               morale biti te cestninske postaje odstranjene z menjavo te vlade. Če bodo predčasne
               volitve, bo to kmalu, če ne bo predčasnih, bo to šele v naslednjem letu. Tako da me
               preseneča, predvsem tudi s strani ostalih poslanskih skupin, ki ugotavljajo
               nepotrebnost teh cestninskih postaj, istočasno pa tega ne podpirajo. Res, narobe
               svet. Hvala lepa.</p>
            </sp>
            <sp xml:id="SDZ5-Redna-29-2011-06-14.sp71">

               <speaker>PODPRDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Marinič, pripravijo naj se gospod Urh, Sajovic, Györek oziroma
               gospod Brulc.</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-14.sp72">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik. Spoštovani kolegice in kolegi,
               spoštovani predstavniki Vlade!</p>
               <p>No, vsaj mene tisti, ki ste nasprotovali in utemeljevali, kako ni dober predlog SDS,
               da se odstranijo tako imenovane cestninske postaje, ki od leta 2008 ne opravljajo več
               svoje funkcije, me z nobenim argumentom niste prepričali. Žal so vaši argumenti
               trhli, neutemeljeni in so v nasprotju z nekaterimi konkretnimi zadevami, ki jih je
               vlada predlagala in koalicija v Državnem zboru tudi potrdila. Zdaj, če bi povzel
               nekatere utemeljitve, ki seveda ne zdržijo, ne po laični, ne po strokovni presoji, je
               seveda žalostno to, da je tisoč in en izgovor, da se to ne bi naredilo, kaj je pa
               pravzaprav v ozadju, kakšen in čigav interes, je pa seveda drugo vprašanje, verjetno
               nam neznano, ki skušamo na nek način pomagati in zagotoviti uporabnikom cest normalno
               vožnjo. Sedaj ta skozi te cestninske postaje ni normalna. Morda bi me kdo prepričal z
               dejstvom, tega pa nisem slišal, da je morda težava, zaradi katere ni prišlo do
               odstranitve teh cestninskih postaj, zaradi agonije SCT. Ali je zdaj tudi ta agonija
               verjetno v zaključni fazi tako, da bo morda zdaj s tega vidika lažje? Kar je tisto,
               kar sem dejal, da je prav vlada predlagala, koalicija pa v Državnem zboru sprejela
               lansko leto, 16. decembra, kjer smo obravnavali in kjer ste sprejeli tudi zakon o
               soglasju in poroštvu Republike Slovenije za obveznosti Darsa za 297,811 milijonov in
               kjer ste v tretjem členu zapisali – to pa bom prebral, ko naštevate, za kaj vse je
               mogoče sredstva do leta 2016 porabiti –, med drugim ste zapisali tudi
               naslednje:"investicij, rušitev cestninskih postaj". Spoštovani predstavniki vlade,
               ali ste prezrli to? Piše. Poroštveni zakon, ki je bil sprejet v Državnem zboru. Ko
               sprašujemo, kako se ta sredstva uporabljajo, za katere namene, v 3. členu je točno
               napisano, za katere namene se bodo ta sredstva uporabljala in med drugim tudi piše,
               je zapisano, sprejeto, da za rušenje cestninskih postaj. Ko vprašamo ministra,
               pristojnega za področje prometa in tudi za obveznosti, ki izhajajo iz naslova
               obveznosti Darsa do Republike Slovenije oziroma pristojnega ministra, ne dobimo
               jasnih odgovorov. Jaz sem že vsaj dvakrat postavljal poslansko vprašanje pristojnemu
               ministru in zahteval pojasnila, kako se uporabljajo ta sredstva iz naslova tega
               poroštvenega zakona, pa nisem nikoli dobil natančnega odgovora. Ali, če bi minister
               prišel z eno vsebino odgovora, bi na Darsu dobil drugačen odgovor. Veste, tukaj je
               težko prepričati opozicijo - v tem primeru SDS, kako da se nekaj ne da, ko pa imate
               in ste to sami predlagali in tudi sprejeli, imate vse podlage, se pravi tudi
               zagotovljen finančni vir. Če bi mi prišli z zakonom, ki nima zagotovljenega
               finančnega vira, bi nam to gladko očitali, predlagate nekaj, kar stane toliko in
               toliko, za kar vlada, država nima denarja. Pa ste sprejeli poroštveni zakon in s tem
               zagotovili sredstva. Torej, kje je ovira? Kje so težave, da morajo uporabniki
               slovenskih cest na teh 28-ih cestninskih postajah po nepotrebnem zmanjševati hitrost,
               vemo, kaj to pomeni. Se približujemo, s 130 na 80, pa na 60, pa na 40 km/h. In za
               povrh vsega še varuhi reda na slovenskih cestah, ki so zadolženi, da opravljajo svoje
               delo tako kot jim nalaga zakon, nič nimam proti temu, daleč od tega, včasih jih je še
               premalo, še več bi jih lahko bilo, da ne bo napačnega razumevanja, ampak cestninske
               postaje vendarle niso za to in ne služijo temu namenu, da se policisti skrivajo za
               temi betonskimi zidovi in merijo hitrost. Ko sem sam naletel na takšno težavo, še
               nekako razumem, a kako razumejo tisti, ki pridejo enkrat na leto in se peljejo skozi
               Slovenijo in so malce nepozorni in na tak način plačajo tisto, kar so namenili, da
               bodo porabili nekje v turističnem mestu ali v Sloveniji ali v katerem drugem kraju.
               Tu so težave in težava nastopi predvsem v vaših argumentih, ki ne zdržijo. Jaz lepo
               prosim, toliko časa še je, da lahko vlada pojasni, mi smo odprli dodatno nekatera
               vprašanja, ki zagotovo zahtevajo odgovore, kajti v nasprotnem primeru se bomo zares,
               tako kot je kolega Vizjak dejal, ponovno srečali s predlogom zakona, kajti s takšnimi
               argumenti nas pač ni mogoče prepričati, da od tega odstopimo, ker niso prepričljivi,
               niso argumentirani in resnično se je treba lotiti stvari, tako kot bi to bilo treba,
               da bi odstranili te ovire, tu ne gre za kaprice SDS, tu ne gre za interes kogarkoli
               drugega, gre za zagotavljanje neke normalne varnosti pri prehodu teh cestninskih
               postaj, ki od leta 2008, odkar so bile uvedene vinjete, nimajo več svoje funkcije.
               Hvala lepa.</p>
            </sp>
            <sp xml:id="SDZ5-Redna-29-2011-06-14.sp73">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Brulc. Pripravi naj se gospod Kek oziroma gospod Ziherl.</p>
            </sp>
            <sp xml:id="SDZ5-Redna-29-2011-06-14.sp74">

               <speaker>MIRKO BRULC:</speaker>

               <p>Spoštovani, lepo pozdravljeni!</p>
               <p>Gre za zelo všečen predlog, to je normalno, vsi se vozimo in ustavljanje,
               zmanjševanje hitrosti in tako dalje na cestninskih postajah ni prijetna zadeva.
               Vinjete so nas rešile, vsaj večino nas, ki koristimo avtoceste in hitre ceste skoraj
               vsakodnevno zato, ker smo s tem ogromno prihranili v svojem žepu, kaj pa to pomeni za
               državo, je pa druga pesem in vi veste, kako je Evropska komisija govorila o
               diskriminaciji in zaradi tega smo bili bogato nagrajeni z 38 milijoni manj sredstev
               za gradnjo hitrih cest, tako da ne se hvaliti, ne govoriti neumnosti kar tako počez.
               Vinjete so nam všeč zato, ker manj plačujemo. In danes je tukaj bilo rečeno, da
               poroštveni zakon pravi, da do leta 2016 bodo porušene tudi cestninske postaje, ja, do
               2016 bodo porušene, saj je v planu, da je to leta 2012, takrat, ko bo urejeno
               avtomatsko cestninjenje, elektronsko cestninjenje tovornega prometa. Jaz bi zdaj
               edino danes Dars zadolžil, da do tega leta natančno pripravi, pridobi gradbena
               dovoljenja in tako dalje, da tisti dan, ko bo cestninjenje tovornega prometa
               avtomatsko, elektronsko, začne rušiti cestninske postaje, to pa ja. Ljudem je všeč in
               vi ste kar nekaj v tem mandatu predlagali všečnih zakonov, predlogov zakonov, ki pa
               niso realni, žal, to pravi stroka in jaz sem tudi prepričan, da ni potrebe po
               sprejemu nekega zakona, da se rušijo cestninske postaje, potem rabimo nek zakon, da
               bomo asfaltirali cesto proti Trnovsko-Banjški planoti ali kaj? To je naloga služb, ki
               jih imamo, firm, ki jih imamo, so v naši lasti in nad njimi izvajamo tudi kontrolo.
               Vlada je 11. 12. 2008 ustanovila komisijo, ki je pripravila ukrepe za financiranje
               avtocestnih programov in tako dalje in ta komisija je sprejela tudi dogovor, kako z
               rušenjem cestninskih postaj in še marsikaj.</p>
               <p>Za konec bi rekel samo še to, veliko zadev na cestah, na hitrih cestah in na
               avtocestah bi bilo treba preveriti, o tem sem že debatiral tudi v Državnem zboru.
               Število prometnih znakov na hitri cesti od Razdrtega proti Novi Gorici, ko cel gozd
               zažari ponoči in tujec ne ve, kaj je sedaj pred njim, ali pa tudi mogoče omejitev
               hitrosti na teh cestninskih postajah na 40 kilometrov, jaz sem prepričan, da s 60
               kilometri lahko to normalno prevoziš. Tisti, ki ne more, pa naj pelje 40 kilometrov
               skozi. Da pa sedaj porušiti del cestninske postaje, del ohraniti za tovorni promet.
               Bilo je že rečeno, kakšna infrastruktura je tu potrebna, kakšne ovire bi bili
               kamioni, ki bi stali v vrsti in čakajo na cestninjenje, mi bomo pa mimo drveli 130
               kilometrov na uro in tako daje. To je stvar stroke, o kateri ne bom razpravljal in
               mislim, da je to treba upoštevati.</p>
               <p>Želim poudariti še enkrat, Dars naj pripravi vso dokumentacijo. Naj se tudi
               potrudijo, da bomo imeli elektronsko cestninjenje tovornega prometa leta 2012 in
               potem porušimo te cestninske postaje. Glede ostalih predpisov, policije in tako
               dalje: peljite se po Avstriji, Italiji, ko vas ustavijo za zelo majhne prekrške,
               vzamejo avtomobil, z avtomatom merijo v glavo, dokler te preverjajo, kdo si in tako
               dalje, in se nihče ne pritožuje. Dajmo spoštovati prometne predpise, olajšati promet,
               olajšati prebivalstvu mobilnost, kolikor se da in narediti v skladu s predpisi to,
               kar mora vsak narediti. Verjamem, da bo leta 2012 ta zadeva stekla. Hvala lepa.</p>
            </sp>
            <sp xml:id="SDZ5-Redna-29-2011-06-14.sp75">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Ziherl, pripravi naj se gospa Črnugelj, gospa Viler, gospod Čepič
               oziroma gospod Likar.</p>
               <p>Gospod Ziherl, izvolite.</p>
            </sp>
            <sp xml:id="SDZ5-Redna-29-2011-06-14.sp76">

               <speaker>MILENKO ZIHERL:</speaker>

               <p>Hvala lepa. Lep pozdrav vsem prisotnim!</p>
               <p>Sam se sprašujem, kakšna je to sploh avtocesta, če moraš zmanjšati hitrost s 130 na
               40 kilometrov na uro, če je na tistih 50 prevoženih kilometrih veliko kilometrov
               odsekov, kjer je en pas izločen s tistimi znamenitimi rdeče belimi tablami in za
               njimi ne vidiš nikogar, ki bi se vsaj naslanjal na lopato, ne da bi kaj delal. Medtem
               ko je v tujini tak odsek bistveno krajši in na njem brni gradbena mehanizacija, ne
               delavcev, sodobnih sistemov. Zakaj plačati cestnino na cesti, kjer so v tunelih
               omejitve 80, čeprav je to dvocevni tunel, kar je evropski standard za enocevni tunel,
               5 kilometrov ali 7 kilometrov dolg, Tauernbahn in tako dalje. Zakaj plačati cestnino,
               ko je treba že novo cesto frezati, ker je bil napačno izbran material in ob dežju
               solzi, in v Trojanskem tunelu nese ven? Kakšna je to avtocesta, če se na istem mestu
               na Gorenjskem v roku 14 dneh zvrneta dva nemška avtobusa? Kakšna je to avtocesta, če
               v tednu otvoritve že zaprejo Šentviški predor zato, ker je strop dol padel, in tako
               dalje? Zakaj sploh plačevati? Če že plačujemo, je vsekakor vinjetni sistem veliko
               boljši. Če ima kdo nostalgijo po teh hišicah, naj gre za vikend na hrvaško avtocesto
               in naj dve uri stoji pri "naplatnih kučicah Lučko", to so tiste pred Zagrebom in če
               uživa, naj bo tam.</p>
               <p>Slišali smo o težavnem posegu. Težaven poseg so bila vsekakor našteta popravila. Ali
               je težko zopet tiste rdeče bele table tja postaviti in porušiti? Denarja je dosti,
               saj naj bi avtocestni program preplačali s tremi milijardami in več evrov, kartelno
               dogovarjanje in tako dalje. Tukaj pa dovolim, da se kartelno dogovorijo, kdaj bodo
               razbili, odstranili 60 hišic.</p>
               <p>Potem pa še s 130 na 40 kilometrov. To je najbolj nevaren del ceste. Ni tam, kjer
               vstopajo vozniki v napačno smer, tako imenovani geisterfahrerji, ampak tam mora
               obvezno stati zadaj radar in znaki za zmanjševanje hitrosti so seveda tako
               postavljeni, da jih že pri tretjem težko izpolnjuješ. Meni po navadi uspe, recimo, 60
               peljati skozi in seveda v hišici ni nikogar, komu na čast pa ustavljam, če me nihče
               ne kontrolira, če imam vinjeto? Doživel sem eno kontrolo vinjet na dolenjski
               avtocesti, pač močna ekipa nas je preusmerila čez počivališče, šest do osem ljudi je
               kontroliralo, razvrščalo, vsak v svojo kolono, so pogledali, vinjeto imaš, vozi
               dalje, tako kot si prej. Ali imamo v sosednjih državah še kje ta relikt socializma in
               nekega zastarelega pogleda? V Avstriji tudi slučajno ne, na Češkem ne, na Madžarskem
               ne, cela zahodna Evropa tega nima, edino pri nas morajo biti neke zastarele bajtice.
               Kjer je plačljivo – tam, kjer imajo pa vinjetni sistem, pa nimajo ničesar od
               tega.</p>
               <p>Še nekaj. Ali morajo te cestninske hišice čakati neki super sistem tipa Ultra, ki bo
               najprej seveda namenoma slabše narejen, da ga bomo lahko leta in leta izpopolnjevali
               in preplačevali? Namreč, riniti z glavo skozi zid, ko cela Evropa še ne ve nič o
               satelitskem in evropskem cestninjenju, ko mora za sistem Galilejo biti lansiranih še
               kar nekaj satelitov, ko Evropska unija šele sedaj pripravlja bilateralne sporazume,
               trenutno Brazilija pa ne vem še katere države, da se bodo uporabljale storitve
               sistema Galilejo, torej, o tem je prerano govoriti. Vinjete do 2016 pa glede na našo
               ažurnost na nekaterih drugih področjih lahko mirno rečemo, do 2020 leta bodo najmanj
               v prometu in zato so te cestninske hišice še kako odveč, izven konteksta, ostanek
               nekega starega relikta.</p>
               <p>Seveda ne pričakujem, da se bo sploh kaj zgodilo, kajti kaj nam pa lahko še 15
               procentna vlada sploh naredi. Še porušiti ne zna tega, kar je odveč. Ni bila niti v
               stanju speljati tako banalne zadeve kot je omejevanje uporabe nakupovalnih vrečk. Že
               skoraj sprejet zakon so umaknili, ker je bil nedodelan. Kako pa lahko pričakujemo, da
               bomo doživeli bolj varen, hiter, tekoč promet? Ali so res potrebni dolgi zastoji
               sedaj v sezoni in odvračanje ljudi, pa da ne govorim o vseh ekoloških posledicah. Po
               eni strani bi najraje ves promet spravili iz Slovenije, ker je odgovoren za PM 10
               delce pa še za kakšno onesnaževanje, hkrati pa tukaj 60 onesnaževalnih mest sami
               nastavimo, pa nismo v stanju, da jih odstranimo. Torej, nujna zadeva. Sposobnost
               vlade se bo pokazala, ali so v stanju narediti, opraviti tako majhen, banalen,
               gradbeni poseg in to zadevo realizirati.</p>
            </sp>
            <sp xml:id="SDZ5-Redna-29-2011-06-14.sp77">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Likar. Pripravi naj se gospod Rožej oziroma gospod Bezjak.
               Izvolite, gospod Likar.</p>
            </sp>
            <sp xml:id="SDZ5-Redna-29-2011-06-14.sp78">

               <speaker>RADO LIKAR:</speaker>

               <p>Hvala lepa za besedo, gospod podpredsednik. Spoštovane kolegice in kolegi,
               predstavniki Vlade!</p>
               <p>Sam podpiram predlog o dopolnitvi zakona, ki ga je zboru predložila Poslanska skupina
               Slovenske demokratske stranke in ki predvideva odstranitev odvečnih delov cestninskih
               postaj. Le-ti so namreč moteči, predvsem pa niso v fazi uporabe in mislim, da so
               popolnoma nepotrebni. Z uvedbo vinjetnega sistema leta 2008 so bili doseženi mnogi
               cilji, ki si jih je zakon pač zadal. Predvsem pa je bilo odpravljeno nepotrebno
               ustavljanje na teh cestninskih postajah, kar je, kot rečeno, bistveno povečalo
               pretočnost, zlasti ob prometnih konicah. S tem se je bistveno, kar je predvsem z
               okoljskega vidika pomembno, zmanjšala emisija CO2 v ozračje, ki je bila zlasti
               posledica zaviranja vozil in potem ponovnega speljevanja. Tudi ta omejitev 40 km na
               uro na tem, po mojem mnenju kar dolgem odseku na avtocestah, sam sem skoraj
               vsakodnevni uporabnik avtocest in povem vam, če bi se vsak udeleženec v prometu držal
               te omejitve 40 na uro, bi mislim, da bili zastoji kar veliki. Ne mislim napeljevati
               na to, da se teh omejitev ne bi držali, smo pa verjetno nekateri oziroma smo tudi
               tukaj v Državnem zboru za, da se mogoče take po mojem mnenju nesmiselne predpise
               spremeni in se jih prilagodi in naredi bolj življenjske. Nenazadnje je bilo
               opozorilo, pred časom je krožilo po mailih, da so te merilne naprave vgrajene ob
               avtocesti in seveda obstaja možnost, da dobiš sliko s pozdravi na dom. Mislim,
               predvsem s pozdravi o kazni in če presežeš hitrost za več kot 50 %, potem ti vzamejo
               tudi vozniško dovoljenje. Kot rečeno nisem za to, da bi kršil predpise, sem pa za to,
               da so ti predpisi čim bolj življenjski. Tudi ne glede na to, da se vlada izgovarja,
               češ da to sploh ni zakonska materija in da je to vprašanje zgolj tehnične narave,
               mislim, da to ni čisto res. Ne vem, mogoče bi pa za to bilo pristojno Ustavno
               sodišče, če ni to parlament oziroma če ni to stvar zakonodajnega organa. Res je tudi,
               da je to predvsem tehnično vprašanje, ne morem se pa strinjati, da je to tako zelo
               strokovno vprašanje, da tega ne bi bilo mogoče realizirati v določenem času, kot je
               predvideno v času šestih mesecev. Zakon o javnih cestah je začel veljati oziroma
               vinjetni sistem je začel veljati 1. julija 2008 in vprašanje oziroma očitek, zakaj to
               ni naredila ta vlada, je seveda odveč in je bilo tudi povedano, da se je pač mandat
               iztekel in če je bilo karkoli narobe oziroma če mislite, da je tudi vinjetni sistem
               neustrezen, potem ima vsaka vlada možnost tudi, da to spremeni in do sedaj tega
               predloga nisem zasledil. Sicer pa je vsak izgovor dober pa tudi, če ga pes na repu
               prinese, pravi star slovenski pregovor in vsaj, kar se tiče izgovorov, da se nečesa
               ne more narediti, se nam v prihodnosti, vse dokler bo ta vlada, ni bati. In če se vsi
               strinjamo s ciljem in namenom predloga zakona, ali pa vsaj večina, tako je bilo
               zaslediti iz stališč posameznih poslanskih skupin, potem dajmo, najdimo skupno pot,
               ker ne vidim prav nobenega razloga, da bi se odpovedali cilju samo zato, ker imamo
               različne rešitve oziroma ker jih nekateri sploh nimajo. Hvala lepa.</p>
            </sp>
            <sp xml:id="SDZ5-Redna-29-2011-06-14.sp79">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Bezjak. Pripravi naj se gospod Zanoškar, Majhenič oziroma
               Grims.</p>
               <p>Izvolite, gospod Bezjak.</p>
            </sp>
            <sp xml:id="SDZ5-Redna-29-2011-06-14.sp80">

               <speaker>MARJAN BEZJAK:</speaker>

               <p>Hvala za besedo. Lepo pozdravljeni!</p>
               <p>Pred sabo imamo Zakon o javnih cestah, v katerem Slovenska demokratska stranka
               zahteva dejansko odstranitev cestninskih postaj. Zakaj? Ravno iz tega vidika, ker
               menimo, da je to nepotrebno skrivališče za ljudi iz Darsa, ki kontrolirajo vinjete.
               Kajti, če se bo zgodilo temu človeku, da ga bo kdo povozil, takrat bo nastal mrk na
               avtocestah Slovenije, kot je predhodno povedal gospod Veber. Takrat, ko človeško
               življenje "nastrada", ne pa zaradi tega, da so skrivalnice ljudi iz družbe Dars.
               Pravzaprav imamo v Sloveniji vinjetni sistem, ki je pokazatelj dobrega učinka, kako
               dejansko napraviti državo bolj pretočno, kako dejansko napraviti promet okolju
               prijazen in dejansko narediti korak naprej v sodobnem svetu. Ne pa, da razmišljamo o
               sistemu, kako nazadovati. Jaz upam, da bo res ta Galileo evropski projekt zaživel
               leta 2015, kot je nekako predviden in takrat upam, da ne bo več teh problemov, s
               katerimi se danes soočamo, ampak žal še vedno opozarjam, da ne bomo spet poskusni
               zajčki, kot znamo vedno v Sloveniji biti in dejansko peljati prvi korak k boljšemu
               cestninskemu sistemu. Ampak pridružimo se kontrolirani situaciji in takrat stopimo na
               ta vlak. Tudi ob ponovni uvedbi ABC za tovorna vozila bi lahko razmišljali o boljšem
               sistemu, vsaj za slovenske prevoznike ali voznike, da bi na koncu koncev lahko mirno
               se peljali čez in bi jih kamere zaznale, saj, kdo bi elektronike sodobnih
               računalnikov, jaz mislim, da se da. Tako kot je bilo že predhodno povedano, da
               dejansko razmišljajo ali pa dajejo nekaterim ljudem možnost, nekaterim podjetjem
               možnost, da delajo iz dneva v dan iz leta v leto neko nadgradnjo in s tem dejansko
               polnijo lastne žepe podjetij itn.</p>
               <p>Mislim, da moramo podpreti danes ta zakon. Če se še s kakšnimi stvarmi ne strinjate,
               dajmo v drugem branju dopolniti in bo primerno za vse Slovenke in Slovence, za
               pretočnost in kvalitetnejše življenje v Sloveniji. Hvala.</p>
            </sp>
            <sp xml:id="SDZ5-Redna-29-2011-06-14.sp81">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Grims, pripravi naj se gospod Žerjav.</p>
            </sp>
            <sp xml:id="SDZ5-Redna-29-2011-06-14.sp82">

               <speaker>MAG. BRANKO GRIMS:</speaker>

               <p>Spoštovani!</p>
               <p>Vsekakor je vreden podpore predlagani zakon iz mnogo razlogov. Glede na omejen čas,
               naj omenim samo en dodatni argument. Vsi na Gorenjskem se še zelo dobro spomnimo,
               kako je čez celo Gorenjsko stal promet zaradi plačevanja cestnine od, dobesedno,
               predora Karavanke pa tja do cestninske postaje Voklo, vsako poletje in kasneje v
               obratni smeri. Danes se ista zgodba ponavlja žal pri vseh točkah, kjer prihaja do
               stisnjenja ceste, do zmanjšanja števila voznih pasov in to ni samo pri cestninskih
               postajah, ampak žal tudi pri tistih preostalih gradbiščih, ki še ostajajo. Zato naj
               omenim, da je eden od razlogov, ki bi jih veljalo zelo resno upoštevati v korist
               predlaganim rešitvam, pa tudi sicer pri delu Vlade, očitno neenakopraven odnos, ko
               gre za izgradnjo gorenjskih prometnih povezav, ki jih tako nujno potrebujemo, proti
               nekaterim drugim delom. Samo na primer, ko se je gradilo na Dolenjskem avtocesto, ni
               bil noben problem najti sto tisoče, celo milijone evrov za reševanje posameznih
               zahtevkov ljudi, ki jim je bil priznan status stranke v postopku, celo za parkirišča
               in podobno. Ni bilo nobene težave za poseben most, nobene težave. Ko pa gre na
               Gorenjskem za reševanje problema gospoda Eržena pri viaduktu Peračica, ki je po sodni
               poti šele uspel doseči, da mu je priznan status stranke v postopku, pa se iznenada
               stvar povsem obrne. Ne samo, da se tam grobo krši zakon, ker se sedaj sodno odločbo
               kar ignorira, ampak on tudi sam zelo jasno pove - to je bilo od predstavnikov uradne
               oblasti tudi jasno razvidno -, da mu preprosto ni bila ponujena nobena konkretna
               ponudba za konstruktiven dogovor. Slovenija in Gorenjska pa to povezavo potrebujeta
               za nov razvojni cikel in za varnost ljudi. <stage>/ znak za konec razprave/</stage>... in varnost
               nima nobene cene. Preostale sekunde pa še, čeprav je 8. marec že mimo, poklanjam
               kolegici Alenki Jeraj, naj jih ona izkoristi. Srečno!</p>
            </sp>
            <sp xml:id="SDZ5-Redna-29-2011-06-14.sp83">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Alenka Jeraj, podarjenih 30 sekund. <stage>(Se odpoveduje.)</stage> Besedo ima
               gospod Jerič.</p>
            </sp>
            <sp xml:id="SDZ5-Redna-29-2011-06-14.sp84">

               <speaker>MIRAN JERIČ:</speaker>

               <p>Hvala za besedo, spoštovani podpredsednik. Kolegice poslanke, kolegi poslanci,
               predstavniki Vlade!</p>
               <p>Tudi v današnji razpravi o spremembi zakona govorimo o vsem, tudi o prioritetah za
               izgradnjo avtocest. Govorimo o nesposobni stroki, ki je projektirala slovenske
               avtoceste, o izvajalcih, ki so slabo opravili svoje delo, o vzdrževalcih, ki sedijo,
               ležijo in ne opravljajo svojega dela, o plastičnih vrečkah in tudi o takšnih idejah,
               da je mogoče neke cestninske sisteme spreminjati v vsakem mandatu posebej. Mislim, da
               če imamo to v mislih, potem bomo težko kam prišli.</p>
               <p>V imenu poslanske skupine sem povedal, da Poslanska skupina Liberalne demokracije
               Slovenije tega zakona ne bo podprla, ker gre po našem mnenju za izrazito tehnično
               vprašanje, ki se ne ureja z zakonom, ampak na drug način, in da gre za izrazito
               strokovno vprašanje, tako z vidika varnosti, z vidika gradbene stroke kot tudi z
               vidika prometne stroke. Do tega cilja lahko pridemo na drug način. Prepričan sem, da
               bo vlada, ta ali naslednja, to postorila in da bo Dars v čim krajšem možnem času
               odstranil te cestninske postaje ter zagotovil tudi v prihodnje še večjo pretočnost,
               varnost in da bo manj zastojev. Ampak po našem mnenju je to, dokler ne uvedemo
               sistema cestninjenja v prostem prometnem toku, skoraj nemogoče storiti. Gre za
               izrazito tehnične rešitve in neka delna odstranitev cestninskih postaj bi bila zelo
               draga, varnostno vprašljiva in tudi ne bi prišlo do učinka, kot si ga želijo
               predlagatelji.</p>
               <p>Zato bom seveda glasoval za sklep, da predlog zakona ni primeren za nadaljnjo
               obravnavo. Od Vlade pa seveda pričakujem, da znotraj akcijskega načrta uveljavljanja
               cestninjenja v prostem prometnem toku dosledno spoštuje roke, da čim prej uveljavi
               cestninjenje za tovorna vozila in da potem čim prej zagotovi tudi realizacijo tega
               cilja, odstranitev cestninskih postaj. In verjamem, da se bo to zgodilo v nekih
               razumnih rokih. Govoriti pa o tem, da je možno v 6 mesecih vse to postoriti, mislim,
               da je več kot neresno. Tisti, ki poznamo, na kakšen način prideš do izbire izvajalca,
               tudi za izdelavo projektov za rušenje, pa tudi če gre za enostavne objekte, vemo, da
               je potreben čas. Na kakšen način danes v Sloveniji ob tej krizi v gradbeništvu
               izbiramo izvajalce za posamezne investicije, tudi vemo. Meseci zelo hitro tečejo in v
               6 mesecih, vam garantiram, da je nemogoče vse to postoriti.</p>
               <p>Za zaključek pa naslednje. Uvedba cestninjenja s pomočjo vinjet je bil zelo všečen
               ukrep. Nikoli v tej Vladi nismo razmišljali o tem, da bi šli nazaj na cestninjenje,
               kot je bilo pred uvedbo vinjetnega sistema, smo pa razmišljali o tem, da je treba čim
               prej uvesti sistem cestninjenja v prostem prometnem toku, ker je ta tudi najbolj
               pošten. Naj uporabniki avtocest plačajo sorazmerno s prevoženimi kilometri na
               avtocesti To se mi zdi, da bo v končni fazi najbolj pošten sistem, in temu cilju je
               treba slediti, in jaz upam, da kdorkoli bo na oblasti, da bo ta sistem čim prej
               uvedel in da bomo odstranili te cestninske postaje, o katerih govori ta zakon.</p>
               <p>Še enkrat, zakona v LDS ne bomo podprli, bomo pa vlado sproti opozarjali na
               realizacijo tako akcijskega načrta kot tudi na izvedbo tega ukrepa. Hvala lepa.</p>
            </sp>
            <sp xml:id="SDZ5-Redna-29-2011-06-14.sp85">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Presečnik.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp86">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani gospod državni sekretar s
               sodelavcema, kolegice in kolegi!</p>
               <p>Saj ne vem, kje naj začnem, ampak rekel bom to, da iz moje kar nekajletne zgodovine v
               tej zgradbi, da je moje videnje problema takšno, da ko se začne enkrat Državni zbor
               vpletati v nekatere zelo strokovne zadeve, da takrat iz tega ne "rata" nič kaj
               dobrega, predvsem na področju cestninjenja. Tisti, ki ste tu tudi že dalj kot jaz,
               veste, da se je Državni zbor z nekimi sklepi začel vmešavati že tam v letih, mislim
               da 1994, 1995 in so se takrat podirale te cestninske postaje, takrat so se vpeljale
               te čelne cestninske postaje in tako dalje, in od takrat naprej imamo dobesedno nek
               mešan sistem v Sloveniji, ki je zagotovo potreben novih rešitev.</p>
               <p>Zdaj, današnja razprava je bila zelo zanimiva, najbolj mi je bilo všeč tisto, kar se
               "ven meče" o preplačanih avtocestah, zdaj že za tri milijarde, sem prej slišal od
               kolega. Torej, jaz mislim, da po vsem tem, kar je vse skupaj zanič na teh avtocestah
               v vsej zgodovini, da so avtoceste preplačane, ker so krive tudi za to, da se zvrne
               avtobus, če šofer zaspi in tako dalje, da je sistem preplačan tam za, ne vem koliko,
               6 milijard, ker da je enostavno boljše, da ga ne bi bilo, ker potem ne bi bilo
               problemov. Potem bi pač stali na cestah, kot smo včasih tam v Trzinu, tisti, ki
               prihajamo s te strani in ne bi bilo nobenega problema. Tako, da izredno zanimiva
               diskusija, ki pa zagotovo ne bo prinesla nič dobrega.</p>
               <p>No, kolega Jerič je prej rekel eno opazko, češ, kolega je prej rekel, če pa komu ni
               všeč vinjetni sistem, pa naj ima vsaka vlada možnost spremeniti cestninski sistem.
               Lepo vas prosim, pa vsako vlado naprej, naj tega ne počne, ker to ni srajca, ki jo
               menjaš vsak dan, ampak je cestninski sistem, je celovit in drag, in jaz ne vem, kaj
               še, to ne stane 2 milijona, ampak je to izredno zahtevna zadeva, in ko se je lotimo,
               moramo priti do konca, temeljito preštudirano.</p>
               <p>Jaz akceptiram ta dva razloga, ki ju je vlada navedla, pa mi manjka poglavitni razlog
               v tem. Poglavitni razlog, zakaj sem jaz proti temu, prvič se tega tudi z zakonom ne
               sprejema, ampak je to tehnično vprašanje, to pritrjujem vladi oziroma ministrstvu,
               ampak zakaj sem jaz predvsem proti, kaj je glavni problem – zaradi tega, ker nimamo
               dorečenega cestninskega sistema za naprej. In zakaj zdaj nekaj rušiti, ker je to tudi
               tehnično vprašljivo, zakaj rušiti, dokler nimamo dorečenega sistema. Ko bomo imeli,
               ko si bomo začrtali nek sistem, kakršenkoli že bo, nisem jaz med tistimi
               strokovnjaki, ki bom o tem odločal, ampak takrat pa bomo rekli, takrat je treba tudi,
               bom rekel, gradbeno, konstrukcijsko pripraviti in urediti to in to.</p>
               <p>Tako, da zaradi tega se mi zdi, da je ta predlog sicer všečen, zagotovo, marsikomu bi
               bilo všeč, čeprav jaz tu kakšnih posebnih zastojev zdaj ne vidim. Mi imamo konec
               koncev še tovornjake na ABC sistemu, ali si jih kdo upa spraviti nazaj na
               cestninjenje s plačili. Ali si jih upa kdo?! Takrat bomo imeli tovornjakarje na
               cesti. Po drugi strani je treba uvesti kontrolo, tudi osebnih vozil in tudi
               tovornjakov. Avstrijci imajo to rešeno na ta način, da imajo posebne izvoze oziroma
               izogibališča, kamor enostavno preusmerijo vsa vozila ali vsa tovorna ali vsa vozila
               in jih tam dobesedno od prvega do zadnjega v nekem časovnem obdobju prekontrolirajo
               in jaz še nisem slišal za nobenega, da bi se zaradi tega jezil, seveda se je jezil,
               če ni imel urejenih ali ni kupil vinjete ali pa ni imel tovornjakar te naprave, s
               katero plačuje. Tako, da predvsem to vprašanje, kakšen bo cestninski sistem in kdaj
               bomo prišli do končne odločitve o bodočem cestninskem sistemu v nekem prometnem toku,
               takrat pa zagotovo bo neka boljša rešitev kot je zdaj, ampak do takrat, bom rekel
               tako: če smo štiri leta zdržali s temi omejitvami hitrosti, bomo pa še dve – tako
               dolgo, da se bomo odločili o bodočem cestninskem sistemu. Hvala lepa.</p>
            </sp>
            <sp xml:id="SDZ5-Redna-29-2011-06-14.sp87">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še v imenu vlade, dr. Jakomin, želite besedo? Izvolite.</p>
            </sp>
            <sp xml:id="SDZ5-Redna-29-2011-06-14.sp88">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Jaz bi v vsej tej razpravi rad dodal samo to, da nov sistem cestninjenje v prostem
               prometnem toku bo začel veljati oktobra 2012 skladno s terminskim planom, ki je
               veljaven, poleg tega pa nas tudi direktiva Evropske skupnosti zavezuje k temu. Tako,
               da zdaj govoriti o nekih starih sistemih cestninjenja, vračanju nazaj na star sistem,
               to je popolnoma neprimerno, pa tudi zavajajoče. Šele z uvedbo sistema elektronskega
               cestninjenja bo zagotovljen v bistvu popoln prost pretok prometa in šele takrat se
               bodo lahko začela izvajati gradbena dela za rušitev cestninskih postaj. Namreč, če bi
               se odločili za takšen poseg, kot je bil danes predlagan, bi najprej ogrozili
               varnosti, še posebej tisti, ki se ukvarjate z gradbeništvom, zelo dobro veste, da če
               bi danes šli z gradbenimi deli na sredinskih pasovih, bi najprej ogrozili varnost, za
               kar pa sigurno Ministrstvo za promet in celotna vlada ne bo, vsaj ta ne bo pristala
               na to in ne bo tega dovolila. Poleg tega bi pa zahtevalo večje finančne učinke.
               Namreč, predlog, ki je bil danes dan, govori o tem, da bi dvakrat morali gradbeno
               posegati na avtocestno telo, najprej na sredinske pasove, ko bi bilo pa uvedeno še
               elektronsko cestninjenje za težka tovorna vozila, pa potem še na stranske, kar je
               nedopustno in neodgovorno. Hvala.</p>
            </sp>
            <sp xml:id="SDZ5-Redna-29-2011-06-14.sp89">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Vsi prijavljeni razpravljavci, ki ste to želeli, ste dobili besedo. Ker pa čas,
               določen za razpravo, še ni potekel, sprašujem, ali želi na podlagi Poslovnika
               Državnega zbora še kdo razpravljati? Ja, vidim roke. Odpiram prijavo. Prijava teče.
               Besedo ima gospod Petan. Vsi po pet minut.</p>
               <p>Izvolite, gospod Petan.</p>
            </sp>
            <sp xml:id="SDZ5-Redna-29-2011-06-14.sp90">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani!</p>
               <p>Danes je bilo veliko že povedanega. Jaz sicer podpiram naš predlog tako, da ne bo kaj
               narobe. Bi pa želel opozoriti na nekatere stvari, o katerih danes mogoče še nismo
               toliko govorili ali pa odgovoriti na določene trditve. Veliko je bilo slišati, da to
               ne gre, ker je to tehnično vprašanje, pa se z zakonom ne ureja. Jaz bi to tako rekel.
               Glede na to, da to do sedaj ni bilo realizirano, da te cestninske postaje ali
               posamezne kabine za cestninjenje še vedno stojijo, vas vprašam, kako pa naj vlado
               resno opozorimo na to zadevo, če sama tega ni realizirala preko vseh služb, ki jih
               ima, preko Darsa, seveda tega, da bi se tega na Darsu spomnili, tako ali tako ne
               pričakujem, ker imajo najboljšo predsednico - nedotakljivo, se verjetno s takšnimi
               drobnimi stvarmi ne ukvarja, kot je omogočati boljši, lažji, enostavnejši promet
               uporabnikom avtocest, s tem se verjetno ne more ukvarjati gospa. Je pa nekaj drugega,
               če je to tehnično vprašanje, pa se to ne dela z zakonom, vas sprašujem, kako pa lahko
               RTV naročnino pobiramo z zakonom preko tistih, ki imajo števec elektrike. To pa je
               možno? Dajmo razmisliti, o čem govorimo, kot da tisto ni tehnično vprašanje. Tisto je
               še bolj podrobna zadeva, kako bomo pobrali RTV naročnino, pa kljub vsemu imamo takšno
               rešitev, pa kdorkoli jo je že predlagal, saj to niti ni pomembno.</p>
               <p>Želel bi opozoriti še na nekaj drugega. Namreč, nekateri ste danes veliko govorili,
               da je bila uvedba vinjetnega sistema hitra, nepremišljena, nestrokovna, brez analize,
               brez ne vem kakšnih raziskav, doktorskih dizertacij. Želel bi vas spomniti, da tudi v
               drugih državah obstajajo vinjete. Se pravi, da nismo izumili tople vode, ampak nekaj,
               za kar danes lahko rečemo, da je preprečilo kolone in zastoje na območjih, kjer imamo
               cestninske postaje. Po drugi strani je pa tudi res, da toliko cestninskih postaj,
               tako na gosto, kot jih imamo v Sloveniji, jih ni v nobeni drugi državi. Tega se
               zavedamo vsi. Če bi bilo še vedno cestninjenje in plačevanje, bi bilo treba na teh
               postajah stati. Vemo, da bi bile kilometrske kolone. Ko je promet ravno stekel, je
               prišla že druga cestninska postaja, kolone so bile pred štirimi leti, ko je ta sistem
               še bil, praktično od ene cestninske postaje do druge.</p>
               <p>Poleg tega pa bi želel spomniti tudi na to, sicer ne vem, kaj je mislil državni
               sekretar, ko je rekel, da bo leta 2012 uveden sistem za cestninjenje v prostem toku,
               istočasno pa smo na mizo dobili obvestilo, da Vlada podaljšuje vinjete do leta 2016.
               Nekaj ne gre skupaj, ali bo kombiniran sistem, kar je možno, priznam. Potem bi želel,
               da nas vlada informira, kako je to mišljeno, da ne bomo eni govorili eno, drugi
               drugo, pa se bomo sklicevali na mnenje ali pa na tisto, kar imamo zapisano v pisnem
               gradivu od Vlade. Tu pa je zanimivo še nekaj drugega. Zasledil sem informacijo, da
               tudi Evropska unija predlaga ali razmišlja, ali pa že ima, ne vem, kakšen akt, da bi
               po letu 2016 tudi za tovornjake uvedli vinjete. Če je to tako, potem bi sploh lahko
               rekli, da uvedba tega vinjetnega sistema pri nas sploh ni bila tako neumna, ampak bi
               lahko celo rekli, da je bila daljnovidna, daljnosežna. Vemo, da v Evropski uniji
               imajo v nekaterih državah že cestninjenje tovornjakov, spremljanje tovornjakov s
               satelitskim sistemom. Seveda cestninjenje in spremljanje tovornjakov, to sta dve
               stvari, meni je to popolnoma jasno. Uvedba vinjet pa govori v prid temu, da verjetno
               ta sistem še ne bo kar tako izginil z evropskih cest in da tudi hitenje v Sloveniji z
               nekim drugim sistemom verjetno niti ni potrebno. Vsekakor pa uvedba vinjet ni bila ne
               nepremišljena, ne prehitra, kvečjemu je bila prepozna, ker smo se predolgo mučili in
               onesnaževali okolje na teh cestninskih postajah, ki jih je v Sloveniji vsekakor
               preveč. Podpiram ta naš predlog. Hvala.</p>
            </sp>
            <sp xml:id="SDZ5-Redna-29-2011-06-14.sp91">

               <speaker>PODPREDSEDNIK FRANCE CUKJATI:</speaker>

               <p>Gospod Kres, izvolite.</p>
            </sp>
            <sp xml:id="SDZ5-Redna-29-2011-06-14.sp92">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani predstavniki Vlade, spoštovani
               kolegi poslanci!</p>
               <p>Vinjete so bile sigurno pogumna zadeva, pogumen ukrep, ki je v nasprotju z nekaterimi
               skeptiki in razmišljanji pokazal, da ne prinaša izgube. Prinaša boljšo varnost v
               državi, prinaša to, da je šlo več prometa na avtoceste in ne toliko na obvozne ceste,
               kar je sigurno dober ukrep. Bila je pogumna poteza, ki verjetno takrat, roko na srce,
               bi bila lahko tudi vprašljiva in skeptična. Pokazala se je za dobro.</p>
               <p>Veliko se je polemiziralo s tem, ali je to pravičen sistem. Najbolj pravičen sistem
               je res tisti, kolikor pelješ, toliko plačaš. Ampak če se je hotelo učinke doseči, da
               se je s cest, ki so bile obremenjene, promet preusmeril na avtoceste in s tem
               povečalo prometno varnost, zmanjšalo nesreče, ki so se dogajale, se pravi, je treba
               to pravičnost meriti tudi s temi vatli.</p>
               <p>Zdaj pričakujemo, da se bo šlo v elektronsko cestninjenje in če bomo do tega prišli,
               če bomo to uredili, potem bo najbolj verjetno, najbolj pravi čas, da se s temi
               zadevami in z odstranitvijo teh objektov takrat tudi gre v to smer. Skratka, danes
               sem v dilemi, ko lahko rečem, da sem nekje na polovici, bi se zadeva lahko rušila ali
               ne, tako da, o tem se bom danes na glasovanju vzdržal, ker res nisem dobil dovolj
               prepričljivih podatkov, da bi se lahko odločil za to, da danes to podprem.</p>
               <p>Moram pa reči še drugo stvar, da glede na to, da sem zasledil informacijo, da je na
               ravni EU sprejeta možnost vinjetnega sistema tudi za kamione, se pravi, tukaj smo pa
               spet na tej točki, ko bi moral zadevo in ta zakon podpreti. Skratka, nekje sem v
               dilemi. Vendarle, jaz ne uporabljam veliko avtocest. Moram reči, da pa takrat ko jih
               uporabljam, pa res nimam nobenega problema prečkati te postaje, s takšno hitrostjo
               kot je trenutno možna, pa tudi nisem tako dober voznik, da bi lahko čez to peljal kar
               70, 80, nekje na tistih 50 pa mora pasti, pa tudi če na 40. Ampak, drugi veste, ki
               jih bolj uporabljate, ali je res to toliko problematično, ali res nastanejo take
               gneče, da je treba to zadevo nemudoma v tem trenutku tudi odstraniti. Bi pa rekel
               tako, s tem, ko se dela nadzor, bi pa lahko tudi kakšni Darsovi nadzorniki
               uporabljali te objekte za to, da opazijo voznika, ki prečka to postajo, ali ima
               vinjeto ali je nima. In z vsemi komunikacijami se da pogovoriti, da ga na naslednji
               postaji tudi prestrežeš in ukrepaš tako kot je treba, na način da se več teh
               kršiteljev tudi odkrije, po drugi strani pa že zdaj na ta način tudi dovolj
               odkrijejo, vsaj hvalijo se tako, čeprav moram reči, da je tudi kakšen lahko vmes
               resnično pride v tako situacijo na bolj nesrečen način. Skratka, zakon je peljan v
               pravo smer, ampak mislim, da kar se mene tiče, še ni pravi čas, zato se bom vzdržal.
               Hvala lepa.</p>
            </sp>
            <sp xml:id="SDZ5-Redna-29-2011-06-14.sp93">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Grims.</p>
            </sp>
            <sp xml:id="SDZ5-Redna-29-2011-06-14.sp94">

               <speaker>MAG. BRANKO GRIMS:</speaker>

               <p>Spoštovani!</p>
               <p>Ne samo, da je uvedba vinjet odpravila neznansko dolge kolone, ki so tako lepo
               krasile slovensko naravo in jo obogatile z izpušnimi plini in vsem ostalim pred vsako
               cestninsko postajo, zlasti v prometnih konicah in še posebej poleti, bistveno so
               omogočile tudi varnejši promet in na to se sedaj pozablja. Že dve leti poslušamo,
               kako se je izboljšala v času sedanje vlade prometna varnost, da je manj nesreč,
               zlasti na regionalnih cestah itd. In pri tem se seveda ne pove, kaj je bistvo zgodbe.
               Uvedba vinjetnega sistema, ki je bilo eno najbolj pogumnih dejanj prejšnje Vlade, saj
               se je s tem uprla finančnemu in cestninskemu lobiju oziroma vsem tistim, ki so
               parazitirali pri ureditvi slovenskega avtocestnega prometa, je omogočila, da se je
               promet z regionalnih cest v veliki meri preusmeril na avtoceste in s tem je postala
               vožnja varnejša tako na regionalnih cestah, ker pa ni bilo več zastoja na avtocestah,
               pa tudi na samih avtocestah. In zaradi tega je prometna situacija z vidika varnosti
               bila v tem obdobju bistveno boljša kot v obdobju pred tem. To seveda pove tudi, kako
               naprej, če temu želimo prisluhniti. Veliko jih je v razpravi poudarjalo pomen čim
               prejšnje uvedbe satelitskega sistema in z njimi bi se strinjal, ko gre za tovorni
               promet, razen seveda če se uvede vinjete tudi za tovorni promet, da se to uredi na
               evropski način. Ko gre pa za osebni promet, pa je situacija precej drugačna. Kajti,
               kaj se bo zgodilo, če uvedeš cestninski sistem s pomočjo satelita. Če ga uvedeš samo
               za avtoceste, potem se bo seveda promet usmeril nazaj na regionalne ceste. Spet bomo
               priče neskončnim zastojem, recimo na Gorenjskem od Kranja do Ljubljane bo spet promet
               stal na regionalki, se pomikal po polžje, spet se bo povečalo število nesreč, spet
               bodo bolj ogrožena življenja uporabnikov regionalnih cest in življenja ljudi, ki ob
               teh cestah živijo. Če pa uvedeš cestninjenje preko satelita, in to je bil v resnici
               končni cilj, vsaj tako je bil deklariran, za vse ceste, pa to pomeni, da vsak
               trenutek vsakdo, ki se usede v avto, že plačuje neko dodatno davščino. In zdaj
               poglejmo, ali je ta davščina v resnici v razvojnem interesu države Slovenije - trdim,
               da ne. Kajti, koga v resnici zadane? Zadane predvsem najbolj aktivno generacijo,
               zadane predvsem malo in srednje podjetništvo, tiste, ki so po naravi svojega dela
               največ na cesti. Slovenske ceste, vključno z avtocestami, kar je bistvena razlika,
               recimo proti sosedi Hrvaški, ki ste jo nekateri omenjali, pa so bile zgrajene z
               denarjem davkoplačevalcev, s slovenskim denarjem. In tako v resnici, kdo največ
               prispeva – spet malo in srednje podjetništvo, tisti najbolj aktivni del slovenskega
               prebivalstva. In te ljudi s tem sistemom, če bi ga uvedli, obremenimo dvakrat,
               najprej so več prispevali že k izgradnji – tako se običajno stvari razume, ko se
               pogovarjajo v ameriški politiki, v Sloveniji, vem, da je to redkost. Ampak to je
               bistvo zgodbe - tisti, ki so največ prispevali kot davkoplačevalci, so v resnici tudi
               največ prispevali k izgradnji slovenskega avtocestnega in sicer celotnega cestnega
               omrežja. In zdaj bodo ti še enkrat, še bolj obremenjeni, zato ker ga bodo še
               uporabljali. To seveda postavi pod vprašaj, ali je res ta sistem tako silno pošten in
               korekten, kot se rado govori; trdim, da je že to zelo vredno razmisleka. Pa celo, če
               bi to sprejeli kot izhodišče, trdim, da zagotovo ni v razvojnem interesu, ker ravno
               tiste najbolj produktivne dvakrat obremeniš. Iz tega razloga je sistem vinjet
               bistveno, bistveno boljši. In bi veljalo ubrati vse možne poti, da se ga ohrani čim
               dlje, po možnosti trajno. In upam, da je danes žal vsem tistim na tranzicijski
               levici, ki so toliko urgirali v Bruselj, da naj se negativno izreče o sistemu, ki je
               bil bistveno cenejši, vinjeta je bila samo 55 evrov, ki ga je uvedla prejšnja vlada.
               In potem so prevzeli oblast in dobili bumerang in danes davek na to njihovo neumnost,
               na politikantstvo, v višini dodatnih 40 evrov plačujemo vsi. Naj se ta zgodovina ne
               ponavlja več.</p>
            </sp>
            <sp xml:id="SDZ5-Redna-29-2011-06-14.sp95">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Jeraj.</p>
            </sp>
            <sp xml:id="SDZ5-Redna-29-2011-06-14.sp96">

               <speaker>ALENKA JERAJ:</speaker>

               <p>Hvala za besedo.</p>
               <p>Nekateri ste govorili o tem, da sicer podpirate naš predlog in da je ideja dobra in
               se globoko strinjate z njo, vendar pa sedaj ni pravi čas. Mislim, da je skrajni čas,
               da to uredimo, ker, iskreno, hišice na avtocestah dejansko služijo samo še polnjenju
               proračuna, ko se policisti postavijo za cestninsko postajo in kaznujejo voznike;
               kakšne druge koristi od tega ni.</p>
               <p>Nekajkrat je bilo rečeno, da to tehnično ni izvedljivo, da so to tako komplicirane
               stvari, da se jih ne da podreti. Mislim, da je to vsaj smešno. Potem pa napišimo za
               te hišice, da so to neke zelo komplicirane zadeve, ne pa enostavni objekti, ki
               stojijo na avtocestah.</p>
               <p>Nekatere je zabolelo to, da smo rekli, da so avtoceste nekajkrat preplačane. Vemo, da
               zaradi mnogih dogodkov, od preiskovalnih komisij do raznoraznih drugih preiskav, ki
               potekajo preko NPU oziroma drugih institucij v tej državi, ki morajo ugotavljati, ali
               je šlo za korupcijo in podobne zadeve, ki so seveda povzročile tudi bistveno predrago
               gradnjo oziroma so naše avtoceste, če jih primerjamo z avtocestami v drugih državah,
               predrage, pa ni treba biti kakšen hud menedžer ali pa ekonomist, da to ugotoviš, in
               so zato res takšni izgovori smešni.</p>
               <p>Nekateri ste rekli, da ne bi šli nazaj na prejšnji sistem, potem to pomeni, da tudi
               teh hišic iz preteklosti ne rabimo in nekateri ste opozorili ali omenili, zakaj boste
               proti temu zakonu, ker se to ne rešuje z zakonom. Res ne bi bilo treba tega reševati
               z zakonom, če bi bilo že narejeno, seveda, če bi bile hišice že porušene, ampak saj
               ta vlada si mora mnoge stvari določiti z zakonom. Zadnjič sta dve ministrici oziroma
               državna sekretarka gospa Kamnarjeva in gospa ministrica Krebsova govorili, da so že
               nekajkrat sprejeli sklep, da se po ministrstvih oziroma v državni upravi ne sme
               zaposlovati, pa še kar vsi zaposlujejo, in zdaj bosta pa sprejeli in predlagali
               zakon, da bosta to omejili, da se zaposlovanja ne bo nadaljevalo.</p>
               <p>Skratka, ali je to zakon ali je na kakšen drug način urejeno, je popolnoma
               nepomembno. Pomembno je, da se stvar uredi, in tudi če sprejmeš zakon, še ni nujno,
               da se bo stvar dejansko zgodila, ker kakšna druga ministrica, in je bila celo
               interpelirana zaradi tega, krši cel kup drugih zakonov, ampak kaj bi o tem, to bodo
               ugotavljali drugi.</p>
               <p>Skratka, danes se pogovarjati, ali naj to naredimo ali ne, o tem govorimo praktično
               res že od takrat, ko se je uvedel sistem vinjet, funkcionira po Evropi, mi bomo zdaj
               spet prvi pri nekem drugem predlogu, nekem drugem načinu, pa smo komaj tega vpeljali
               in se je izkazal kot dober. Zato vprašanja danes, ali naj to naredimo ali pa bo čez
               nekaj časa bolj primeren čas, so prav smešna in jaz mislim, da zakon, ki ga
               predlagamo, bi si zaslužil podporo, sploh, ker ni bilo praktično nobenega pametnega
               razloga proti, razen da je to tako tehnično nemogoče in državni sekretar je rekel, da
               bomo ogrozili varnost. Dajmo no, saj se pač spelje, imamo cel kup zoženj in se vozimo
               nekaj časa na ožjem delu, da se pač neka druga stvar na drugem delu ceste uredi, tako
               da kaj bistveno bolj ne bomo ogrozili varnosti, kvečjemu smo jo s sistemom vinjet
               izboljšali, odstranimo pa še to, kar ovira, da bi bila morda varnost še boljša. Bi
               bilo pa najbrž zanimivo slišati tudi, koliko je že kakšnih nesreč bilo ob tem
               ustavljanju, zaviranju in celem cirkusu, ki se dogaja pred cestninskimi postajami, ki
               smo jim vsak dan priča tisti, ki se vozimo po avtocestah.</p>
            </sp>
            <sp xml:id="SDZ5-Redna-29-2011-06-14.sp97">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Brunskole.</p>
            </sp>
            <sp xml:id="SDZ5-Redna-29-2011-06-14.sp98">

               <speaker>RENATA BRUNSKOLE:</speaker>

               <p>Hvala lepa. Prav lepo pozdravljeni, spoštovani gospod državni sekretar, zaposleni,
               sodelavci, predsedujoči, kolegice in kolegi!</p>
               <p>Res zanimiva današnja razprava, čakala sem samo še, da bo kdo v tej razpravi omenil,
               da je zdaj čas češenj in jagod. Edino tega še nisem slišala pri točki razprave o
               Zakonu o javnih cestah. Namreč, ravno vse se je že pomešalo, tako da edino to bi bilo
               še vredno omeniti v tem poletnem času.</p>
               <p>Zanimiva je bila razprava tudi v toliko, da ko je nekdo izrekel, da ni bilo nobenega
               pravega razloga proti, da bi to lahko vrnili tudi za čas, pa ne gre za očitanje eni
               ali drugi vladi, mogoče tudi za čas prejšnje vlade, ker tudi takrat ni bilo pravega
               razloga proti, pa te cestninske postaje niso bile odstranjene. Tako, da verjetno je
               moral biti kakšen razlog, morebiti tudi finančne narave, veliko je bilo danes slišati
               mojih kolegov in kolegic, predvsem kolegov o tehničnem področju, pač tisti, ki so
               strokovnjaki, poznavalci, pa so nekako tudi tehnično težko prepričali, zakaj se v
               prejšnjem času, pred tremi leti oziroma kmalu po uvedbi vinjetnega sistema to ni
               moglo izvesti. Tako, da pri tej tehniki bi rekla, očitno je tudi že takrat tehnika
               zatajila. Prepričana pa sem, da je bilo zagotavljanje varnosti, poleg finančnega
               momenta, zagotovo eden od tistih pomembnejših razlogov. Verjetno pa je tehnika imela
               vpliv v toliko, da tako, kot je bilo danes s strani gospoda državnega sekretarja
               večkrat omenjeno, zagotovo je treba za odstranitev, tako odstranitev objektov kot
               tudi za odstranitev cestninskih postaj imeti tudi pripravljeno vso dokumentacijo
               torej izdelavo PGD projektov, zato potekajo sedaj aktivnosti za njihovo pridobitev in
               tudi v skladu s terminskim planom, naj ponovim, je bilo izrečeno, da konec leta 2012,
               ko bo vzpostavljen elektronski cestninski sistem, da bo do takrat tudi Dars
               razpolagal z vso potrebno dokumentacijo in pričel z aktivnostmi za odstranitev
               cestninskih postaj. Zagotovo pa je varnost prva in prav je, tukaj res moram ponoviti,
               mogoče tudi spomniti nekatere, da vezano na zagotavljanje varnosti, jaz upam, da ni
               kdo pozabil, vendar sama se res vozim po tem, malo me preseneča, da niso nekateri
               kolegi, ki se tudi vozijo po tej cesti kot jaz, – skozi dolenjski krak – večkrat
               poudarili, ali pa nekateri, ki se res ne vozijo, ker mogoče še kje bližje na kakšnem
               odcepu gredo proti, ali Beli Krajini ali kam drugam ob reki Kolpi, da niso poudarili,
               da varnost je večja na območju dolenjskega kraka avtoceste in to po zaslugi te vlade.
               Prej namreč – sama se vozim po tej cesti po tem območju – skoraj ni bilo tedna, da ni
               bilo prometnih nesreč s smrtnim izidom. Na tem območju pa je ta vlada tukaj naredila
               korak, čeprav je sedaj veliko očitkov, razprave in ne vem česa, mislim pa, da smo
               vseeno zadovoljni. Tega niso tehnično nekateri kolegi nič poudarili.</p>
               <p>Tako da, jaz sem prepričana, da bo ta zadeva, zagotovo so cestninske postaje moteče,
               vendar je ugotovitev, da čisto tako ne gre, tudi kolegi, ki jih zelo spoštujem, moje
               kolege, ki sami dobro poznajo področje prometne infrastrukture in tega resorja, ki so
               tudi zelo jasno poudarili določene zadeve, zakaj pa le to ni bilo v preteklosti
               izvedeno ali pa to sedaj kar takoj.</p>
               <p>Tako da, sama tega predloga dopolnitve zakona v danem predlogu ne morem podpreti, sem
               pa prepričana in bom podprla tudi vse, da se zadeva čim prej pripravi, kar se tiče
               dokumentacije, vzpostavitve elektronskega cestninskega sistema in predvsem v smeri
               zagotavljanja čim večje varnosti v prometu, tako cestnem kot tudi v železniškem in
               drugem prometu. Hvala.</p>
            </sp>
            <sp xml:id="SDZ5-Redna-29-2011-06-14.sp99">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>S tem zaključujem razpravo. O predlogu sklepa, da je predlog zakona primeren za
               nadaljnjo obravnavo bomo v skladu z časovnim potekom seje zbora odločali danes v
               okviru glasovanj, pol ure po končani 26. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA, TRETJA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O NEPREMIČNINSKEM POSREDOVANJU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade in sicer,
               dr. Roku Žarniću, ministru za okolje in prostor.</p>
               <p>Gospod minister, izvolite, imate besedo.</p>
            </sp>
            <sp xml:id="SDZ5-Redna-29-2011-06-14.sp100">

               <speaker>DR. ROKO ŽARNIĆ:</speaker>

               <p>Spoštovani gospod predsedujoči, spoštovani gospe poslanke in gospodje poslanci!</p>
               <p>Predlog sprememb in dopolnitev Zakona o spremembah in dopolnitvah zakona o
               nepremičninskem posredovanju sledi cilju uskladiti slovenski pravni red z dvema
               direktivama Evropske unije in sicer, direktivo, ki ureja priznavanja poklicnih
               kvalifikacij in direktivo o storitvah na notranjem trgu. Z novelacijo zakona bodo
               dane pravne podlage, da bodo lahko tudi tuji državljani opravljali storitve
               posredovanja na območju Republike Slovenije. Zakon ureja možnosti trajnega ali
               občasnega opravljanja dejavnosti posredovanja v prometu z nepremičninami na območju
               Republike Slovenije, pri čemer je predpogoj, da morajo tujci pridobiti status
               nepremičninskega posrednika. Predlog zakona tudi sledi načelom, ki jih direktiva
               postavlja za opravljeno storitev in dejavnost ponudnikov s sedežem v Evropski uniji
               in sicer gre zlasti za načela upravnih poenostavitev, prepovedi diskriminatornega
               obravnavanja in prepovedi podvajanja zahtev in ponovnega preverjanja dokazil. Predlog
               zakona o spremembah in dopolnitvah zakona o nepremičninskem posredovanju določa
               obveznosti za tuje nepremičninske družbe tudi glede zavarovanja odgovornosti za
               morebitno škodo, ki bi nastala z izvajanjem storitev posredovanja v Republiki
               Sloveniji, tako naročitelju kot tudi tretji osebi. Zavarovanje ni pogojeno s
               sklenitvijo zavarovanja v Republiki Sloveniji, mora pa biti sklenjeno pred pričetkom
               opravljanja dejavnosti posredovanja na našem ozemlju in biti sklenjeno za ves čas
               posredovanja. Pogoj vzajemnosti je z direktivo o storitvah na notranjem trgu
               prepovedana zahteva, zato se ta pogoj z novelo zakona črta, razen za državljane
               tretjih držav, pri katerih še vedno ostaja kot pogoj za priznanje statusa
               nepremičninskega posrednika. Skladno z zahtevami evropske direktive ni več omejevanja
               glede poslovnih prostorov, ki ga predpisuje veljavni zakon. Poleg navedenega predlog
               sprememb in dopolnitev Zakona o nepremičninskem posredovanju predvideva tudi
               opustitev nekaterih administrativnih zahtev za državljane Republike Slovenije.
               Posameznik, ki pridobi certifikat iz naslova pridobljene poklicne kvalifikacije,
               posrednik ali posrednica z nepremičnino tako pridobi status že z vpisom v imenik
               nepremičninskih posrednikov, ne da bi mu bilo treba pridobiti odločbo in lahko takoj
               prične z opravljanjem dejavnosti posredovanja v prometu z nepremičninami. Državni
               zbor Republike Slovenije je na 28. seji, dne 18. maja 2011 opravil drugo obravnavo
               predloga tega zakona. V okviru te obravnave je sprejel amandma k 6. in 14. členu
               predloga zakona. V tretjem branju je predlagan amandma k 14. členu. Gre pravzaprav za
               popravek spodnje meje globe zaradi preračuna v evre. Še naprej bo v zakonu ostala
               omejitev zgornje meje provizije, saj je prevladalo stališče, da je s tem potrošnik
               bolje varovan. Posledično bo Slovenija sicer morala poročati Evropski komisiji,
               vendar bo svoje poročilo lahko utemeljila z javnim interesom varstva potrošnikov.</p>
               <p>Spoštovane poslanke, spoštovani poslanci! Predlagam, da besedilo Predloga zakona o
               nepremičninskem posredovanju podprete. Hvala lepa.</p>
            </sp>
            <sp xml:id="SDZ5-Redna-29-2011-06-14.sp101">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin. Gospod Rudolf Petan bo prestavil
               stališče Poslanske skupine Slovenske demokratske stranke.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp102">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister, predstavniki Vlade, kolegice
               in kolegi!</p>
               <p>Zakon o nepremičninskem posredovanju je eden od tistih nepotrebnih zakonov, s
               katerimi se ukvarjamo tukaj v Državnem zboru. Ne bom rekel, da zapravljamo čas, lahko
               pa se iz tega kaj naučimo. Nepotreben je zato, ker ne rešuje ničesar, ker ne olajšuje
               delo tistim, na katere se nanaša, to se pravi, recimo kupcem nepremičnin. Lahko bi
               celo rekel, da dela težave. Vsekakor pa je plod nekih lobijev. Treba je priznati, da
               ni prvi, kar je žalostno, da ni prvi tak zakon, je eden v nizu teh nepotrebnih
               zakonov. Dovolite mi, da omenim samo enega. Tistega najbolj razvpitega, to je Zakon o
               tehničnih zahtevah za proizvode in o ugotavljanju skladnosti, ki je v povezavi z
               Zakonom o varstvu potrošnikov, ki je govoril o garancijah. Tudi tisti je bil plod
               nekega lobija, tako kot ta današnji. In če mi dovolite, da grem lepo po vrsti, zakaj
               smo v Slovenski demokratski stranki takšnega mnenja, da zapravljamo čas s takšnimi
               zakoni. Osnovni predlog tega zakona, ki je bil poslan z Vlade v Državni zbor, je imel
               v bistvu vse, kar je bilo tam napisano, eno in osnovno nalogo zmanjšanje ali odpravo
               zgornje meje provizije za nepremičninske posrednike. To je bila osnovna naloga tega
               zakona, verjetno pod vplivom določenega lobija. Razprava se je začela. Razprava,
               lahko rečem, je bila dobra, in smo pač ob nasprotovanju opozicije dosegli to, da smo
               nekako vsi skupaj spoznali, da v tem času verjetno ne bi bilo dobro, da bi sprostili
               provizije pri prometu z nepremičninami, kajti če kaj, potem v tem času bi verjetno
               morale provizije pasti. Če bi pa to naredili, bi pa to bil prav gotovo signal za
               prosti lov na provizije. To je potem odšlo, če uporabim ta izraz, iz tega zakona.
               Potem kaj dosti koristnega, dosti vsebine in dosti mesa na kosteh tega zakona niti ni
               ostalo. Če smo bili pozorni smo, lahko opazili, da se je v drugi obravnavi tega
               zakona na matičnem odboru kar naenkrat s strani nepremičninskih agencij na sami seji
               pojavil tako imenovani fiduciarni račun. Lahko povem, da je predstavnik Vlade
               nasprotoval takšni rešitvi. Vendar kljub temu je večina poslancev vladajoče koalicije
               to pač potrdila in to kljub temu, da je predstavnik Vlade nasprotoval.</p>
               <p>Kaj sledi iz tega? Iz tega sledi, da tega zakona v bistvu ne pripravlja Vlada, ga ni
               pripravila Vlada, ali vsaj ne na njeno pobudo, ampak da morajo biti zadaj neke
               interesne skupine, formalne, neformalne, to je v končni fazi vseeno, da so zadaj neki
               lobiji, ki delajo mimo Vlade, in to je problem. Vendar kljub temu najdejo še nekako
               dovolj podpore, da se je potem na matičnem odboru ta fiduciarni račun izglasoval.
               Ampak poglej ga, šmenta, za tretje branje smo potem dobili na mizo amandmaje
               koalicijskih skupin, ki ta člen s to vsebino s fiduciarnim računom črtajo. Lahko
               povem, da smo v Slovenski demokratski stranki bili veseli in smo rekli, no, še en
               uspeh razprave, ki smo jo imeli v Državnem zboru, da je prevladal zdrav razum. Vendar
               ne, par dni kasneje je prišel popravek amandmaja, da se ta amandma umika. To se
               pravi, da fiduciarni račun ostaja. Se pravi, to je pa že preveč, da bi to bilo čisto
               naključje, se pravi, zopet je nek lobi premagal zdrav razum. Tako imamo pred seboj
               zakon, ki kot tak neke škode verjetno ne bo naredil. Vendar pa ostaja grenak priokus,
               da ne vodi Vlada določene zakonodaje, da je ne predlaga, ampak določeni lobiji, ki
               vplivajo ali na Vlado, v tem primeru bi si upal trditi mimo Vlade. Najdejo pa plodna
               tla v našem Državnem zboru. To je tisto, kar je vredno razmisleka in kar nam daje
               misliti. V tistem prvem primeru, ki sem ga navedel, je potem na Vladi pri ministrici
               za gospodarstvo prevladalo razmišljanje, da verjetno tak zakon o odpravi garancij ne
               bi bil dober. Prepričan sem, da ga ministrica ni pripravljala, da se je zanesla na
               svoje podrejene, ti pa so, seveda, bili pod vplivom določenih lobijev. Ampak takrat
               smo tisto zadevo umaknili. V tem primeru pa nam to ni uspelo. Kljub temu, da smo že
               dobili na mizo amandma, da se tudi ta famozna rešitev o fiduciarnih računih, ki jih
               lahko imajo nepremičninske agencije, črta, da to ostane s popravkom amandmaja. To je
               tisto, kar je zaskrbljujoče. Mi se zavedamo v Slovenski demokratski stranki, da
               vsakdo lahko naredi napako. Tudi Vlada bi lahko naredila napako, vendar očitno je to
               šlo vse mimo nje. Zato, ker Vlada je jasno in glasno na seji matičnega odbora
               nasprotovala temu, da se uvedejo fiduciarni računi. Jasno in glasno, to je treba
               pošteno in korektno povedati. Vendar ne vem, kako je sedaj prišlo do vse te
               zmešnjave, da v končni fazi tudi Vlada podpira takšno rešitev. In zaradi tega, ker
               imamo občutek, da so ta zakon pripravljali lobiji in ne naša vlada, zato v Slovenski
               demokratski stranki ne bomo podprli tega zakona. Hvala lepa.</p>
            </sp>
            <sp xml:id="SDZ5-Redna-29-2011-06-14.sp103">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franco Juri bo predstavil stališče Poslanske skupine Zares.</p>
            </sp>
            <sp xml:id="SDZ5-Redna-29-2011-06-14.sp104">

               <speaker>FRANCO JURI:</speaker>

               <p>Hvala za besedo, gospod predsedujoči. Spoštovani minister, kolegi in kolegice!</p>
               <p>V Poslanski skupini Zares smo od samega začetka opozarjali na nekatere nesmotrne
               rešitve, ki jih je vseboval Predlog zakona o nepremičninskem posredovanju, ko je
               prvič prišel v obravnavo v Državni zbor. Zato smo tudi podprli vsa dopolnila, ki so
               izničila spremembe, s katerimi bi bili oškodovani potrošniki od upravljanja najvišje
               dovoljene provizije do 9-mesečnega roka trajanja posredniških pogodb. Pri tem smo
               prisluhnili predvsem združenju potrošnikov in javnemu interesu. Nismo kupili teze, da
               je treba kakorkoli posegati v to zakonodajo z namenom, da se sprostijo provizije v
               imenu evropskih direktiv. Teh pravljic ne kupujemo več. Se nam pa je zgodila neljuba
               napaka, ko je bil sprejet amandma, o katerem je bilo govora pri predstavitvi stališča
               predhodnega kolega iz SDS, in to je amandma o sprejemanju denarja strank na
               fiduciarni račun nepremičninske družbe. Bojimo se, da bi to postal standard
               poslovanja, torej da bi vsaka družba v svoji pogodbi vnesla določilo, da se plačuje
               kupnina oziroma ara na njen račun. Poslovanje s fiduciarnimi računi namreč ni nikjer
               urejeno. Edina prednost pred navadnim transakcijskim računom je, da nanj ni možna
               izvršba upnikov nepremičninske družbe za dolgove družbe, nobenih pravil pa ni, komu
               in kako se z računa prenakazujejo sredstva, oziroma zakon ne postavlja nobenih
               dodatnih varovalk, ki bi onemogočale morebitno zlorabo sredstev na teh računih.
               Rešitev, ki je zdaj zapisana v zakonu, predstavlja možno nevarnost za zlorabe in s
               tem oškodovanja potrošnikov pri nakupu ali pa prodaji nepremičnine, na kar nas
               opozarja tudi Zveza potrošnikov Slovenije. Žal te napake v tretji obravnavi ne moremo
               popraviti, zato smo v Poslanski skupini Zares pripravljeni takoj podpreti ali pa tudi
               vložiti novelo zakona, s katero bi nepremišljeno rešitev, ki ne predvideva vseh
               posledic in nezadostno zakonsko varuje potrošnike, črtali. Torej, če zaključimo,
               zakon bomo podprli, takoj zatem zaradi te neljube napake in zaradi nemožnosti, da bi
               popravili to napako v tretji obravnavi bi pristopili z novelo zakona s spremembo, za
               katero pričakujemo in verjamemo, da bomo dobili podporo tudi opozicijskih strank.
               Hvala.</p>
            </sp>
            <sp xml:id="SDZ5-Redna-29-2011-06-14.sp105">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jakob Presečnik bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-29-2011-06-14.sp106">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Gospod minister s sodelavcema!</p>
               <p>V Poslanski skupini Slovenske ljudske stranke ocenjujemo, da je področje
               nepremičninskega posredovanja eno izmed področij, na katerem morajo biti stranke
               oziroma potrošniki na prvem mestu kot taki pa morajo biti tudi ustrezno pravno
               zaščiteni. Zavedamo se, da je delo nepremičninskih posrednikov v teh časih vse prej
               kot lahko, pa vendar ocenjujemo, da morajo le-ti pravično in zakonito spoštovati
               pravice potrošnika ter se čim bolj približati njegovim željam. Poslanci Slovenske
               ljudske stranke nismo podprli prvotnega predloga novele Zakona o nepremičninskem
               posredovanju, ker se z nekaterimi določbami enostavno nismo mogli strinjati. Že
               takrat smo ob predstaviti stališča opozorili, da se z namenom uskladitve zakona s
               pravnim redom EU v zakonu urejujejo določbe, ki lahko poslabšajo položaj potrošnika,
               ki je že tako ali tako velikokrat v podrejenem položaju v primerjavi s ponudniki
               storitev. Kot se je kasneje izkazalo, so se naša predvidevanja uresničila. Po našem
               mnenju bi prvotno predlagane določbe o ukinitvi omejitve najvišje provizije za
               posredovanje in najdaljše dobe trajanja pogodbe o nepremičninskem posredovanju, ki po
               veljavni ureditvi traja 9 mesecev, povzročile zmanjšanje pravic potrošnikov, kar pa
               je za nas nesprejemljivo. Novela zakona sicer podrobneje ureja tudi pogoje za
               priznavanje poklicnih kvalifikacij za opravljanje dejavnosti posredovanja nepremičnin
               za državljane Evropske unije, Evropskega gospodarskega prostora in Švicarske
               konfederacije, ki so urejeni v Direktivi Evropskega parlamenta in Sveta 2005/36/ES z
               dne 7. septembra 2005 o priznavanju poklicnih kvalifikacij, s čimer se sledi načelu
               prepovedi diskriminatornega obravnavanja. Po mnenju poslancev Poslanske skupine
               Slovenske ljudske stranke je tako ureditev treba zagotoviti, saj smo del skupnega
               evropskega prostora, ki je osnovan na načelih prostega pretoka oseb, storitev in
               kapitala.</p>
               <p>Trenutna ureditev področja nepremičninskega posredovanja je po našem mnenju zgledno
               urejena, seveda pa so potrebni tudi določeni popravki, ki pa morajo biti pripravljeni
               z namenom izboljšanja razmer na trgu nepremičnin in povečanja pravic potrošnikov, ne
               pa njihovega krčenja. Zakonsko določena omejitev najvišje provizije pri nakupu ali
               prodaji nepremičnine, ki trenutno znaša 4 %, je ena izmed stvari, ki nedvomno
               delujejo v prid potrošnikov. Najvišja višina provizije je namreč bila uveljavljena
               ravno zaradi velikega števila sporov med potrošniki in nepremičninskimi agencijami
               oziroma posredniki, v katerih so običajno kratko potegnili ravno potrošniki.</p>
               <p>Poslanci Poslanske skupine Slovenske ljudske stranke podpiramo spremembo v koaliciji,
               ki se je zavedla občutljivosti problematike izločitve najvišje dovoljenje provizije,
               na kar je opozorila tudi Zveza potrošnikov Slovenije. Višine provizij ne moremo
               prepustiti preprosto trgu, saj le ta zaradi neenakopravnega položaja pogodbenih
               strank ne deluje pravilno in ne more oblikovati primerne cene za tovrstne storitve.
               Menimo, da mora ostati omejitev, predpisana s strani države, saj je le tako mogoče v
               celoti uveljaviti načelo varstva potrošnikov, kar pa je po našem mnenju nedvomno v
               javnem interesu.</p>
               <p>Zaradi tega razloga smo v obravnavi novele zakona na matičnem delovnem telesu tudi
               podprli amandmaje, ki so ustrezno preoblikovali sporni določbi iz prvotnega predloga
               zakona, s čimer se v Zakonu o nepremičninskem posredovanju ohranja najvišja dovoljena
               provizija in omejitev trajanja posredniške pogodbe na devet mesecev. Zaradi tega bomo
               poslanci Poslanske skupine Slovenske ljudske stranke novelo Zakona o nepremičninskem
               posredovanju podprli. Hvala lepa.</p>
            </sp>
            <sp xml:id="SDZ5-Redna-29-2011-06-14.sp107">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Jurša bo predstavil stališče Poslanske skupine Demokratične stranke
               upokojencev.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp108">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav velja ministru, kolegicam in
               kolegom!</p>
               <p>Pred nami je tretja obravnava Predloga zakona o spremembah in dopolnitvah Zakona o
               nepremičninskem posredovanju. V naši poslanski skupini smo v prvi obravnavi predloga
               novele napovedali, da predloga ne bomo podprli, če se ne bodo spremenile podlage
               določb o odpravi omejitev višine provizije in odprave ukinitve sedaj zakonsko
               določene dobe trajanja pogodbe o nepremičninskem posredovanju. Ta predloga sta bila
               po naši oceni najbolj sporna in sta obenem predstavljala izjemno zmanjšanje zaščite
               potrošnika. V poslanski skupini menimo, da je država tista, ki mora zaščiti šibkejšo
               stran, to pa je vsekakor potrošnik in ne nepremičninski posrednik, zato bomo prav
               zaradi odprave prej navedenih spornih določb predlog zakona v tretji obravnavi tudi
               podprli. Hvala lepa.</p>
            </sp>
            <sp xml:id="SDZ5-Redna-29-2011-06-14.sp109">

               <speaker>PODPREDSEDNIK FRANCE CUKJATI:</speaker>

               <p>Hvala. Mag. Sara Viler bo predstavila stališče Poslanske skupine Slovenske nacionalne
               stranke.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp110">

               <speaker>MAG. SARA VILER:</speaker>

               <p>Hvala za besedo, predsedujoči. Gospod minister, sodelavci, poslanke in poslanci!</p>
               <p>S predlogom zakona se podrobneje urejajo pogoji za opravljanje storitev ponudnikov in
               državljanov tretjih držav. S prenosom direktive naj bi po mnenju predlagateljev
               prenesli v slovenski pravni red zagotovilo nediskriminatorne možnosti opravljanja
               storitev nepremičninskega posrednika na ozemlju Slovenije in dali možnost
               nepremičninskim družbam iz držav članic Evropske unije in Evropskega gospodarskega
               prostora ter Švice poslovanja na tem področju. Sprašujemo se, zakaj. Zakaj prav
               sedaj, ko je kriza na nepremičninskem trgu dosegla najvišjo stopnjo negativnega
               poslovanja? Menim, da je na slovenskem trgu dovolj, še preveč, posrednikov z
               nepremičninami, ki jih je prej omenjena kriza pripeljala do propada. Tistim, ki pa so
               preživeli, bo konkurenca nepremičninskih posrednikov iz držav članic Evropske unije
               samo škodila.</p>
               <p>Ob sprejetju Predloga zakona o spremembah in dopolnitvah Zakona o nepremičninskem
               posredovanju se še posebej porajajo druga vprašanja. Kaj pomeni to za Slovenijo? Bo s
               sprejetjem res privabila tuje nepremičninske posrednike, ki bodo ustvarili zdravo
               nepremičninsko okolje, ali pa bo le omogočeno razvrednotenje in potujčevanje
               slovenskega ozemlja? Verjetno nič dobrega.</p>
               <p>Premisleki, ki so jih nekatere poslanske skupine imele v zvezi s prostim določanjem
               provizije nepremičninskega posredovanja in opravljanjem dejavnosti posredovanja brez
               omejitve trajanja posredniške pogodbe, so sedaj odveč. V dopolnjenem predlogu je
               določena najvišja dovoljena provizija 4 %, razen za pogodbene vrednosti, manjše od 10
               tisoč evrov, trajanje posredniške pogodbe pa ostaja 9 mesecev. Prav zaradi tega bomo
               v Slovenski nacionalni stranki predlog sprememb zakona podprli. Odločno pa zavračamo
               vsiljen inštitut zbiranja sredstev na fiduciarnih računih, za katerim se skriva
               ogromno predpostavk zlorabe akterjev pri nepremičninskem posredovanju.</p>
            </sp>
            <sp xml:id="SDZ5-Redna-29-2011-06-14.sp111">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Miran Jerič bo predstavil stališče Poslanske skupine Liberalne demokracije
               Slovenije.</p>
            </sp>
            <sp xml:id="SDZ5-Redna-29-2011-06-14.sp112">

               <speaker>MIRAN JERIČ:</speaker>

               <p>Hvala za besedo. Spoštovani podpredsednik Državnega zbora, spoštovani gospod minister
               s sodelavcema, kolegice poslanke in kolegi poslanci!</p>
               <p>Obravnavana novela Zakona o nepremičninskem posredovanju predstavlja predvsem
               uskladitev področja nepremičninskega posredovanja s pravnim redom Evropske unije.
               Njena uveljavitev bo tako omogočila nediskriminatorno opravljanje storitev
               posredovanja v prometu z nepremičninami v Sloveniji nepremičninskim družbam s sedežem
               v državah članicah Evropske unije, Evropskega gospodarskega prostora, v Švici ali s
               sedežem v državi, s katero je sklenjen mednarodni sporazum. Novela bo ravno tako
               omogočila možnost, da pridobi status nepremičninskega posrednika državljan oziroma
               državljanka vsake države članice Evropske unije, Evropskega gospodarskega prostora in
               Švice, ki bo dokazal, da je že pridobil poklicno kvalifikacijo v državi članici
               Evropske unije, državi članici Evropskega gospodarskega prostora ali Švici. Status bo
               lahko pridobil tudi po postopkih, ki jih predpisuje ta zakon. O teh rešitvah nihče ni
               imel pomislekov. To smo kot članica Evropske unije dolžni storiti in tudi prav je
               tako. Vendar je novela poleg tega močno posegla v dosedanjo ureditev odnosa med
               potrošnikom in nepremičninsko agencijo oziroma nepremičninskim posrednikom. Novela je
               namreč želela uveljaviti prosto določanje višine provizije in opravljanje dejavnosti
               posredovanja brez omejevanja trajanja posredniške pogodbe. Predlog je sprožil
               vsesplošno nasprotovanje. V drugi obravnavi smo tako s sprejetjem ustreznih
               amandmajev sporni določbi črtali iz zakonskega besedila ter spremenili 5. člen
               zakona, ki sedaj na novo ureja najvišje dovoljeno plačilo za posredovanje. Veljavna
               ureditev, torej predpisana najvišja dopustna 4 % provizija in največ 9-mesečni rok
               trajanja posredniške pogodbe, implicitno priznava, da trg storitev nepremičninskega
               posredovanja še ne deluje ustrezno in da so na njem prisotne anomalije, kar
               upravičuje takšen poseg na trgu. Iz prvotno predlaganega zakonskega besedila pa bi
               lahko zaključili, da trg sedaj deluje urejeno in brez težav. Za kaj takega pa nam
               Ministrstvo za okolje in prostor ni predložilo nobene analize. Črtanje maksimalno
               določene provizije za opravljeni posel posredovanja je Ministrstvo za okolje in
               prostor utemeljevalo predvsem z Direktivo Evropskega parlamenta iz leta 2006, to je z
               Direktivo2006/123/ES Evropskega parlamenta in Sveta z dne 12. decembra 2006 o
               storitvah na notranjem trgu. Po tej direktivi mora morebitno določitev najnižjih ali
               pa seveda tudi najvišjih tarif, ki jih mora ponudnik upoštevati, država članica
               utemeljiti s pomembnimi razlogi, ki se nanašajo na javni interes. Po našem
               razumevanju je takšen pomemben razlog zagotovo varstvo potrošnikov na še vedno slabo
               delujočem trgu slovenskega nepremičninskega poslovanja, kar je seveda absolutno v
               javnem interesu.</p>
               <p>V Liberalni demokraciji Slovenije načelno seveda nasprotujemo nepotrebnim posegom
               države na posameznih trgih, kadar to ni nujno in kadar to ni potrebno. To velja tudi
               za trg storitev nepremičninskega posredovanja. Vendar nas Ministrstvo za okolje in
               prostor ni prepričalo, da trg že deluje korektno, brez motenj in težav, kar bi
               opravičevalo uveljavitev prostega določanja višine provizij in opravljanje dejavnosti
               posredovanja brez omejevanja trajanja posredniške pogodbe. Zato smo tudi v Liberalni
               demokraciji Slovenije v drugi obravnavi podprli sprejetje ustreznih amandmajev, ki
               ohranjajo najvišjo dopustno 4 % provizijo, kadar je pogodbena vrednost nepremičnine
               višja od 10.000 evrov ter največ 9 mesečni rok trajanja posredniške pogodbe. Večina
               uporabnikov te storitve namreč prodaja in kupuje nepremičnino enkrat ali dvakrat v
               življenju, saj gre za dobrino, ki za večino predstavlja življenjsko naložbo in vanjo
               vložijo vse svoje prihranke in se zanjo zadolžijo za eno, dve ali tri desetletja.
               Zato mora država zagotoviti pravilno delujoči trg storitev nepremičninskega
               posredovanja brez anomalij. Do takrat pa so posegi na tem trgu, ki varujejo
               potrošnike, upravičeni in v javnem interesu. Zato bomo v Liberalni demokraciji
               Slovenije takšno zakonsko besedilo podprli.</p>
            </sp>
            <sp xml:id="SDZ5-Redna-29-2011-06-14.sp113">

               <speaker>PODPREDSEDNIK MIRAN POTRČ:</speaker>

               <p>Končali smo s predstavitvijo poslanskih skupin. Sledi razprava poslank in poslancev o
               predlogu zakona. Ali želi gospod Jerič še enkrat? <stage>(Ne.)</stage> Gospod Rudolf Petan? <stage>(Ne.)</stage>
               Vlada želi besedo, gospod minister.</p>
               <p>Izvolite, minister Žarnić.</p>
            </sp>
            <sp xml:id="SDZ5-Redna-29-2011-06-14.sp114">

               <speaker>DR. ROKO ŽARNIĆ:</speaker>

               <p>Hvala lepa za izraženo podporo in kot razumem, upam, da bo ta zakon, kot je predlagan
               v zadnji verziji, tudi sprejet. Hvala.</p>
            </sp>
            <sp xml:id="SDZ5-Redna-29-2011-06-14.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister.</p>
               <p>Zaključujem razpravo o predlogu zakona v celoti.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženih amandmajev z dne 13. junija. Amandma je vložen k 14. členu in sicer
               so ga vložile poslanske skupine SD, Zares, DeSUS in LDS. Želi k amandmaju k 14. členu
               kdo besedo? Ker ne želi nihče več razpravljati, zaključujem razpravo. Končali smo z
               razpravo o amandmaju, o katerem bomo v skladu s časovnim potekom seje zbora odločali
               danes v okviru glasovanj pol ure po končani 26. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA DRUGO OBRAVNAVO: PREDLOGA ZAKONA O
                  SPREMEMBAH ZAKONA O GRADITVI OBJEKTOV V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila vlada. V zvezi s tem predlogom zakona
               Odbor za okolje in prostor predlaga Državnemu zboru sprejem sklepa, da zakon ni
               primeren za nadaljnjo obravnavo. Besedo dajem predsedniku odbora gospodu Francu Jurši
               za dopolnilno obrazložitev predloga sklepa.</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-14.sp116">

               <speaker>FRANC JURŠA:</speaker>

               <p>Hvala lepa. Kolegice in kolegi!</p>
               <p>Odbor za okolje in prostor je na 30. seji 2. junija 2011 obravnaval Predlog zakona o
               spremembah Zakona o graditvi objektov, ki ga je v obravnavo Državnemu zboru poslala
               Vlada. Vlada je predlagala Državnemu zboru, da se predlog zakona obravnava po
               skrajšanem postopku, vendar je Kolegij predsednika Državnega zbora na 29. seji, 8. 4.
               tega leta odločil, da se ga bo obravnavalo po rednem postopku. Na seji odbora so
               sodelovali predstavniki Ministrstva za okolje in prostor, Državnega sveta,
               Obrtno-podjetniške zbornice Slovenije, Kmetijsko gozdarske zbornice Slovenije in
               Zakonodajno-pravne službe Državnega zbora. V uvodni dopolnilni obrazložitvi je
               predstavnik Vlade dr. Peter Gašperšič, državni sekretar na Ministrstvu za okolje in
               prostor, povedal, da je osnovni namen predloženega zakona zožiti možnost gradnje v
               lastni režiji in s tem odpraviti institut dela na črno in posredno zmanjšati možnosti
               za sivo ekonomijo. Obenem pa se s predlaganima ukrepoma zvišuje varnost in sledi
               načelu kvalitete gradenj, ki so se doslej izvajale kot gradnja v lastni režiji.
               Pobudo za predlagano spremembo Zakona o graditvi objektov je v okviru paketa
               predlogov za spremembo zakonodaje z namenom zmanjšanja sive ekonomije v Sloveniji
               podala Obrtno-podjetniška zbornica Slovenije. Zakonodajno-pravna služba je predlog
               zakona proučila z vidika njegove skladnosti z Ustavo Republike Slovenije, pravnim
               sistemom in z zakonodajno-tehničnega vidika. Predstavnica te službe je na seji odbora
               opozorila, da je treba za predlagane spremembe pravne ureditve predvideti tudi
               ustrezen prehodni režim ali druge ukrepe za zavarovanje obstoječih pravnih razmerij.
               Predstavnik Obrtno-podjetniške zbornice Slovenije je spomnil, da je pobuda za
               predlagano spremembo prišla s strani delovne skupine za pripravo ukrepov za sanacijo
               gradbeništva pri Ministrstvu za gospodarstvo. Menijo, da današnja zahtevnost gradnje
               objektov ne dopušča več gradnje v lastni režiji. Poleg tega izkušnje kažejo, da je le
               malo dela opravljenega brez plačila. Glede na odziv javnosti na predlagani ukrep pa
               so v sodelovanju z Ministrstvom za okolje in prostor pripravili predlog amandmaja k
               1. členu predloga zakona, s katerim se omogoča gradnjo v lastni režiji enostavnih in
               nezahtevnih objektov, izvedbo rednih investicijskih vzdrževalnih del ter gradnjo manj
               zahtevnih objektov pod določenimi pogoji. Državni svetnik Darko Fras je na seji
               odbora izpostavil, da Državni svet sicer razume interese obrtnikov s področja
               gradbeništva, vendar pa ocenjuje, da predlagani ukrepi ne bodo prinesli želenih
               rezultatov. Zato Državni svet predloga zakona ne podpira. Tudi Kmetijsko gozdarska
               zbornica Slovenije iz podobnih razlogov kot Državni svet nasprotuje predloženemu
               predlogu zakona. Podobno mnenje je izrazila tudi Poslanska skupina Slovenske
               demokratske stranke. Odbor je na podlagi drugega odstavka 128. člena Poslovnika
               Državnega zbora s 13 glasovi za in nobenim proti sprejel sklep, da Predlog zakona o
               spremembah Zakona o graditvi objektov ni primeren za nadaljnjo obravnavo.</p>
            </sp>
            <sp xml:id="SDZ5-Redna-29-2011-06-14.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo dajem predstavniku Vlade, ministru dr. Roku Žarniću za predstavitev stališča
               Vlade do predloga sklepa.</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-14.sp118">

               <speaker>DR. ROKO ŽARNIĆ:</speaker>

               <p>Spoštovani predsedujoči, spoštovane gospe poslanke, spoštovani gospodje poslanci!</p>
               <p>Kar se mene tiče razumem, pa tudi se strinjam z navedbami odbora, vendar morate
               razumeti, da kot predstavnik Vlade v pogajanjih z Obrtno-podjetniško zbornico
               Slovenije je kot rezultat teh pogajanj prišlo do te zgodbe okoli spremembe Zakona o
               graditvi objektov. Kar se tiče stroke lahko živimo s spremembo ali z zakonom takim
               kot je ali pa, če bi dejansko nekdo želel res pravo spremembo, potem je tudi naše
               strokovno mnenje, da v bistvu 30 kvadratov je nekaj, kar nekdo brez ustreznih znanj
               lahko varno zgradi, za večje objekte so pa tudi riziki nestrokovne gradnje pri
               samogradnji. To je moj komentar kot strokovnjaka s področja gradbene stroke. Ni res,
               da gre za ukinjanje možnosti gradnje v lastni režiji, kajti ta sprememba zakona
               nekako skuša najti vmesno pot.</p>
               <p>Z dosedanjim zakonom imamo določbo o 250 m2 koristne površine pri enostanovanjski
               gradnji. Po tem predlogu, o katerem govorimo, pa se uvaja prag 200 m2 z bruto
               tlorisno površino. Resnici na ljubo le malokatera stanovanjska stavba presega tak
               prag, vendar pa slovenska zakonodaja, ki ne določa normativov glede površine na
               družinskega člana, ima pa neko drugo zgodbo, kajti če gradnja v lastni režiji pomeni
               socialni korektiv, lahko za primerjavo vzamemo Pravilnik o dodeljevanju neprofitnih
               stanovanj v najem. Po tem pravilniku bi šestčlanski družini pripadalo stanovanje
               največje površine 105 m2 in je predlagana meja za enostanovanjske stavbe, ki se
               gradijo v lastni režiji, približno dvojna površina ali, recimo, socialni minimum za
               dvanajstčlansko družino.</p>
               <p>Tudi s tako spremembo – 200 m2 se da nekako ustreči tudi tem zahtevam in potrebam po
               samogradnji kot socialnem elementu.</p>
               <p>Gradnja v lastni režiji je sicer slovenska posebnost, tako kot še marsikatera
               posebnost pri nas. Zanimiv je primer potresa v Posočju leta 1976, ko so prizadeti
               sami obnavljali svoje domove s pomočjo države. Velikonočni potres leta 1998 je
               razkril marsikatere slabosti samogradnje in intervencij na nestrokoven način, zato se
               je država leta 1998 odločila, da bodo sredstva za obnovo uporabljena bolj namensko.
               Vsa obnova je potekala preko potresne pisarne, projektne dokumentacije, izvajalcev in
               nadzora. In samo z računom je lahko investitor uveljavljal garancijo. Taka
               kakovostnejša gradnja in sanacija je potem pri naslednjem potresu pokazala manj
               težav, kot prej.</p>
               <p>Problem je, da je pri nas zelo hitro marsikdo gradbeni strokovnjak. To izgleda ravno
               tako, kot bi bil vsak hitro strokovnjak za medicinsko stroko, tudi za letalstvo.
               Namreč, gradbeništvo je na videz tako enostavna panoga, da vsak zna to početi. Zato
               je ta zakon hotel na tem področju malo bolj poostriti zadeve... <stage>/ nerazumljivo/</stage>...
               gradnja. In kot pravim, kar se tiče našega ministrstva, tudi obstoječi zakon lahko
               služi svojemu namenu. Hvala lepa.</p>
            </sp>
            <sp xml:id="SDZ5-Redna-29-2011-06-14.sp119">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Franco Juri v imenu
               Poslanske skupine Zares.</p>
            </sp>
            <sp xml:id="SDZ5-Redna-29-2011-06-14.sp120">

               <speaker>FRANCO JURI:</speaker>

               <p>Hvala za besedo, gospod podpredsednik. Spoštovani minister, kolegice in kolegi!</p>
               <p>Ko je Vlada prišla v Državni zbor s tem zakonom, smo takoj povedali, da mi takega
               zakona ne bomo podprli. Če me spomin ne vara, je bil prvi predlog bistveno bolj
               drastičen. Govorilo se je o bistveno manjši površini, ki naj bi jo dovolili pri
               individualni gradnji objektov, nakar smo dobili nov predlog, kompromisni, ki je
               upošteval pomisleke in se je ta površina povečala na sedanjih 200 m2. Ampak še zmeraj
               ne razumemo, v čem je razlika od sedanjega zakona, ki dovoljuje nekoliko večjo
               površino, sedaj pa bi to površino omejili in s tem zagotovili vse tisto, kar je treba
               zagotoviti tudi pri vprašanjih varnosti, solidne, kvalitetne gradnje tudi ko gre za
               individualno angažiranje. Kot je minister povedal, gre za eminentno tradicijo v
               Sloveniji, in ne samo v Sloveniji, ampak jaz bi rekel kar v tisti regiji Evrope, kjer
               si posameznik močno prizadeva za to, da bi razbremenil državo in skušal urediti svoje
               razmere na načine, ki so bolj ekonomski zanj, kot za skupnost. In pri tem zakonodaja
               ureja pristop, način do individualne gradnje. Individualna gradnja ne pomeni gradnje
               na črno, ne pomeni neupoštevanje tistih zahtevanih in potrebnih meril, ki jih tudi
               stroka veleva za to, da bo individualna gradnja vkomponirana smiselno, operativno,
               funkcionalno v načrtovanje prostora.</p>
               <p>Če se držimo tudi statistik, bomo ugotovili, da individualna gradnja pravzaprav ne
               posega niti v interes gradbenih podjetij, kajti gre za nekaj čez tisoč, tisoč 400
               individualnih, 1300 individualnih gradenj na leto. Torej, mi ne bi niti rešili krize
               gradbeništva, če bi sprejeli tak zakon.</p>
               <p>V čem je bil smisel tega predloga? Razumemo, da je en del, parcialni interes
               obrtniške skupine oziroma Obrtno-podjetniške zbornice Slovenije pritiskal, zahteval,
               da se gradbeništvu ponudi nekaj več priložnosti tudi na račun individualne gradnje in
               vlada je želela posredovati neko pozitivno sporočilo tem zahtevam in s tem je prišla
               tudi v Državni zbor. Ampak tukaj je naletela na odpor vseh poslanskih skupin -
               koalicije in opozicije. Mi smo v vseh usklajevanjih jasno povedali, da tega zakona ne
               bomo podprli, ker se nam zdi nepotreben, neživljenjski, zlasti v tem trenutku
               dejansko nima nobenega pomena. Treba je zagotoviti kvalitetno delovanje inšpekcijskih
               služb, zagotoviti je treba, da bo gradnja potekala po vseh merilih, ki jih veleva
               zakonodaja in zato mora seveda tudi vlada skrbeti, da bo zakonodaja na tem delu
               urejena. Tako kot smo želeli preprečiti zlorabe in delo na črno tudi v gradbeništvu,
               tudi pod firmo individualna gradnja; ampak tega zakona v tem trenutku dejansko ne
               potrebujemo. Mi želimo obdržati to temeljno tradicijo in pravico naših državljanov,
               da si urejajo bivalne razmere na čim bolj racionalen način, pri tem pričakujemo, da
               bo vlada asistirala s potrebno zakonodajo in tudi da bo omogočala strokovno podporo
               slehernemu gradbincu... <stage>/ znak za konec razprave/</stage>... tako da zakona ne bomo podprli,
               to Vlada ve, in verjetno je to tudi zadnja priložnost, da to povemo. Hvala.</p>
            </sp>
            <sp xml:id="SDZ5-Redna-29-2011-06-14.sp121">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Jakob
               Presečnik.</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-14.sp122">

               <speaker>JAKOB PRESEČNIK:</speaker>

               <p>Še enkrat hvala lepa, gospod podpredsednik. Minister s sodelavcema, spoštovani vsi
               ostali!</p>
               <p>Tokrat moje mnenje ne bo pozitivno, kot najbrž še marsikatero ne. Moram reči, da smo
               bili že, ko je Vlada sprejela takšen predlog in ga nato posredovala v Državni zbor,
               začudeni nad takšno rešitvijo. Dejansko gre za vladni predlog, ki je bil dobesedno
               neusklajen, nelogičen, nerealen in zagotovo ni bilo pri pripravi te novele
               opravljenih nobenih konkretnih analiz o tem, koliko objektov se sploh pri nas še
               gradi v lastni režiji, predstavljenih ni bilo nobenih številk, ki bi dejansko
               govorile v prid temu, da tovrstna gradnja odžira delo obrtnikom, da to spodbuja delo
               na črno, itd. Skratka, nobenih pravih argumentov, nič drugega kot to, kar je navedel
               gospod minister že uvodoma, da je bil pač to neki dogovor z zbornico, da bodo šli v
               to, da bo vlada pripravila takšen zakon. Zagotovo se zaradi vsega tega ne moremo
               strinjati s tem, da bi tovrstna ureditev pomenila ponovni zagon slovenskega
               gradbeništva, ki je zagotovo pri nas v pregloboki krizi, zato so potrebni tudi z
               vladne strani drugi ukrepi in še z nekaterih drugih strani. Nerazumljivo se nam pri
               tem zdi tudi ravnanje oziroma izjave predstavnikov Obrtno-podjetniške zbornice
               Slovenije, ki je najprej "sforsirala" tak zakon, nato pa v izjavah govorila o tem, da
               so sicer mislili tako, vendar malo drugače, torej, da so pričakovali zakon, vendar ne
               takšnega kot je. To je ta stil. Tudi v tej hiši mnogokrat poslušamo: smo za
               spremembe, smo za zakon, vendar ne takšen. Tudi mislim, da je bilo mnogo argumentov
               od različnih drugih zbornic, ki so govorili v prid tradicije individualne gradnje ter
               medsosedske pomoči, ki je v trenutnih razmerah še kako pomembna. Z vsem upoštevanjem
               tega, kar je uvodoma kot mnenje vlade predstavljal minister, da je treba zagotoviti
               strokovno gradnjo, da imamo preveč primerov tudi v Sloveniji, ko je nestrokovnost
               povzročala škodo, ki je sicer ni bilo treba.</p>
               <p>Torej, jaz ne bom navajal še drugih argumentov, ampak v Poslanski skupini Slovenske
               ljudske stranke menimo, da je mogoče doseči boljše učinke že z doslednim izvajanjem
               veljavne zakonodaje. Predvsem je pa treba okrepiti nadzor nad gradnjo objektov, ki ga
               morajo ustrezno izvajati za to pristojne službe, predvsem inšpekcijske službe. S tem
               pa seveda ne izključujemo, da je pa marsikaj treba spremeniti tudi v zakonodaji in to
               zato, da bi dodatno zmanjšali sivo ekonomijo v gradbeništvu. Pa tudi izboljšave tega,
               da zagotovimo strokovno in kvalitetno zgrajene nove in pa rekonstruirane stare
               objekte vseh vrst. Morajo pa biti ti zakonski predlogi pripravljeni strokovno in
               usklajeno, upoštevati pa morajo tudi nekatere družbene ter socialne značilnosti
               slovenskega prostora. Hvala lepa.</p>
            </sp>
            <sp xml:id="SDZ5-Redna-29-2011-06-14.sp123">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Franc Jurša.</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-14.sp124">

               <speaker>FRANC JURŠA:</speaker>

               <p>Hvala lepa.</p>
               <p>V Poslanski skupini DeSUS Predloga zakona o spremembi Zakona o graditvi objektov ne
               podpiramo.</p>
               <p>S spremembo Zakona o graditvi objektov, ki je pripravljena v okviru ukrepov za
               sanacijo gradbeništva in na predlog Obrtno-podjetniške zbornice Slovenije se namreč
               predlaga ukinitev gradnje objektov v lastni režiji največje uporabne površine 250 m2.
               Obenem pa se ohranja možnost gradnje gasilskih, planinskih domov v lastni režiji,
               vendar največje uporabne površine 250 m2, sedaj je to 350 m2. Predlagatelj ocenjuje,
               da bi z omejitvijo možnosti gradnje objektov v lastni režiji na gradnjo enostavnih in
               nezahtevnih objektov ter na izvedbo rednih in investicijskih vzdrževalnih del
               zmanjšal obseg sive ekonomije in pripomogel h krepitvi gospodarstva v smislu sanacije
               gradbeništva. Obrtno-podjetniška zbornica Slovenija si že več let prizadeva za
               ukinitev ali omejitev gradnje v lastni režiji, kar po naši oceni nikakor ne more
               rešiti krize v gradbeništvu. V poslanski skupini ocenjujemo in razumemo interes
               obrtnikov s področja gradbeništva, da se omeji delo na črno in s tem siva ekonomija.
               Vendar pa obenem ocenjujemo, da predlog novele ne prinaša velikega finančnega učinka
               v gradbenem sektorju in želenih rezultatov pri omejevanju dela na črno in sive
               ekonomije, saj so mnogokrat prav obrtniki tisti, ki delajo na črno oziroma brez
               računa ali pa dela ne opravijo dovolj kakovostno. Dejstvo je, da gre za predlog
               zakona, ki je razburil slovensko javnost, saj potencialni graditelji oziroma
               investitorji pogosto nimajo na voljo dovolj finančnih sredstev, da bi si privoščili
               registrirane izvajalce, zato rajši sami gradijo v skladu s svojimi zmožnostmi in
               časom. Tisti, ki ima na voljo dovolj sredstev, se bo že danes odločil za gradnjo s
               pomočjo obrtnikov oziroma registriranih gradbenikov. Tudi Kmetijsko gozdarska
               zbornica Slovenije nasprotuje temu predlogu zakona in meni, da bi predlagana
               sprememba zakona vplivala na slabši ekonomski položaj kmetov, ki gradijo objekte za
               potrebe kmetijstva v lastni režiji, z lastnim delom ob pomoči prijateljev, sorodnikov
               in zaradi manjših stroškov investicije in na urejenost slovenskega podeželja. Zaradi
               razdrobljenosti so namreč slovenske kmetije sedaj finančno zelo šibke, Kmetijsko
               gozdarska zbornica Slovenije tudi opozarja na prestroge kriterije za gradnjo v lastni
               režiji. Čeprav so kmetijski objekti z veliko tlorisno površino, gre za relativno
               nezahtevno gradnjo.</p>
               <p>Po naši oceni pa argumenti predlagatelja in Obrtno-podjetniške zbornice Slovenije
               češ, da se s predlaganim ukrepom zvišuje tudi varnost objektov in kvaliteta gradenj,
               ne zdržijo resne presoje, saj že veljavna zakonodaja določa možnost gradnje v lastni
               režiji pod pogojem, da je zagotovljen gradbeni nadzor. Če se gradbeni nadzor ne
               izvaja, je to zaradi neizvajanja zakonodaje ter slabega nadzora inšpekcijskih
               služb.</p>
               <p>Kot že rečeno, v naši poslanski skupini predloga zakona ne podpiramo.</p>
            </sp>
            <sp xml:id="SDZ5-Redna-29-2011-06-14.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Mag. Sara Viler bo predstavila stališče Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Redna-29-2011-06-14.sp126">

               <speaker>MAG. SARA VILER:</speaker>

               <p>Hvala lepa za besedo, gospod predsedujoči.</p>
               <p>Predlog sprememb Zakona o graditvi objektov je bil takoj zavrnjen s strani Kmetijsko
               gozdarske zbornice Slovenije, Državnega sveta, Zakonodajno-pravne službe Državnega
               zbora, Skupnosti občin Slovenije in kot je v naši državi nenavadno tudi na Odboru za
               okolje in prostor kot matičnega delovnega telesa v Državnemu zboru. Slednji je
               predlagane spremembe soglasno zavrnil in odločil, da predlog zakona glede sprememb
               Zakona o graditvi objektov ni primeren za nadaljnjo obravnavo. Pozdraviti je treba
               zdravo razumsko ugotovitev koalicijskih poslancev, da predlagane spremembe v nobenem
               primeru ne bi rešile problemov gradbeništva oziroma sive ekonomije v Sloveniji.
               Predlog zakona, katerega vsebina podpira odpravo opravljanja storitev brez izdanih
               računov, povzroča ljudem nepotrebno nervozo in vznemirjanje zaradi predvidenega
               zatiranja in omejevanja medsosedske pomoči. Prav tako bi po mnenju Kmetijsko
               gozdarske zbornice Slovenije predlagana sprememba zakona vplivala na slabši ekonomski
               položaj kmetov, ki gradijo objekte za potrebe kmetijstva v lastni režiji. Napačno je
               tudi razmišljanje predlagatelja spremembe zakona, da se s predlaganim ukrepom zvišuje
               varnost objektov in kvaliteta gradenj, saj sta oba omenjena pogoja – tako varnost kot
               kvaliteta – že upoštevana v veljavni zakonodaji, ki določa možnost gradnje v lastni
               režiji pod pogojem, da je zagotovljen gradbeni nadzor.</p>
               <p>Rešitve k preprečevanju dela na črno v gradbeništvu po mnenju Slovenske nacionalne
               stranke predstavlja v prvi vrsti ukrep izvajanja kvalitetnega, strokovnega in
               vestnega nadzora nad gradnjami vseh vrst objektov ter okrepitev dela gradbene
               inšpekcije. Predlog sklepa, da Zakon o spremembah in dopolnitvah Zakona o graditvi
               objektov ni primeren za nadaljnjo obravnavo, bomo v Slovenski nacionalni stranki
               podprli.</p>
            </sp>
            <sp xml:id="SDZ5-Redna-29-2011-06-14.sp127">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili
               Rezman.</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-14.sp128">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Kratko naj povem, tako da ponovim besede iz samega uvoda. Kar se Poslanske skupine
               nepovezanih poslancev tiče, je stari zakon dovolj dober, da obvelja in nam ni nič
               žal, da ta ne bo sprejet, bomo tudi mi glasovali proti. Nam je pa žal, da se moramo
               ukvarjati s takimi zakoni, ki nimajo prav nobenega razloga in ki nimajo nobene
               možnosti, da bi bili sprejeti.</p>
               <p>Ta zakon je pravzaprav eden izmed zakonov, ki je lahko primer za od zunaj spodbujene
               zakone, ki so nekritično povzeti, vsaj temeljne ideje, ki so lahko tudi z dobrimi
               nameni, ampak potem ob slabi izpeljavi ne morejo računati na podporo. Razlogi, ki so
               bili navedeni, ki jih je moč razbrati iz gradiva, ki smo ga prejeli, so bili navedeni
               kot ukrepi za reševanje gospodarskega sektorja in jaz upam, da vsaj tisti, ki kolikor
               toliko spremljajo naše realno družbeno dogajanje, vedo, da to ni razlog, ker je bilo
               že zdavnaj prepozno, in da tudi če bi takšen zakon bil sprejet, seveda ne bi bil
               skoraj v ničemer v pomoč pri tem, da bi se naša gradbena dejavnost zopet postavila na
               zdrave noge. Tako da ta izmed razlogov odpade, po našem razumevanju seveda.</p>
               <p>Drugi razlog pa je bil bolj konkreten, tudi bolj realen razlog, ki se imenuje
               Obrtno-podjetniška zbornica Slovenije, ki je s svojo dobro organiziranostjo in
               akcijami uspela prepričati kar nekaj ministrstev, da so povzemala njihove ideje, ki
               so nekatere bile tudi uresničene, nekatere so že padle na referendumih in nekatere
               padajo zdaj v proceduri v Državnem zboru. To govorim zato, ker menim, da bi tudi, kar
               se pobud Obrtno-podjetniške zbornice tiče, dasiravno so pospremljene z Damoklejevim
               mečem in grožnjo v zvezi z državljansko nepokorščino, bilo vredno prej premisliti o
               vseh posledicah, kot pa kar pošiljati v proceduro in v ogenj v Državni zbor.</p>
               <p>Slabost teh predlogov je slaba pripravljenost, je sprejemanje zelo na hitro, brez
               kakšnih posebnih premislekov, tudi v obrazložitvah ne najdemo kakšnih pomislekov
               oziroma kakšnih resničnih obrazložitev členov, ampak bolj skrajšane povzetke členov.
               Sami pa se bojimo, da tako, kot kakšen drug zakon, ki je tudi že šel skozi proceduro
               in bil sprejet, če bi tudi ta bil sprejet, ne bi prispeval kaj dosti več kot to, da
               bi bilo manj ustvarjene realne vrednosti in da bi pač tisti, ki si zdaj na ta način
               nekako pomagajo, česar mi sicer ne zagovarjamo, k izboljšanju socialnega položaja,
               torej da bi tudi tistih bilo nekoliko manj in bi bila potreba po pomoči javnega
               sektorja oziroma javnih blagajn v obliki transferov toliko večja. Cilje, ki si jih je
               predlagatelj zastavil, je naštel v nekaj alinejah, in sicer kot enega izmed teh si je
               zadal zožiti možnost gradnje v lastni režiji. Mi v to niti ne verjamemo niti ne
               mislimo, da je bilo tako, kot je bilo v prvotni obliki predlagano, dobro. In tudi v
               sedanji novi obliki, če bi bil upoštevan amandma Gospodarske zbornice Slovenije, bi
               to bilo pač samo odobravanje nekih popuščanj, da zakon ne bi padel.</p>
               <p>Drugi izmed ciljev je bilo zmanjšanje sive ekonomije. Ocenjujemo, da se je na ta
               način ne da zmanjšati, tisti, ki so to predlagali oziroma tisti, ki sodijo v krog
               predlagateljev tega zakona so tisti, ki so nosilci velikega dela sive ekonomije v
               gradbenem sektorju, bodisi da so to tisti zaposleni, ki popoldan nadaljujejo s svojim
               delom, bodisi da so to tisti subjekti, ki so registrirani, pa delajo ravno tako
               popoldan v soboto in nedeljo, ampak seveda brez računov, kar nič ne spremeni v smislu
               omejevanja črnega zaposlovanja in sive ekonomije.</p>
               <p>Torej, če se ozremo nazaj... <stage>/ znak za konec razprave/</stage>... ko se odločamo o tem, ali
               podpreti ali ne, rečemo samo, da je bil zakon slab, da je bil slabo pripravljen, in
               da zato ne more imeti podpore skupine nepovezanih poslancev.</p>
            </sp>
            <sp xml:id="SDZ5-Redna-29-2011-06-14.sp129">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Mirko Brulc bo prestavil stališče Poslanske skupine Socialnih demokratov.</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-14.sp130">

               <speaker>MIRKO BRULC:</speaker>

               <p>Spoštovani gospod minister, vsi prisotni lepo pozdravljeni!</p>
               <p>Socialni demokrati ne podpiramo tega zakona, ker se ne strinjamo, da se ukinja
               možnost samogradnje. Pravzaprav smo bili presenečeni nad vladnim predlogom in tudi na
               odboru, kjer je Obrtno-podjetniška zbornica Slovenije zagovarjala ta zakon, nismo
               bili zadovoljni z njihovimi neprepričljivimi razlogi. Obenem pa je ta zbornica tudi
               vodila zadevo, ko se je razpravljalo o tem, kako preko referenduma sprejeti prepoved
               sive ekonomije. Se pravi, da je zadeva diametralno drugačna. Mi smo prepričani, da je
               pri takih gradnjah pomembna vloga inšpekcijskih služb, ki preganjajo tudi sivo
               ekonomijo, plačilo brez računa in še kaj. Se pravi, te službe morajo delati, da so
               nadzorniki s podpisom odgovorni tudi za kvaliteto in varno gradnjo v tistem delu, ki
               jo je treba nadzirati, in da finančna kriza pospešuje tako obliko gradnje, da si sam
               pomagaš, kjer se to da, da gradiš po fazah glede na sredstva, ki jih ima graditelj
               itd. Če je kdo mislil, da bo ta zakon ali pa ta prepoved samogradnje rešila gradbene
               firme kot so SCT, ki je bil okraden in je še dosti hujše, da ne bom razlagal tukaj
               situacije, beremo vsak dan v časopisih ali pa, da bomo preprečili 1300 individualnih
               gradenj, seveda vse to ne bo rešilo gradbene operative. Sem prepričan, da jo lahko
               reši samo resno delo ministrstva, s tem da promptno rešuje občinske prostorske načrte
               in predlagam gospodu ministru, da v vsakem tednu podpiše vsaj pet občinskih
               prostorskih načrtov. To bi spodbudilo gradnjo po terenu in izboljšalo gospodarski
               položaj gradbenih firm, pa tukaj nimam v mislih SCT, ampak veliko pridnih majhnih
               gradbenikov.</p>
               <p>Socialni demokrati ne podpiramo tega zakona. Hvala.</p>
            </sp>
            <sp xml:id="SDZ5-Redna-29-2011-06-14.sp131">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Rudolf
               Petan.</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-14.sp132">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Tudi ob tem zakonu bi lahko rekli najmanj, da je neposrečen, lahko pa tudi celo, da
               je nepotreben, kot smo že danes lahko slišali.</p>
               <p>Dosedanji Zakon o graditvi objektov ZGO-1 v 79. členu ureja vprašanje gradnje v
               lastni režiji in določa, da lahko posameznik ali društvo v lastni režiji gradi
               enostaven objekt, lahko pa tudi manj zahteven objekt pod pogojem, da je to največ
               enonadstropen objekt z največ eno kletjo in možno mansardo nad nadstropjem, da je
               takšen objekt samostojna stavba za lastne potrebe, kmetijska stavba, namenjena za
               potrebe družinske kmetije, planinski dom, gasilski dom ali druga manjša stavba,
               namenjena opravljanju društvene dejavnosti, da njena uporabna površina skupaj z
               mansardo ne presega 250 m2 koristne površine ter da je zagotovljen gradbeni nadzor po
               določbah zakona. V okviru priprave ukrepov za sanacijo gradbeništva je Vlada
               Republike Slovenije resornim ministrstvom naložila, da na podlagi poročila delovne
               skupine za pripravo ukrepov za sanacijo gradbeništva v Sloveniji pripravijo in
               izvedejo konkretne ukrepe z oceno učinkov. Na podlagi predlaganih ukrepov je bil
               pripravljen predlog, ki pa je zelo neposrečen, kot smo že danes lahko ugotovili, za
               ukinitev gradnje v lastni režiji, največje uporabne površine 250 m2, in sicer v smeri
               gradnje enostavnih in nezahtevnih objektov ter izvedbe vzdrževalnih del v lastni
               režiji. Predlog za spremembo 79. člena omejuje možnost gradnje v lastni režiji in po
               mnenju pripravljavca omejuje in zmanjšuje možnost za sivo ekonomijo. Vsi ugotavljamo,
               da ne bi ravno veliko pridobili. V Poslanski skupini SDS zato nasprotujemo spremembi
               tega zakona v predlagani smeri, saj v zelo občutljivem času prinaša za ljudi
               nesprejemljive omejitve. Tudi Državni svet ni podprl sprememb tega zakona. Zavedati
               se moramo, da je tradicija samograditeljstva v Sloveniji globoko zakoreninjena v
               ljudeh in v času gospodarske krize omogoča tistim ljudem z nižjimi prihodki
               izboljšanje bivalnega standarda. Veliko družin je v samograditeljstvu videlo in še
               vedno vidi možnost za izboljšanje razmer. Bolje situirani posamezniki pa so že sedaj
               gradili z zunanjimi gradbenimi izvajalci. Pri tem pa je treba še poudariti, da se ne
               spomnimo, da bi tako samograditeljsko zgrajen objekt kot stanovanjska hiša bil
               problematičen tudi glede kvalitete ali da bi bile težave s statiko. To se še ni
               zgodilo, pač pa se je to dogajalo pri renomiranih firmah z večkratno kontrolo in z
               renomiranimi osebami. Je pa treba poudariti, da je pa tak zakon izrazito uperjen
               proti podeželju. Dejstvo je, da ne gre za ukrep, ki bi razreševal sivo ekonomijo, saj
               bi izigravanja preko gradbenih podjetjih navkljub tej noveli bila še vedno mogoča.
               Tudi navedba o boljši kvaliteti gradnje je vprašljiva, saj bi bila tudi sedaj z novim
               zakonom društvom dana možnost gradnje objektov do 50 m2 brez posebnega gradbenega
               nadzora. Ugotovimo lahko, da je bil to ponovni poskus za sprejem zelo škodljivega
               zakona, ki bi jemal malim ljudem na račun države, obenem pa ne bi razrešili nobene
               anomalije, ki je bila navedena kot razlog za sprejem novele zakona. Zato v Slovenski
               demokratski stranki podpiramo predlog, ki je bil izglasovan na Odboru za okolje in
               prostor, in to soglasno, da zakon ni primeren za nadaljnjo obravnavo. Hvala lepa.</p>
            </sp>
            <sp xml:id="SDZ5-Redna-29-2011-06-14.sp133">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. O predlogu sklepa bomo v
               skladu s časovnim potekom seje zbora odločali danes, v okviru glasovanj pol ure po
               končani 26. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>26. TOČKO DNEVNEGA REDA – RAZPRAVA O ODGOVORU MINISTRA ZA OKOLJE IN
                  PROSTOR DR. ROKA ŽARNIĆA NA POSLANSKO VPRAŠANJE ALOJZA POSEDELA V ZVEZI S POZIDAVO
                  KMETIJSKIH ZEMLJIŠČ NA TRASI TRETJE RAZVOJNE OSI OZIROMA HITRE CESTE
                  ŠENTRUPERT–VELENJE.</title>
               </p>
               <p>Državni zbor je na 28. seji sklenil, da opravi razpravo o odgovoru, ki ga je minister
               za okolje in prostor dr. Roko Žarnić podal na poslansko vprašanje poslanca Alojza
               Posedela v zvezi s pozidavo kmetijskih zemljišč na trasi tretje razvojne osi oziroma
               hitre ceste Šentrupert–Velenje. Besedo dajem gospodu Alojzu Posedelu za dopolnilno
               obrazložitev predloga za razpravo o odgovoru ministra za okolje in prostor.</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-14.sp134">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod podpredsednik. Lep pozdrav, gospod minister s sodelavci,
               kolegice in kolegi!</p>
               <p>Na prejšnji seji Državnega zbora sem gospoda ministra že tretjič spraševal o pozidavi
               kmetijskih zemljišč oziroma o umeščanju trase hitre ceste Šentrupert–Velenje v
               prostor in očitno je ta tema zanimiva tudi za druge poslanke in poslance, zato je bil
               tudi izglasovan predlog, da opravimo o tem razpravo v Državnem zboru in prepričan
               sem, da je ta razprava dobra, koristna vsaj iz dveh razlogov. Prvi je ta, da gre za
               uničenje po predvideni trasi velikih površin kmetijskih zemljišč in to mnogih med
               njimi najboljših kmetijskih zemljišč v Savinjski dolini v Sloveniji in da smo temu
               dejstvu priča v času, ko je ravno Državni zbor sprejel tudi Zakon o zaščiti
               kmetijskih zemljišč, s katerim želi država in resorno ministrstvo zaščititi slovensko
               zemljo, ki je glede na obdelovalne površine na prebivalca ena najnižjih v Evropi.
               Kljub temu, da se vseskozi, praktično že pred začetkom postopka umeščanja trase,
               opozarja, da so površine, ki bodo uničene, bistveno večje, kot jih predstavlja
               ministrstvo oziroma pripravljavci, se zadeve odvijajo naprej in se je šele v zadnjem
               času in na zadnji seji tudi minister izjasnil s številko 105 hektarjev kmetijskih
               površin, vse do sedaj pa je bilo v zraku samo približno 20 hektarjev.</p>
               <p>Drugi vidik, za katerega sem prepričan, da je razprava potrebna in pomembna, je sama
               prostorska zakonodaja, ki zagotovo ni dobra in s katero imajo probleme investitorji,
               izvajalci, tudi samo ministrstvo, vendar je očitno zakonodaja takšna, da omogoča vse
               aktivnosti, da formalno tečejo nemoteno naprej ne glede na pripombe, pa tudi ne glede
               na evidentne nestrokovnosti. Na prejšnji seji je gospod minister sam ocenil, da je
               komisija, ki je pregledala delovanje ministrstva, sprejela nekakšen sklep, da je bil
               postopek glede na veljavne predpise korektno izpeljan, kar se tiče MOP. To je tisto,
               kar nas najbolj skrbi, da lahko neko ministrstvo nemoteno opravlja postopke, ki so
               planirani v okviru njegovih pristojnosti, in da se ob tem ne ozira na tisto, kar se
               dogaja na drugem področju, konkretno v tem primeru na področju okoljskega,
               kmetijskega, ekonomskega, gradbeno-tehničnega ali še kakšnega vidika.</p>
               <p>In v želji, da bi bila danes razprava čim boljša, sem tudi zaprosil Ministrstvo za
               okolje in prostor za različne študije, analize, revizije, vse, kar je pomembno in
               povezano s to traso, in dobil pisni odgovor v Državni zbor, da je Ministrstvo za
               okolje in prostor odprlo spletno stran, kjer se lahko pogleda vse, kar je bilo do
               sedaj opravljeno. Mimogrede, tudi vlada sprejme zakone, pa jih poslanke in poslanci
               dobimo v pisni obliki, ne samo z napotilom, da je to objavljeno na spletnih straneh.
               Tako da je v zadnjem stavku dopisa, ki obsega celih 18 stavkov, zapisano, da MOP ne
               razpolaga z interno revizijo Darsa glede vrednosti projekta, in verjetno bo še naprej
               operiral s podatkom 198 milijonov, kljub temu, da je že javno znano, da bo ta projekt
               stal blizu 400 milijonov evrov. Tako da imamo v času od pričetka postopka podatek o
               20 hektarjih hmeljišč pa do 105 hektarjev uničenih hmeljišč in da imamo predračunsko
               vrednost, ki je od 198 milijonov v začetku narasla na preko 300 oziroma skoraj 400
               milijonov.</p>
               <p>Drugi problem pa je prostorski načrt in ravno na tega je tudi opozoril minister na
               prejšnji seji. To je prostorski red občine Braslovče, kjer vemo, da je z obvozom
               občina pripeljala sebe in investitorje v zelo težko situacijo, verjetno tudi
               ministrstvo, ker so pač gradili tam, kjer ne bi smeli.</p>
               <p>Toliko za začetek in potem več v razpravi. Hvala lepa.</p>
            </sp>
            <sp xml:id="SDZ5-Redna-29-2011-06-14.sp135">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo dajem ministru za okolje in prostor dr. Roku Žarniću za dodatno obrazložitev
               svojega odgovora.</p>
            </sp>
            <sp xml:id="SDZ5-Redna-29-2011-06-14.sp136">

               <speaker>DR. ROKO ŽARNIĆ:</speaker>

               <p>Spoštovani gospod predsedujoči, spoštovane gospe poslanke in gospodje poslanci!</p>
               <p>Moram izraziti izredno zadovoljstvo, da imamo danes možnost razpravljati o tej temi,
               kajti ta tema je mnogo širša kot samo umestitev neke ceste v prostor. Ta tema
               prikazuje, kot bomo videli, tudi neko stanje v družbi ter kriterije in merila, ki se
               prilagajajo trenutnim potrebam posameznikov ali posameznih interesnih skupin.</p>
               <p>Polemika glede predlagane najustreznejše variante na odseku avtoceste A-1 Velenje-jug
               traja že od oktobra leta 2007, ko je bila izdelana študija variant s predlogom
               najustreznejše variante, ki od priključka Šentrupert na avtocesti A-1 čez območje
               občin Braslovče in Šmartno ob Paki prihaja na območje občin Šoštanj in Velenje, kjer
               navezuje območje tovarne Gorenje.</p>
               <p>Predlagani varianti sta že od zaključka študije predmet razprave zlasti pozornosti
               Civilne iniciative Braslovče, Ministrstva za kmetijstvo, gozdarstvo in prehrano,
               Regionalne gospodarske zbornice Celje in tudi gospod poslanec Posedel je za ta
               problem zainteresiran in zato lahko danes malo več razpravljamo.</p>
               <p>Glavni argumenti so, kot smo slišali, višina investicije in poseg na kmetijske
               površine. Študije variant s strokovnimi podlagami so bile recenzirane in popravljene
               po recenzijah v času od oktobra 2007 do marca 2008. Takrat so bili opravljeni
               sestanki z varstvenimi resorji, s predstavniki vseh občin. Na podlagi njihovih
               pripomb in predlogov so bile izdelane optimizacije v območju občine Braslovče,
               predvsem v smislu največjega možnega umika s kmetijskih površin. Aprila 2008 je bila
               s predlagano najustreznejšo varianto seznanjena Vlada Republike Slovenije, v
               septembru 2008 pa je postopek umeščanja severnega dela te osi stekel dalje.</p>
               <p>Za odsek Šentrupert–Velenje jug, Velenje jug–Slovenj Gradec jug in Slovenj Gradec
               jug–Dravograd so bile izdelane podrobne strokovne podlage in idejni projekti do faze
               javne razgrnitve dopolnjenega osnutka DPN, za odsek skozi Mežiško dolino pa se v
               skladu z odločitvijo Vlade študija variant ponavlja.</p>
               <p>MOP je samo ali pa v sodelovanju Ministrstva za promet in Dars v zadnjih štirih letih
               odgovorilo na številna vprašanja poslancev, medijev, zainteresirane javnosti.
               Sodelovali smo v javnih razpravah in na terenskih ogledih. V medijih smo
               predstavljali opravljeno delo, tudi na spletnih straneh poleg vsega.</p>
               <p>Vsa gradiva, tako strokovne podlage, kot tudi recenzije in ključni odgovori na
               postavljena vprašanja, so, kot sem že omenil, objavljena na strani MOP, ker gre za
               včasih izredno obsežne dokumente, debele dokumente, ne vem, če jih ima smisel
               tiskati, kajti danes vsi uporabljamo računalnike, splača se pa natisniti neke
               izvlečke.</p>
               <p>Svoje delo in njegove rezultate smo predstavili tudi Evropski komisiji in slovenski
               Komisiji za preprečevanje korupcije .</p>
               <p>Vlada Republike Slovenije je aprila 2011 ustanovila medresorsko delovno skupino za
               evalvacijo dosedanjih postopkov pri prostorskem umeščanju državne ceste od priključka
               na avtocesto A1 pri Šentrupertu do priključka Velenje jug. Delovno skupino vodi
               predstavnik Ministrstva za promet, člani pa so predstavniki Ministrstva za okolje in
               prostor in Ministrstva za kmetijstvo, gozdarstvo in prehrano ter trije zunanji
               strokovnjaki. Vlada Republike Slovenije je sicer postavila rok za oblikovanje
               končnega poročila 15. maj, vendar poročilo še ni bilo posredovano v obravnavo, je pa
               njegova priprava v zaključni fazi in lahko vam povem, da iz tega poročila ne bomo
               izvedeli, da je zadnja štiri leta bilo kaj narobe narejeno, lahko se pa pogovarjamo,
               ali je bila odločitev leta 2008 pravilna ali ne.</p>
               <p>Glede 20 hektarjev. Zgodba 20 hektarjev je zgodba manipulacije. Namreč iz moje
               izjave, ki sem jo dal in ki je glasila, da gre v primerjavi z varianto F6 in F7 za 20
               hektarjev razlike, je s spretnim rezanjem izjave izpadlo, da sem rekel, da gre za 20
               hektarjev. Tisti, ki so pri zdravi pameti in ki vejo, da verjetno tudi kaj vemo,
               znajo oceniti, da je bila zmanipulirana številka. O drugih številkah pa kasneje, ko
               bo prilika. Hvala lepa.</p>
            </sp>
            <sp xml:id="SDZ5-Redna-29-2011-06-14.sp137">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Slovenske ljudske stranke bo
               predstavil gospod Jakob Presečnik.</p>
            </sp>
            <sp xml:id="SDZ5-Redna-29-2011-06-14.sp138">

               <speaker>JAKOB PRESEČNIK:</speaker>

               <p>Še enkrat vsem skupaj prisrčen pozdrav!</p>
               <p>Tretja razvojna os je že kar nekaj let ena izmed prioritet nadaljnjega razvoja
               Republike Slovenije in predstavlja zelo pomembno medregijsko in meddržavno povezavo,
               ki je ključna za razvoj nekaterih razvojno zaostalih regij: Koroške, Savinjske,
               Zasavske, Posavske in Bele krajine. Pri realizaciji tega projekta je bilo
               izgubljenega že preveč časa in poslanci Poslanske skupine Slovenske ljudske stranke
               se bojimo, da se lahko zaradi neodločnosti države in raznih tako ali drugače
               motiviranih civilnih iniciativ ti postopki še bolj zavlačujejo, s čimer pa se bo
               največja škoda povzročila ravno gospodarstvu, ki je na območjih, po katerih bi morala
               potekati tretja razvojna os oziroma hitrocestna povezava zaradi prometne
               odmaknjenosti že tako nekonkurenčno.</p>
               <p>Ideja o tretji razvojni osi, kot glavnemu medregionalnemu koridorju, je bila določena
               že v slovenskem regionalnem prostorskem planu iz leta 1974. Je sestavni del tudi
               nacionalnega programa izgradnje avtocest, ki je bil sprejet v začetku leta 2004.
               Ključen dokument, ki je jasno opredelil tretjo razvojno os, pa je bila leta 2004
               Strategija prostorskega razvoja Slovenije. Ključen strateški dokument, del katerega
               je tudi projekt celovitega razvoja tretje razvojne osi, je tudi Državni razvojni
               program za obdobje 2007-2013. Postopki umeščanja severnega odseka tretje razvojne
               osi, ki bo potekal od meje z Avstrijo do avtoceste A1 Šentilj-Koper, v prostor so se
               začeli že leta 2004. V okviru aktivnosti priprave državnega lokacijskega načrta so
               bile do leta 2008 opravljene ustrezne študije variant, pripravljena pa so bila tudi
               ustrezna okoljska poročila. Predlagana trasa, ki je zadnje čase predmet burnih
               odzivov tako civilnih iniciativ kot nekaterih strokovnjakov, in predvideva potek
               hitre ceste med Velenjem in Šentrupertom, je po mnenju poslancev Slovenske ljudske
               stranke ključna za nadaljnji razvoj Šaleške in Zgornje Savinjske doline, odmaknjenost
               katerih od hitrih povezav že začenja terjati svoj davek. Uspešna podjetja, ki
               predstavljajo gospodarsko gonilo tega območja, kot so Gorenje v Šaleški dolini ter
               BSH Hišni aparati in KLS Ljubno v Zgornje Savinjski dolini zaradi neodločenosti
               države pri gradnji predvidenega odseka hitre ceste že razmišljajo o selitvi določenih
               programov drugam, na bolj dostopne lokacije, saj prometna odmaknjenost območja, kjer
               ta podjetja delujejo, predstavlja resno grožnjo njihovi konkurenčnosti. Podjetja
               imajo že sedaj ogromen izpad prihodka zaradi trenutnega stanja. In vsako
               podaljševanje statusa quo, zavlačevanje postopkov v zvezi z izgradnjo hitre ceste na
               tem odseku lahko resno ogrozi delovna mesta več tisoč zaposlenih, ki so od teh
               podjetjih neposredno in posredno odvisni. Najbolj črn scenarij bi lahko povzročil
               velik val nezaposlenosti, odgovornosti za to situacijo pa ne bo želel prevzeti nihče.
               Poleg tega je razvoj SAŠA regije odvisen predvsem od razvoja turizma, ki ima tu še
               ogromno neizkoriščenega potenciala, vendar zaradi prometne odmaknjenosti in slabe
               cestne infrastrukture ta potencial še vedno ostaja precej neizkoriščen. Ne
               nasprotujemo novim analizam, ki bi še bolj jasno opredelile vse vidike: funkcionalni,
               prostorski, okoljski, ekonomski ter ustrezno finančno ovrednotenje različnih variant,
               pa vendar poudarjamo, da se zaradi tega nikakor ne smejo podaljšati postopki, zaradi
               katerih bi se sprejemanje državnega prostorskega načrta in gradnja hitre ceste na tem
               odseku še odmaknila v prihodnost. Dejstvo je namreč, da bo vsaka predlagana trasa
               hitre ceste uničila del kmetijskih zemljišč in posegla v življenje prebivalcev na
               območju, predvidenem za umestitev te hitre ceste, zato je utopično pričakovati, da
               bodo ljudje na drugih območjih z odprtimi rokami in nasmehi na ustih pričakali
               gradbene stroje. Tudi drugod se bodo organizirale civilne iniciative, ki bodo
               nasprotovale določenim rešitvam. To je legitimna pravica vsakega posameznika, ki ji
               poslanci naše poslanske skupine ne nasprotujemo, vendar se je treba pri takšnem
               projektu izviti iz kalupa, iz zasebnih interesov in upoštevati predvsem javni interes
               ter pozitivne posledice, ki jih to prinese celotni družbi. Obstaja velika verjetnost,
               da se bo gradnja hitre ceste prej začela na južnem kraku tretje razvojne osi, čeprav
               so se aktivnosti na severnem kraku pričele izvajati že kmalu po sprejemu strategije
               prostorskega razvoja Slovenije.</p>
               <p>Poslanci Slovenske ljudske stranke apeliramo na vsa ministrstva, predvsem na
               Ministrstvo za okolje in prostor, Ministrstvo za promet ter na Ministrstvo za
               kmetijstvo, gozdarstvo in prehrano, naj ne zavlačujejo več postopkov in čim prej
               naredijo vse potrebno, da se državni prostorski načrt za ta odsek tretje razvojne osi
               sprejme čimprej, saj se saga okoli tega odseka vleče dolgo, predolgo. Gospodarstvo
               namreč ne bo čakalo v nedogled. Hvala.</p>
            </sp>
            <sp xml:id="SDZ5-Redna-29-2011-06-14.sp139">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Franc Jurša.</p>
            </sp>
            <sp xml:id="SDZ5-Redna-29-2011-06-14.sp140">

               <speaker>FRANC JURŠA:</speaker>

               <p>Hvala za besedo.</p>
               <p>Kmetijska zemljišča so vir za pridelavo hrane in zagotavljanje strateške ravni
               prehranske varnosti. Obenem pa je želja po zazidavanju najboljših kmetijskih zemljišč
               tako velika, da jo komaj še obvladujemo. Prav zaradi neučinkovitega sistema za
               zaščito kmetijskih zemljišč smo na prejšnji seji sprejeli novelo Zakona o kmetijskih
               zemljiščih, ki naj bi to zaščito omogočila. Da kmetijska zemljišča niso zadosti
               zaščitena priča statistični podatek, da je imela Slovenija leta 1991 561 tisoč
               hektarjev kmetijskih zemljišč v uporabi, konec leta 2009 pa samo še 468 tisoč. Obseg
               najboljših kmetijskih zemljišč, to so njive in vrtovi, se je medtem zmanjšal z 195 na
               175 tisoč hektarjev.</p>
               <p>V Poslanski skupini DeSUS smo prav tako kot predlagatelj te razprave zaskrbljeni nad
               naraščajočim trendom nenadzorovane pozidave pa tudi zaraščanja kmetijskih zemljišč,
               zato se strinjamo, da je kmetijska zemljišča treba zaščiti najmanj tako dobro kot sta
               zaščitena voda in zrak. Menimo, da si Slovenija s tako skromno samooskrbo preprosto
               ne more privoščiti dodatnega izgubljanja najboljših kmetijskih zemljišč, kot so na
               primer tudi zemljišča ob Savinjski dolini, kjer je predvidena izgradnja priključkov
               od avtoceste A1 od Šentruperta do Velenja in Slovenj Gradca. Trasa ceste je kljub
               velikemu nasprotovanju umeščena po sredini Savinjske doline mimo Braslovč, kjer bo z
               morebitno izgradnjo uničenih mnogo najboljših kmetijskih zemljišč 1. kategorije.</p>
               <p>Znano je, da civilna iniciativa že od leta 2007 opozarja, da je predlagani odsek
               bodoče hitre ceste najslabša rešitev in da obstajajo variante, ki so prostorsko,
               prometno in ekonomsko učinkovitejše. Organizirali so tudi že nekaj mirnih protestov,
               da bi pristojne službe opozorili na neprimernost trase. Njihovo mnenje podpirajo tudi
               različni strokovnjaki, na primer predstavniki učiteljev in strokovnjakov s področja
               kmetijstva, ki so Vladi poslali tudi poziv proti uničevanju kmetijskih zemljišč.</p>
               <p>V Poslanski skupini DeSUS upamo, da bo medresorska delovna skupina, ki so jo
               sestavili prometni, okoljski in kmetijski minister, ter v njej sodelujejo tudi
               zunanji strokovnjaki, v najkrajšem možnem času revidirala in pregledala vse dosedanje
               postopke pri izbiri avtocestne trase. Komisija bo vsem trem ministrom predlagala
               najustreznejšo rešitev, za katero pa upamo, da bo takšna, da bo sprejemljiva tudi za
               civilno iniciativo.</p>
               <p>V poslanski skupini pričakujemo, da bosta vlada in pristojno ministrstvo sprejela
               racionalne in trajnostne rešitve ter odločitve, da bo ta tako pomemben avtocestni
               krak ustrezno umeščen s čim manjšimi posegi na kakovostna kmetijska zemljišča. Obenem
               pričakujemo, da bodo tako vlada kot vsa tri pristojna ministrstva uveljavili nove in
               trajnostne načine gospodarjenja s prostorom in zemljišči, kar omogoča tudi pred
               nedavnim sprejeta novela Zakona o kmetijskih zemljiščih. Hvala lepa.</p>
            </sp>
            <sp xml:id="SDZ5-Redna-29-2011-06-14.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Slovenske nacionalne stranke bo predstavil gospod Miran Györek.</p>
            </sp>
            <sp xml:id="SDZ5-Redna-29-2011-06-14.sp142">

               <speaker>MIRAN GYÖREK:</speaker>

               <p>Hvala za besedo, gospod predsedujoči. Pozdravljeni predstavniki ministrstva, kolegice
               in kolegi!</p>
               <p>Dovolite mi, da uvodoma spomnim na že nekoč dogovorjeno in načrtovano tretjo razvojno
               os in nujnost čim hitrejše realizacije ustrezne avtocestne povezave regij Koroške in
               Bele krajine v skladu z že leta 2008 s strani takratne Vlade Republike Slovenije
               sprejetimi sklepi o postopku priprave državnih prostorskih načrtov, s katerimi bi se
               omogočilo umeščanje severnega dela tretje razvojne osi v prostor in pripravljavec
               državnega prostorskega načrta je zagotovil, da je pripravil optimizirani predlog
               najustreznejše variante rešitve. Dejstvo je, da Zakon o prostorskem načrtovanju v
               fazi izbora najustreznejše variante ne predvideva nobene javne razprave in tudi
               stališča občin do predlagane variante niso zavezujoča za pripravljavca oziroma
               investitorja načrtovane prostorske ureditve. Seveda pa neformalne javne razprave z
               nosilci urejanja prostora in zainteresirano javnostjo niso prepovedane, lahko so celo
               koristne, saj lahko tudi prispevajo k čim bolj optimalnemu oblikovanju prostorskega
               načrta. Žal pa se prav največkrat v takšnih primerih zadeve zapletejo in posledice so
               nedvomno škodljive za razvoj številnih lokalnih skupnosti kot tudi za regije kot
               celote. Razumljivo je, da v resnici ni možno upoštevati vseh pripomb, stališč, mnenj
               in predlogov, saj si nemalokrat lahko nasprotujejo, se izključujejo, lahko pa, da so
               tudi neizvedljivi ali pa imajo nesprejemljiva ozadja - mnogokrat različne špekulacije
               v zvezi s preprodajo kmetijskih zemljišč, kar je v Republiki Sloveniji nedvomno
               donosen posel, lahko da tudi koruptivne narave, nemalokrat tudi s političnimi
               konotacijami. Ampak to danes verjetno ni osnovni namen razprave, temveč bi bilo
               razumneje sprejeti nek zavezujoči dogovor o nujnosti dokončne umestitve tretje
               razvojne osi oziroma trase cestne povezave in to razumeti kot resnično pripravljenost
               države, da se z novo cestno povezavo omogoči nadaljnji razvoj celotnega območja
               tretje razvojne osi. Gledano z ožjih lokalnih perspektiv žal nikoli ne bo možno najti
               najboljše popolne rešitve. Vsekakor pa je treba doseči dogovor o varianti, ki jo
               podaja in utemeljuje stroka, kajti kakor hitro se začnejo vpletati v načrtovanje
               politiki, tudi lokalni, vsakokratni ministri in špekulanti, pridemo nujno v
               situacijo, v kateri se danes nahajamo. Žrtve pa so prizadeti prebivalci na Koroškem,
               Beli krajini in ostalih prizadetih regijah. Glavni krivci in akterji pa so vsekakor
               vsakokratni ministri v pristojnih resorjih kot na primer kmetijski, okoljski,
               prometni, pa še kateri. Le ti žal nemalokrat pomembnosti tega vprašanja ne jemljejo
               resno, žal niti ne razumejo, kako pomembna je nujna realizacija tretje razvojne osi
               kot regionalne razvojne hrbtenice katere osnovni cilj je ohranjanje in razvoj
               gospodarskih potencialov območja, v katerega se prometna trasa umešča in ne samo
               reševanje perečih prometnih problemov in zato tudi najustreznejša predlagana varianta
               poteka po dolinskih območjih, relativno blizu pomembnejših urbanih naselij, le ta
               obide in se navezuje na lokalno prometno omrežje in tudi na priključke in povezave
               petih slovenskih regij, ki vse zaostajajo za slovenskim povprečjem. Logično pa je, da
               ne bo možno doseči razvojnih ciljev v prizadetih regijah brez ustreznih prometnih
               povezav in pri tem računati na izgubo določenih kmetijskih površin. Kajti študije so
               pokazale, da z umikom trase ceste v zaledje ne bo možno doseči želene in potrebne
               učinkovitosti nove cestne povezave. In da ne govorimo o posledično velikih
               podražitvah projekta in številnih drugih vplivih na okolje in posegih v strukturo
               prostora. In ko se prepiramo o izgubi nekaj deset hektarjev kmetijskih površin,
               istočasno pa toleriramo zaraščanje in propadanje tisočih hektarjev zemlje širom po
               Sloveniji, pa pozabljamo na druge veje gospodarstva v regiji in prav nedopustno je,
               da se le tem ne prisluhne, saj prav te dajejo kruh ljudem v regiji. Tako se je žal
               dogajajo v preteklosti tudi v moji regiji, v Prekmurju, ki je med drugim tudi zaradi
               neustreznih prometnih povezav v preteklosti močno nazadovalo in zaostajalo v razvoju.
               Posledice pa danes čutimo vsi. So katastrofalne za Prekmurje, tako v gospodarskem,
               socialnem, demografskem smislu. In ista zgodba se danes odvija tudi na Koroškem, v
               Beli krajini in še kje. Zavedati bi se namreč morali prav vsi pristojni za odločanje,
               predvsem pa nekateri ministri in vsakokratna slovenska vlada, da bo brez ustreznih
               prometnih povezav prihajalo, žal pa že prihaja, do preseljevanja proizvodnih
               zmogljivosti iz regije na druge lokacije, celo v tujino. Posledice pa bodo enake, kot
               smo doživeli v Prekmurju. V prvi vrsti povečana socialna revščina in nedopustno
               nazadovanje gospodarskega razvoja. Vsekakor morajo gospodarski interesi dobiti
               ustrezno veljavo in pogoje za razvoj. Žal pa naši pristojni ministri očitno niso
               sposobni doumeti takšnih argumentov in strateških razvojnih ciljev Koroške, Bele
               krajine, ostalih regij. Navzven radi pokažejo svoje načelno razumevanje in
               pripravljenost prisluhniti prebivalcem, storijo pa, žal, popolnoma nič. Če je lep
               dan, lepo vreme, se zberejo, odpeljejo vsak s svojim avtom na Koroško, kot je bilo to
               aprila letos, prisluhnili so očitkom civilne iniciative in predstavnikom lokalnih
               skupnosti, ugotovili, da bo v vsakem primeru treba računati na izgubo kakšnih 100
               hektarjev zemlje. Potem pa so se odpravili na malico in ob sproščenem prijateljskem
               pogovoru tehtali argumente za načrtovano traso. Na koncu pa so se dogovorili, da bodo
               dali civilni iniciativi in lokalni skupnosti pravico podati pripombe in zahteve, v
               javnosti pa povedali nekaj bistroumnih ugotovitev. Tako je minister Žarnić opozoril,
               da bodo vse dodatne zahteve povzročile odmik gradnje za določen čas in da je to
               odgovornost prebivalcev regije za zaviranje razvoja regije in da se ta rok ne bo
               podaljšal zaradi slabega dela Ministrstva za okolje in prostor, temveč zaradi zahtev
               prebivalcev Koroške. Zares neverjetno! Za nastalo situacijo so izključno krivi sami
               Korošci, v nobenem primeru pa ne ministri in slovenska vlada.</p>
               <p>Še veleumnejša je bila ugotovitev ministra za kmetijstvo gospoda Židana, ki meni, da
               bi bilo treba pogledati nazaj ugotovitve in mnenja stroke, kar lahko razumemo, da si
               jih ni uspel pogledati in da jih ne pozna. Res enkratno. Kot običajno pa seveda ni
               pozabil opozoriti, da kot kmetijski minister mora zagotoviti razmere, da se
               proizvodnja hrane poveča ne pa zmanjša. Kajti, z drugimi besedami in med vrsticami:
               lahko se zgodi, da bomo Slovenci zaradi načrtovane ceste na Koroškem in pozidave cca
               100 hektarjev zemlje začeli stradati in trpeti lakoto. Res škoda, da tega ne more
               slišati Fran Milčinski, zanesljivo bi napisal še kakšno nadaljevanko Butalcev. Do
               podobnih ugotovitev je prišel tudi minister za promet, ki sicer nekoliko bolj
               optimistično ugotavlja veliko število dvomov, ki bi jih bilo treba preveriti, ki pa
               naj ne bi bistveno zavlekli začetka gradnje. Maksimalna, njegova ugotovitev za
               javnost, pa je bila potreba pri izbiri trase, upoštevanje prometno tehničnega vidika,
               stroškov gradnje, okoljskega vidika in posegov v kmetijska zemljišča. V Slovenski
               nacionalni stranki imamo občutek, da je vsej on enkrat nekje videl izdelane strokovne
               študije in državni prostorski načrt.</p>
               <p>Skratka, Korošci in Belokranjci ni se vam treba bati, omenjeni "trio Fantasticus" je
               ugotovil, da potrebujete novo cesto, da pa je treba pogledati nazaj, ugotoviti
               dejstva, predvsem pa jim morate na naslednjih volitvah zagotoviti še en mandat, kajti
               cesta je zelo dolga in je ni možno začeti graditi v enem mandatu štirih let.</p>
            </sp>
            <sp xml:id="SDZ5-Redna-29-2011-06-14.sp143">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil mag. Borut Sajovic.</p>
            </sp>
            <sp xml:id="SDZ5-Redna-29-2011-06-14.sp144">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Prijazen pozdrav ministru in pa sodelavcem,
               kolegice in kolegi!</p>
               <p>Na takšen dan je biti v parlamentu tudi zabavno in prav in lepo je, če se na takšen
               hudomušen način povedo stvari, ki imajo v sebi veliko resnice in pa veliko soli. In
               zato je prav, da razpravo o odgovoru ministra gospoda Žarnića izkoristimo tudi za to,
               da poskušamo določene stvari, ki v tej državi že leta ne delujejo tako kot je treba,
               postaviti na svoje mesto.</p>
               <p>Danes je v Sloveniji umeščanje vsakega objekta v prostor problem - kaj šele
               avtoceste. Tudi kadar po občinah gradimo otroška igrišča, pločnike ali pa manjše
               odseke cest, se vedno najde nekdo, ki skuša nekaj vtakniti v kolo, da se ne bi
               zavrtelo dovolj hitro. In tukaj je prvo sporočilo, da se vprašamo, kako deluje
               sistem. Na eni strani stroka velikokrat podlega različnim pritiskom z ene in pa z
               druge strani. Na drugi strani bi radi investicije, radi bi projekte, radi bi gradili,
               radi bi delali. Če pogledamo, kako nam deluje administracija na državni ravni ali pa
               v upravni enoti, potem človek vidi, da se ravno zaradi tega nikamor ne premakne. Da
               tudi občine, kaj šele država, za milijonske projekte stojimo v vrsti pol leta, leto,
               preden seveda gospe in gospodje na upravnih enotah, ki prihajajo strokovno z drugih
               področij, ne z gradbenih, da blagovolijo dahniti "da".</p>
               <p>Potem, da je življenje še zanimivejše in pestrejše, so tukaj civilne iniciative.
               Civilne iniciative se v tej državi, še posebej pa na Ministrstvu za okolje in
               prostor, marsikdaj ne obravnava kot nekoga, ki da k stvari mnenje, ki da k stvari
               pripombo. Ampak oni so se postavili kot "nadzakonodajalci", nad vse zakone in
               velikokrat jim prav vaše ministrstvo, gospod minister, dovoljuje in jim daje status,
               ki ga ne v ustavi ne v zakonodaji enostavno nimajo. Tudi tukaj je treba imeti pravi
               občutek in pa pravo mero: cel kup je okoljskih projektov, ne samo ta cestni, ki
               padajo ravno na področju civilnih iniciativ.</p>
               <p>Kolega Presečnik je lepo povedal, da umeščanje tega pomembnega in potrebnega objekta,
               nikjer – ali levo, desno ali južno ali severno od te trase– ne bo naletelo na val
               navdušenja. Stroka mora začrtati traso, ki je najboljša, optimalna, ob tem, če se da,
               pa še kako varovati kmetijska zemljišča. Ampak že star ljudski pregovor je, da tudi
               "šmorn" težko naredimo, če prej jajca ne razbijemo; brez tega enostavno ne gre in ne
               bo šlo. Potem ko pa stroka izbere optimalno rešitev, jo je pa treba zagovarjati
               odločno, jasno in pa transparentno.</p>
               <p>To, kar smo v slovenskih medijih prebrali o sprejemanju prostorskih načrtov v občini
               Braslovče, kar kliče po ukrepanju in pa po določenih ukrepih. Šlo je za zlorabo
               sistema in mogoče so imele k temu kaj dodati ali pa pripomniti tudi službe na
               različnih ministrstvih. Takšne napake, takšne anomalije se nam vsem skupaj v bodoče
               ne smejo več ponavljati.</p>
               <p>Kako sprejemamo prostorske načrte v Sloveniji, je spet ena od teh žalostnih zgodb.
               Postopki, ki bi morali biti kratki, jedrnati in učinkoviti, so že nekajkrat v zadnji
               letih doživeli zakonske spremembe, še preden je prejšnji zakon v praksi sploh začel
               delovati, smo že postavili novega in potem, da je bila mera polna, to zgodbo še
               enkrat ponovili z zadnjim zakonom in vsaka zakonodaja na tem področju je manj
               življenjska, bolj dolgotrajna in pa bolj komplicirana. Če jo pa potem še izvajajo
               birokrati tudi na ministrstvih, ki niso ne na prvem nivoju na ministrstvu, tudi ne na
               drugem, ampak na tretjem in četrtem –­ pravi mali bogovi –, potem pa ni čudno, da se
               sistem nikamor ne premakne.</p>
               <p>Znotraj vašega ministrstva, gospod minister, ki je gromozanski sistem, imate službe
               in imate ljudi, ki se niso usedli, kot se reče v ljudskem jeziku, zraven boga, ampak
               nad njega. Da si določene službe privoščijo, da v nekaj letih niso izdale nobene
               koncesije za izgradnjo hidroelektrarne, zato ker ima nekdo neko svoje posebno mnenje.
               Da hidroelektrarne, ki so že desetletja obratovale, pa je nekdo zaradi
               administrativne ovire, ker je bil star in nerazumen, ni plačal koncesijske dajatve,
               izgubil obratovalno dovoljenje, da se zdaj elektrarno, ki se zažene s pritiskom na en
               sam gumb, postavi v vrsto med ostalih 400 elektrarn, ki čakajo na koncesijo, zraven
               pa seveda vozimo nafto iz arabskih držav in pa še iz kje. Da se tem ljudem ne da nič
               dopovedati, da koristijo vsa izobraževanja, vse bolniške, vse dopuste, tisti, ki
               gradijo projekte, pa ponižno čakajo, da se bodo enkrat vrnili na delo. In prosim, da
               se preveri, kako poteka delo na ministrstvu, koliko časa so kakšne vloge v
               obravnavi.</p>
               <p>Še en absurden primer. Zgradili smo čistilno napravo z evropskimi državnimi sredstvi.
               Od januarja do junija z ministrstva nismo dobili soglasja k ceni, ker ima baje nek
               gospod toliko dela, ker je tako obremenjen, zraven pa to pomeni sto tisoč evrov škode
               za občinski proračun, ker bi seveda stroške obratovanja čistilne naprave morali
               plačati tisti, ki storitev koristijo. In tudi na tej zgodbi se kaže neučinkovitost in
               velika potreba po prevetritvi celotnega ministrstva, da bo postalo operativno,
               delavno, da se bo zavedalo, da njihove uslužbence plačujejo ti državljani in te
               državljanke in da niso sami sebi namen.</p>
               <p>Malo daleč smo zašli od problematike umeščanja te trase, ampak problemi so vedno in
               povsod isti. Kateregakoli problema se lotimo: na eni strani različna mnenja,
               prepočasna, neučinkovita administracija, civilne iniciative, potem pa še neodločna in
               razdvojena politika – in to je tista mera, da je sreča popolna. Sem pa vesel, da smo
               vsaj v delu zgodbe naredili napredek, uspelo nam je vsem skupaj z velikim soglasjem,
               z velikim konsenzom sprejeti Zakon o kmetijskih zemljiščih, kjer kmetijska zemljišča
               ščitimo v največji možni meri, takih primerov je bilo v dvajsetih letih zgodovine
               Slovenije že kar nekaj. Jaz sem prepričan, da smo sprejeli relativno soliden zakon in
               prav zanima me, kje se bodo pojavili tisti, ki tako kot vedno, znajo poiskati luknje
               v zakonih.</p>
               <p>Kar se pa te trase in te ceste tiče. Naloge ministrstva in sodelavcev so jasne, je pa
               velika odgovornost tudi lokalnih skupnosti in pa tistih, ki se na projekte
               pritožujejo. Prej mi je eden od poslanskih kolegov rekel, naj predlagam, da dokler se
               ne zmenijo, naj ta denar porabimo za državne ceste drugod po Sloveniji. Mislim, da bi
               bila to slaba rešitev. Tretjo razvojno os to območje krvavo potrebuje in čas je, da
               si "nalijemo" zdrave pameti, da odločneje zavihamo rokave in to cesto umestimo v
               prostor z najboljšimi cilji in nameni stroke, ne pa da upoštevamo vsakega posameznega
               soseda. Hvala lepa.</p>
            </sp>
            <sp xml:id="SDZ5-Redna-29-2011-06-14.sp145">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Janko Veber.</p>
            </sp>
            <sp xml:id="SDZ5-Redna-29-2011-06-14.sp146">

               <speaker>JANKO VEBER:</speaker>

               <p>Hvala za besedo. Lep pozdrav v imenu Poslanske skupine Socialnih demokratov!</p>
               <p>Če se pogovarjamo o trasah razvojnih osi in v tem primeru predvsem tretje razvojne
               osi, je treba izpostaviti ne samo ta gospodarski vidik, ki smo ga danes že slišali,
               za razvoj Velenja in celotnega območja v tem zaledju, temveč predvsem tudi dejstvo,
               da je ta projekt in umeščanje teh projektov v prostor ključnega pomena za to, ali bi
               tudi slovensko gradbeništvo lahko preživelo ali ne po obdobju izgradnje avtocest v
               Republiki Sloveniji. Zato se je tudi razmišljalo o tem, da se izjemno močan
               investicijski ciklus, ki je bil namenjen izgradnji avtocest, poskuša nekako
               podaljšati še za izgradnjo razvojnih osi. In tu je bila zelo velika naloga vseh vlad,
               ki so sodelovale pri pripravi zakonodaje, ki naj bi vedno znova omogočala hitrejše
               umeščanje v prostor. In ko smo prvič v Sloveniji korenito spremenili prostorsko
               zakonodajo, smo jo spremenili zato, da bomo končno v Sloveniji imeli novo, sodobno
               prostorsko zakonodajo, zato da bomo pospešili razvoj. Še dobro ni ta zakonodaja
               zaživela v praksi, je že naslednja vlada imela svoj pogled na razvoj države in svoj
               pogled na to, kako je možno čim hitreje umestiti investicije v prostor, kar je imelo
               za posledico predvsem to, da vsi tisti, ki se v praksi ukvarjajo dejansko z
               umeščanjem tras v prostor, velikokrat nimajo jasnih izhodišč in jasnih podlag za to,
               da so rešitve hitre in učinkovite. In temu je velikokrat botrovalo takšno ali
               drugačno stališče ali pa mnenje posamezne skupine, kako pristopiti k posameznemu
               problemu. Premalo se je pravzaprav izhajalo iz obstoječih izkušenj in znanj, ki smo
               jih, mislim, imeli že kar precej dobro proučene, pa vendar se potem ni zgodilo, da bi
               bilo to preneseno tudi v vsebino zakonodaj.</p>
               <p>Kar se mi zdi pomembno predvsem v primeru tega odseka, če naredimo primerjavo z
               nedavno razpravo v Državnem zboru ravno tako o umeščanju te trase v prostor in z
               današnjim stanjem, je predvsem pomembna ugotovitev, ker je očitno hotel nekdo, pa naj
               bo to civilna iniciativa ali neka interesna skupina, prikazati, da dve ministrstvi v
               eni vladi pravzaprav različno vidita umestitev te trase v prostor, konkretno je šlo
               za Ministrstvo za kmetijstvo, gozdarstvo in prehrano in Ministrstvo za okolje in
               prostor, in s tem povzročiti nek nov konflikt in neko novo neučinkovito ukrepanje za
               čimprejšnjo umestitev te trase v prostor. Tako da če potegnemo neko oceno od zadnje
               razprave, se mi zdi, da je izjemno pomembno to dejstvo, da pravzaprav teh dilem ni
               več in da so se tako Ministrstvo za okolje in prostor kot Ministrstvo za kmetijstvo,
               gozdarstvo in prehrano pa tudi kot odgovorni resor za izgradnjo cest Ministrstvo za
               promet odločili, da dejansko odpravijo prav vse dileme o tem, ali gre za 77 hektarjev
               ali gre za 20 kmetijskih zemljišč in tako naprej. Tako da to že kaže na to, da lahko
               govorimo o tem, da bo vse manj možnosti, da nekdo v prihodnosti nasprotuje
               čimprejšnji umestitvi te hitre ceste v prostor. Minister je sicer že nekako nakazal,
               kakšen bo odgovor te medresorske skupine, ki ima tudi zunanje strokovnjake, da
               pravzaprav ni toliko problem v tem, kaj vse je bilo narejeno v tem obdobju, ampak da
               je padla v letu 2008 odločitev, da je najprimernejša trasa prav ta, ki poteka iz
               smeri Šentruperta in potem proti avtocesti. In tukaj so res samo še strokovne podlage
               tiste, ki morajo slediti, tudi odločitev nenazadnje v Državnem zboru, ko smo sprejeli
               nov Zakon o kmetijskih zemljiščih in se zavedamo, da poseganje, pretirano poseganje
               na kmetijska zemljišča zagotovo ni tista rešitev, ki jo zagovarjamo v Sloveniji, še
               manj pa v Državnem zboru in da je treba upoštevati vse pogoje, ki jih daje tudi to
               ministrstvo zato, da pridemo do čim bolj učinkovite variante, ki bo sprejemljiva tako
               za kmetijstvo in nenazadnje predvsem tudi za gospodarstvo in prebivalce na tem
               območju, ki so zagotovo tisti, ki daleč najbolj pogrešajo to prometnico. Tako, da v
               Poslanski skupini Socialnih demokratov pozdravljamo aktivnosti, ki so odpravile te
               dileme in upamo, da bo tudi današnja razprava v Državnem zboru pripomogla predvsem k
               temu, da ne bo nastala neka nova dilema o tem, ali je bila odločitev za izbor smeri,
               kamor se naj umesti varianta v prostor, ampak, da prihajamo resnično iz razprave v
               razpravo tudi v Državnem zboru do čimprejšnje dokončne odločitve in potem tudi
               projektiranja te ceste,zato, da nenazadnje tudi pomagamo slovenskemu gospodarstvu in
               da lahko tudi na ta način pomagamo preko investicij številnim, ki se danes srečujejo
               z izjemno težkim položajem, da ponovno zaženejo svoja podjetja in poskušajo pridobiti
               delo na tej investiciji.</p>
               <p>V Poslanski skupini Socialnih demokratov predvsem pričakujemo iz današnje razprave,
               da ne bo nastala neka nova dilema, ampak, da bo to predvsem premik k dokončni rešitvi
               in upamo, da bo temu tako tudi pri vseh tistih, ki bodo danes še razpravljali po
               našem stališču v imenu poslanske skupine. Hvala.</p>
            </sp>
            <sp xml:id="SDZ5-Redna-29-2011-06-14.sp147">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Rudolf
               Petan.</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-14.sp148">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister, predstavniki Vlade, kolegice
               in kolegi!</p>
               <p>V Slovenski demokratski stranki smo podprli predlog za to razpravo zato, ker menimo,
               da gre za izredno pomembno zadevo. Govorim o delu Šentrupert–Velenje, ki je del
               tretje razvojne osi, ki se potem nadaljuje še dalje proti Koroški v Mežiško dolino.
               Res je, da je ta hitra cesta umeščena v program ali vse programe, za katere lahko
               rečemo, da je možno, je pa treba priznati, da je prišla relativno pozno. Ampak, to
               sedaj niti ni pomembno, to področje rabi cestno povezavo z avtocestnim križem. Treba
               je poudariti, da takšen infrastrukturni objekt je pomemben za razvoj in za normalno
               povezavo z ostalimi infrastrukturnimi žilami v Sloveniji, drugače razvoj zastane in
               to področje, o katerem govorimo, je prav gotovo zastalo v razvoju. Istočasno pa se
               nam začne pojavljati tudi vprašanje o zaščiti kmetijskih površin. In trasa, se pravi
               umestitev takšnega nujnega objekta je tista, ki mora prav gotovo najti kompromis med
               gospodarskim razvojem in zaščito kmetijskih zemljišč. Takšno umeščanje je prav gotovo
               medresorski projekt, tu je prav gotovo vključeno Ministrstvo za okolje in prostor,
               potem ministrstva, pristojna za kmetijstvo, za gospodarstvo, za promet prav gotovo,
               verjetno bi pa našli še kaj drugega, gre tudi za medsosedsko sodelovanje, kajti to
               področje je mejno področje z avstrijsko Koroško. Dejstvo pa je, da za to področje, se
               pravi Koroška in Savinjsko-Šaleška, da ne bi koga izpustil ali pa užalil, ne moremo
               ravno reči, da kot celota, da je dobro razvito, razen mogoče posameznega mesta, zato
               je gradnja toliko bolj pomembna. Pri tem pa je treba priznati, da drži, kar je
               povedal minister, da je trenutno stanje rezultat nekih razmer v družbi in to
               najširše. Prav gotovo je to stanje plod, bom rekel, neke politike gradbenega lobija,
               ki je z vsem mogočim dogovarjanjem o delitvi dela, o tem, koliko dela bo kdo opravil,
               če so se dogovarjali tudi o cenah, to pustimo pri miru, vendar če je bilo
               dogovarjanje, to ni dobro, potem je tukaj prav gotovo umeščanje v prostor, za katero
               je zadolženo ministrstvo za okolje. Kajti, tako državni kot občinski prostorski
               načrti so prav gotovo zastali in tukaj se ne premika nič. Prav gotovo se ne premika
               nič, vsaj tisto, kar je narejeno, je nepomembno v primerjavi s tistim, kar bi moralo
               biti storjeno. Moji predhodniki so o tem že veliko povedali in pri vseh so praktično
               enake percepcije, enake zaznave, vsi imamo približno enake informacije.</p>
               <p>Prav gotovo tudi ne služi k neki dobri rešitvi, da imamo že takoj na začetku kup
               variant. Tisti trenutek, ko imamo dve, tri variante in ko se odločamo, katera je
               prava, potem tisti, ki so na varianti 1, ki bi izgubili kaj zemljišča, rečejo: ne,
               boljša je ona varianta 2, pojdite tja. Tisti, ki pa tam kaj izgubijo, pa rečejo: no,
               boljša je pa tista tretja, pojdite tja, in ko pridemo na varianto 3, pa rečejo:
               boljša je tista prva. To se pravi, da tisti trenutek, ko ponudimo variante, že vemo,
               da smo v slepi ulici in da smo dali kost, ki jo bo težko oglodati ali pa na kateri ni
               nič mesa. Mislim, da se iz primera hitre ceste skozi Vipavsko dolino nismo naučili
               nič, ko je bilo približno 30 variant izdelanih. Ta lobi, ki je pripravljal te
               variante, je mastno služil, ljudje pa so se prepirali za 10 metrov ceste na levo ali
               pa na desno, potem pa je prišla varianta, mogoče celo tista, ki ni najboljša, ampak
               to ni pomembno. Dejstvo je, da je to tipičen primer, kako se ne sme delati, da že na
               začetku ponudimo kup variant.</p>
               <p>V teh razmerah se je gradbeni lobi ukvarjal z lastninjenjem, manj pa s tem, kako bi
               se delalo in prav gotovo ni zanemariti dejstva, da tudi gradbeni lobiji niso neumni
               in se jim zdi bolj primerno, da lahko naredijo manj kilometrov cest za višjo ceno kot
               pa več cest za isto ceno. Prav gotovo je, potem zelo dobrodošla civilna iniciativa,
               ki nekako onemogoča ali pa sploh prepreči začetek gradnje, ker denar se tako ali tako
               porabi. Zanimivo, civilne iniciative se pojavijo vedno takrat, ko država nečesa noče
               ali pa želi, da se nekaj odloži zaradi tega, ker niso razmere prave, ker ni denarja
               ali ker nekdo drugi porabi ta denar. Tako da, verjetno je tudi v tem primeru tako, da
               pa ne bom govoril, če vlada ni prava, potem je pa civilnih iniciativ kolikor hočete,
               za vsako pasjo figo in za vsako škarpo, ki se mora zgraditi, je civilna iniciativa.
               Pri tem bi bilo dobro spomniti tudi na birokracijo, ki je že tudi bila danes
               omenjena, ki ima fantastične zamisli, kako se naj ne bi delalo. Če bi toliko energije
               ta birokracija vložila v to, kako bi neko stvar premagali, rešili, namesto v to, kako
               neko stvar ne bi delali, potem bi imeli že vse rešeno, ampak tako pač je. Pri tem je
               treba upoštevati skoraj že dejstvo, da to področje, o katerem govorimo, da se od tam
               skoraj hitreje pride v Ljubljano preko Avstrije kot pa po naših cestah. In, če se
               spomnim, da tam pri enem kamnolomu vem, da radi stojijo policisti, ki zaračunavajo
               kazni, če voziš kakšen kilometer hitreje, in to navzgor in navzdol, potem se ne smemo
               čuditi, če je stanje na tem področju tako kot je. Nisem se še uspel peljati na tem
               področju, da ne bi srečal v obeh smereh policijske kontrole, ki z radarji dela to,
               kar dela.</p>
               <p>Naslednje. Ta cestna povezava je prav gotovo izredno pomembna za Velenje, kot nek
               izrazit industrijski center, prav gotovo pa tudi za Mežiško in Dravsko dolino, ki so
               nekako odrezani od ostale cestne infrastrukture v Sloveniji. Lahko bi rekli, da
               gospodarstvo na tem področju, pa tudi drugod v Sloveniji pričakuje gradnjo, pri tem
               pa se zaveda potrebe po zaščiti kmetijske zemlje. Naloga načrtovalcev pa je, da
               najdejo ustrezen kompromis, ki pomeni zgraditev te hitre ceste ob najmanjši izgubi
               kvalitetnih zemljišč. Prav gotovo pri tem ne smemo zanemariti zaraščanja zemljišč.
               Veliko govorimo o uporabi zemljišč, veliko govorimo tudi o zaraščanju, ampak če to
               zložimo skupaj, potem lahko ugotovimo, da se nam zaraste več zemljišč kot pa je
               tistih, ki jih uporabimo, še posebej če govorimo o tako nujnih projektih kot je hitra
               cesta. Če se zemljišče zarašča, pomeni, da je bilo nekdaj kmetijsko. Ne bomo rekli,
               da se gozd zarašča. Gozd se kvečjemu lahko plemeniti. In tudi to je treba upoštevati,
               ko govorimo o rabi kmetijskih zemljišč za karkoli drugega.</p>
               <p>V Slovenski demokratski stranki smo prepričani, da bo treba spremeniti naš odnos do
               države. Dejstvo je, da imamo državo. Marsikje in marsikdo se še ne zaveda, da imamo
               državo, da jo moramo voditi, da jo moramo razvijati, in pri tem gledati širše, videti
               čez naš plot, visok kot pač je. Pri tem se moramo zavedati, da nam beganje od enega
               dobrega drevesa do drugega v velikem gozdu ne koristi veliko, da pač moramo
               sprejemati strategijo za razvoj celega gozda. Če bomo skrbeli za razvoj celega gozda,
               potem se bo tudi tista naša smreka, ki je največja in najlepša, dobro razvijala.
               Kajti, drugače lahko nastanejo problemi.</p>
               <p>V Slovenski demokratski stranki podpiramo zamisel in načrte, da se ta začetek gradnje
               tretje razvojne osi začne čim prej in da vsi tisti, ki so akterji v tej zgodbi,
               najdejo skupni jezik in da se gleda širše, da imamo državo, in to državo je treba
               graditi naprej, in se ne "zaplankati" v nizke plotove, preko katerih nočemo in ne
               želimo videti, kajti tako razvoja ne bo.</p>
            </sp>
            <sp xml:id="SDZ5-Redna-29-2011-06-14.sp149">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Alojz Posedel.</p>
            </sp>
            <sp xml:id="SDZ5-Redna-29-2011-06-14.sp150">

               <speaker>ALOJZ (LOJZE) POSEDEL:</speaker>

               <p>Hvala lepa za besedo.</p>
               <p>Poslanska skupina je podprla današnjo razpravo in tudi pričakujemo, da bomo danes
               razjasnili določena vprašanja in da mogoče, žal kolega Vebra ni, da bi najprej
               povedal, da ni najmanjšega namena bilo spodbuditi kakršenkoli dvom, da dva ministra
               iz ene stranke, minister za okolje in minister za kmetijstvo, gledata na umestitev
               drugače. Niti ni bilo niti najmanjše želje po kakršnemkoli nasprotovanju potrebnemu
               razvoju Šaleške in pa Zgornje Savinjske doline, da vsaj v svojem imenu lahko rečem,
               da še v življenju nisem nikomur želel slabega. In vse, kar delam v zvezi s to traso,
               je, da bi razčistili določene zadeve, ki zagotovo niso bile v redu v tem postopku. Ne
               gre niti za ta dva ministra, ki sta danes aktualna, ampak sta začetek te zgodbe
               prevzela minister Pogačnik in minister Erjavec. Ta dva sta začela s to zgodbo
               umeščanja te trase leta 2008, ko je nastopila nova vlada. Veliko sem pričakoval od
               prvega nastopa ministra Žarnića. Upam, da bo nadaljeval tisto, kar je povedal, da ga
               veseli ta razprava, da si bomo lahko povedali kaj o stanju v družbi, vendar je potem
               kar končal s to mislijo. Pa bi ga spomnil tudi na njegov odgovor na prejšnji seji, ko
               ste dejali, gospod minister, da je šlo pri tej trasi za nek dogovor nekih drugih
               garnitur, ki so bile povezane pri teh zadevah, in zato se takrat, ko je bil čas, ni
               reagiralo, vas pa takrat ni bilo zraven. To je tudi dejstvo in to je tudi bistvo
               vsega, o čemer se pogovarjamo. Tako da mislim, da danes ne bo vzpostavljena nobena
               nova dilema, ampak je dilema stara kot je obdobje do leta 2008, ko se je sprejela
               odločitev o tej trasi. In spoštovani gospod minister je povedal, da je takrat bila
               naročena študija, ampak povedali ste samo za eno študijo. Bili pa sta dve študiji.
               Prva študija, ki jo je MOP naročil leta 2007, je vrednotilo, ocenilo 12
               strokovnjakov, priznanih strokovnjaki z doktorskimi nazivi, magistrskimi nazivi,
               priznani strokovnjaki z različnih področij. Ta recenzija tega vrednotenja tras očitno
               ni bila po volji nekaterih, zato je Ministrstvo za okolje naročilo drugo vrednotenje
               in to je opravilo podjetje Urbis d.o.o. z dvema zaposlenima in enim sodelavcem - in
               končni rezultat vrednotenja tras je bil 114 proti 112 za izbrano traso in od tistega
               trenutka naprej so ti strokovnjaki, ki so delali prvo traso, povzdignili glas in
               začeli opozarjati na slabo vrednotenje tras, na pomanjkljivo vrednotenje, na vse
               težave, ki bodo nastopile zaradi tako izbrane trase in to se danes tudi dogaja. Ti
               podatki o 20 hektarjih, ki so narasli na 105 hektarjev, spoštovani gospod minister,
               niso posledica vašega lapsusa. Mogoče so tudi vaših 20 hektarjev s kakšnim rezanjem
               izjav novinarji lahko zlorabili, pa vendar v osnovnem projektu je pač 21 metrska
               cesta plus 2 krat 3 in to je bila prva osnova za širino ceste in s tem tudi za to,
               koliko bo porabljenih in uničenih hektarjev kmetijskih zemljišč. In to je tudi v
               poročilu, ki ga je Ministrstvo za okolje in prostor izdalo, jasno napisalo, da je v
               prvem delu upoštevano samo 27 metrov uporabljenega pasu, da pa je sedaj v drugi fazi,
               ko pa se trasa že vrednoti, pa se vključijo vsi vkopi, nasipi, štirimetrski pas na
               vsaki strani, prestavitve obstoječih cest, priključki, počivališča, območja
               prestavitve komunalne infrastrukture, območja za izvedbo ukrepov za varovanje okolja
               ter površine, ki so potrebne v času gradnje, in se po gradnji povrnejo v prvotno
               stanje in se na njih izvedejo zasaditve, rekultivacije in podobno. Tako da, te
               številke so od prvega dne, se pravi od leta 2007, enake, vendar so se prikazovale
               drugače, verjetno tudi iz drugih interesov. Zato je bistvo te zgodbe takrat, ko se je
               še v prejšnji sestavi Vlade pod vodstvom gospoda Janeza Janše sprejel ta sklep. In
               Ministrstvo za kmetijstvo, gozdarstvo in prehrano je takrat še vodil gospod Jarc in
               je že takrat bilo napisano negativno mnenje. Tako da Ministrstvo za kmetijstvo,
               gozdarstvo in prehrano se vseskozi, od leta 2007, zaveda pomena kmetijskih zemljišč
               in nikoli ni podpisalo in soglašalo s tako velikim posegom te trase. Enako tudi glede
               civilnih iniciativ. Danes je lepo, da v nobeni predstavitvi ni bilo toliko negativnih
               ocen o civilnih iniciativah, ker so res civilne iniciative zelo različne in se
               pojavljajo ob različnih priložnostih. Mislim, da je ta civilna iniciativa v
               Braslovčah, verjetno si lahko vsak pogleda tudi njihovo spletno stran: Civilna
               iniciativa Braslovče in vidi, kateri in kakšni strokovnjaki pri tem sodelujejo in
               kako argumentirano opozarjajo na določene stvari in nikoli eksplicitno ne
               nasprotujejo tej izbrani trasi, ampak od začetka opozarjajo na nepravilno vrednotenje
               in na neuporabo pravil stroke pri vrednotenju tras.</p>
               <p>Tisto, kar odločno zavračam v imenu vseh, pa je očitek, da bi kakorkoli želeli
               škodovati, ovirati razvoj Šaleške doline ali pa Zgornje Savinjske doline. Pred leti,
               takrat sem bil še župan v občini Žalec, je bilo zelo jasno povedano, da ne gre za
               nasprotovanje tej regiji, ampak da gre za zaščito zemljišč in pa za upoštevanje
               stroke. In takoj v začetku tega mandata sva s kolegico Andrejo Rihtarjevo poslala
               Vladi, vsem ministrom, to zahtevo za revizijo vrednotenja tras in začetka tega
               postopka. Nič se ni zgodilo, zadeve so šle naprej, kot da se ni nič opozarjalo. Tako
               da očitki tistih, ki bodo danes kazali s prstom, da tisti, ki opozarjamo na to, kaj
               se pri tej trasi in v tem umeščanju dogaja, in klicali na odgovornost zaradi
               izgubljenih treh let, se bodo morali pokazati ali pa se pogledati v ogledalo in
               vprašati, zakaj se določenih opozoril ni upoštevalo takrat na začetku, ko je bil čas
               in ko bi se lahko določene zadeve popravile, spremenile, vprašanje je, kako bo to
               danes, še posebej, če smo slišali tudi predstavitve Poslanske skupine SD oziroma
               kolega, ki je poudaril, da je minister že nakazal, kakšen bo zaključek te komisije.
               Me res zanima, kako lahko, dokler komisija ne opravi svojega dela, že govorimo o tem,
               kakšni bodo zaključki, ob tem, da je bil rok, tako kot je minister povedal, en mesec
               po imenovanju komisije, komisija pa je bila imenovana 7. aprila, danes pa, mislim, da
               je že skoraj dva meseca od takrat.</p>
               <p>Želim povedati samo to, da ne gre pri tem za nasprotovanje, da se trasa in pa tretja
               os zgradi, da pa gre za to, da se razčisti in ugotovi, kako je možno, da se ob
               zakonodaji, ki jo imamo, opozarja na strokovne napake in na to, da je ta strokovna
               analiza, ki je bila narejena 2007, bila preplačana ali pa verjetno tudi, če je bila
               zastonj narejena, teh podatkov ne moremo dobiti, vsaj takšen je bil odgovor v tem
               trenutku z ministrstva, z DARS pa še nimamo odgovora.</p>
               <p>Drugo, na kar pa je treba opozoriti, in me veseli, da so tudi kolegi iz drugih
               poslanskih skupin omenili, pa so prostorski načrti občin in ravno to me je zbodlo
               tudi v odgovoru ministra za okolje, ki je v odgovoru na prejšnji seji namenil
               vprašanju dva, tri stavke, potem pa obrnil in pokazal na civilno iniciativo, ki da ni
               opozorila na občino Braslovče, ki je spremenila 125 hektarjev kmetijskih zemljišč v
               zasebne privatne zadeve.</p>
               <p>Gospod minister, še hujše je to, da so to naredili. Hudo je to, ker so zavestno
               verjetno, ali pa zaradi neznanja, kar je še hujše, izigrali zakonodajo in objavili
               samo odlok o prostorskem redu občine, vseh prilog pa niso objavili v Uradnem listu
               RS, ampak so jih pustili doma, zato ker bi se iz njih takoj videlo, da niso usklajene
               z usmeritvami Ministrstva za kmetijstvo, gozdarstvo in prehrano in pa Ministrstva za
               okolje in prostor. Ampak z vsem spoštovanjem, na to je opozorila druga civilna
               iniciativa, tudi iz Braslovč, ki ji ni šlo v račun, kako lahko tako na veliko zidajo
               v tem lepem delu Savinjske doline in še bolj žalostno je to, da če beremo, da je
               ministrstvo po skoraj treh letih dalo to v ustavno presojo, je Ustavno sodišče
               odločilo, da ta prostorski red občine Braslovče ne velja. Upravna enota je izdala
               preko 100 gradbenih dovoljenj, ne samo za privatne hiše, ampak tudi za industrijske
               objekte in danes imamo res situacijo, zaradi katere bo verjetno bolela glava tako
               občinske veljake in verjetno tudi ministrstvo. Kaj z objekti, ki stojijo, kaj s
               tistimi, ki so dovoljenje dobili in kdo je sploh odgovoren, da to nadzira - ali
               ministrstvo za kmetijstvo ali ministrstvo za okolje ali upravna enota, ki izda
               dovoljenje na osnovi neobjavljenega odloka o prostorskem redu občine ali kdo?! Če se
               bo to rušilo, si lahko predstavljamo, kako bo videti ta naša lepa Savinjska dolina.
               Ali bo to še ena zgodba, kjer se bo nekaj časa veliko govorilo, potem pa bo brez
               odgovornosti vlak odpeljal naprej. In to je tista temeljna želja, da opozorimo, da je
               ta prostorska zakonodaja slaba, da je odnos do slovenske zemlje slab, da pričakujem
               zdaj tudi ogorčenje, pa vendar je drobitev na male občine povzročila tudi po
               nepotrebnem veliko pozidav, ki bi verjetno z drugačno prostorsko politiko ne pomenile
               tako velike izgube kmetijskih zemljišč. Tudi v želji po današnji razpravi je bil na
               vprašanje, naslovljeno na ministrstvo za kmetijstvo in na ministrstvo za okolje o
               tem, koliko hektarjev je bilo spremenjenih z občinskimi prostorskimi redi ali
               prostorskimi načrti v zadnjih letih, odgovor zelo skromen. Ni podatkov v primeru
               občine Braslovče, pa smo videli, da ni nadzora, ali so ti prostorski redi in načrti,
               ki se vsakodnevno uporabljajo v upravnih enotah, sploh pravilno, uradno sprejeti,
               veljavni ali pa je tega več. Tako, da mislim, da je ta naš odnos slab, da je treba tu
               spremeniti zadeve in tudi temu je namenjena ta današnja razprava. Hvala.</p>
            </sp>
            <sp xml:id="SDZ5-Redna-29-2011-06-14.sp151">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava poslank in
               poslancev. Besedo ima gospod Matjaž Zanoškar, gospoda ministra in gospoda Posedela pa
               opozarjam, da imata kadarkoli med razpravo pravico, da se javita in razpravljata.
               Hvala lepa.</p>
            </sp>
            <sp xml:id="SDZ5-Redna-29-2011-06-14.sp152">

               <speaker>MATJAŽ ZANOŠKAR:</speaker>

               <p>Hvala, predsedujoči. Spoštovani gospod minister s sodelavci, kolegice in kolegi!</p>
               <p>Tematika je silno zanimiva predvsem za nas, ki izhajamo s tega konca in pobudo za to
               razpravo jemljem izključno in zgolj samo iz razloga, da se danes pogovarjamo o
               umeščanju koridorja hitre ceste tretje razvojne osi v ta prostor in izključno iz tega
               razloga, da se danes pogovarjamo o eventualni izgubi kmetijskih zemljišč, ki, kakor
               vidimo, so silno pomembna za našo državo in da bi bilo slabo, da bi jih še naprej
               zgubljali, saj je razmerje med izgubljenimi kmetijskimi zemljišči vsako leto večje in
               to ni dobro. Sicer pa, če je kakršnakoli druga ambicija v tej razpravi, potem se do
               nje močno ograjujem. Ograjujem se tudi do vseh razprav, ki so bile napad na delo
               ministrstva in ne zadevajo te tematike, ki je na današnjem dnevnem redu.</p>
               <p>Tretja razvojna os, imperativ za severni del, torej Koroško in Šaleško in je kot jara
               kača, skozi leta in leta se vleče in tudi danes, ko imamo razgrnjen državni
               prostorski načrt, ko je opravljena javna razprava o umestitvi hitre ceste, še danes
               bi človek posumil oziroma podvomil v to, ali je to že pravi korak ali je to zadnji
               korak ali je to korak, ki vodi naprej, ker se vedno znova odpirajo še neka dodatna
               vprašanja, ki bodo slej kot prej podaljšala ta rok za izgradnjo hitre ceste na
               Koroško. Zelo cenim in spoštujem vsako prizadevanje za ohranitev kmetijskih zemljišč,
               in nenazadnje je v tem prostoru v tej dvorani bila razprava in je bil sprejet Zakon o
               zaščiti kmetijskih zemljišč in prav je tako, vendar če bo šlo tako naprej, potem bo
               prej propadla še največja gradbena firma, kot pa bodo narejeni načrti za hitro cesto,
               in potem ko ne bo več gradbene firme v Sloveniji, ki bi hitro cesto lahko izdelala,
               potem bodo zanesljivo kmetijska zemljišča ostala v Braslovčah, v Šaleški dolini,
               Mislinjski dolini in tako naprej. Samo, takrat ko bodo ostala kmetijska zemljišča
               zaradi neumeščanja hitre ceste, bodo nastaja tudi nova kmetijska zemljišča na
               Koroškem, ko bodo ukinjali še tisto zadnjo tovarno in jo prestavili nekam, ne vem, v
               Srbijo ali v Bosno, pa bodo potem lahko podrli tovarno in naredili kmetijska
               zemljišča. Težko je loviti to razmerje. Zelo občutljivo je. Kje je ta meja ohranjanja
               kmetijskih zemljišč ali pa drugi družbeni interes, nacionalni interes razvijanja neke
               pokrajine? Saj se spomnite, da nedolgo tega je bil na programu interventni zakon za
               spodbujanje razvoja Koroške, ali se spomnite, nedolgo tega, ko so doživela kolaps
               nekatera koroška podjetja? Se spomnite vseh statističnih podatkov o brezposelnih na
               Koroškem? To je v veliki meri razlog, da sta Koroška in pa tudi Šaleška pravzaprav
               edini dve regiji, ki prometno nista povezani. Sedaj, ko so povezane skoraj vse druge
               pokrajine, vse druge regije, sedaj je pa ta naša silna skrb za kmetijska zemljišča,
               kar je prav, seveda je prav, da ne bom napačno razumljen, tako velika, da bi se
               enostavno odrekli hitri cesti oziroma tej moderni, sodobni povezavi teh
               "neprevetrenih" pokrajin in s tem onemogočili ta skladni vsestranski razvoj tem
               pokrajinam. Mislim, da je nacionalni interes, da se hitra cesta kljub vsemu naredi.
               Pa ne v potuho, naj bo v pohvalo Ministrstvu za prostor in okolje, da v tem času
               načrtovanja hitre ceste od samega začetka in do danes sem ob tem sodeloval, so bile v
               mnogih primerih povabljene k sodelovanju ne samo civilne iniciative, do katerih imam
               pozitiven odnos, civilne iniciative – prav, da so,– ker mnogokrat opozorijo na kakšen
               resnejši problem in sprožijo resnejšo debato, pač pa so k sodelovanju, k načrtovanju
               bile povabljene vse lokalne skupnosti, skozi katere je trasirana hitra cesta. Nemalo
               možnosti je bilo, da vse te lokalne skupnosti opozorijo in dajo svoje predloge in
               sugestije k temu, kako in kje naj bo umeščena hitra cesta, kje naj bodo koridorji, da
               bodo naredili čim manj škode, da se bodo čim bolj vklapljali v neko okolje, v neki
               prostor in dajali možnost za razvoj tega prostora. Tako bi danes, ko se pogovarjamo o
               Braslovčah in o teh kmetijskih zemljiščih, pravzaprav bilo treba sprožiti vprašanje,
               da je pa vendarle lokalna skupnost Braslovče bila od samega začetka in do danes
               soudeležena pri obravnavanju tega državnega prostorskega načrta. Civilne iniciative
               seveda imajo svoje poglede, imajo svoje pripombe, nič za to. A konec koncev mislim,
               da je stroka tista, ki je do sedaj, vsaj z našega stališča, s stališča lokalnih
               skupnosti Mislinjske doline, torej mestne občine Slovenj Gradec, da je stroka bila
               tista, ki je v največji meri upoštevala naše pripombe. V naši občini smo se v veliki
               meri izognili vsem uničevanjem kmetijskih zemljišč in prepričan sem, da je stroka z
               enakimi merili, z enakim standardom kot je to delala na Koroškem ali v Šaleški dolini
               pristopila tudi k načrtovanju trase, ki trasira oziroma gre skozi Braslovče.</p>
               <p>Tako da, jaz v tem trenutku nimam posebnih pomislekov in prepričan sem, da je stroka
               izbirala najbolj optimalne rešitve, s tem, da se je zavedala, da je treba zaščiti vsa
               ta kmetijska zemljišča. Prav je, če se zahteva, da se še naredijo dodatne analize,
               ekspertize. Če bodo služile neki koreniti modifikaciji obstoječih koridorjev, potem
               sem za to. Vendar vsako dejanje in vsaka stvar, ki bi zavlačevala izvedbo tega
               projekta, bi bila škodljiva. Škodljiva tako za vse, ki živimo na tej trasi, kot za
               tiste, ki živijo na južnem delu, kajti tretja razvoja os je imperativ in rad bi, da
               bi hitra cesta skozi Šaleško in na Koroško dobila zelo velik predznak nacionalnega
               interesa. Če hočemo ohraniti te pokrajine, od koder se danes v tem trenutku, ne bom
               rekel masovno, ampak v velikem številu ljudje preseljujejo na drugo stran meje. Tudi
               o tem smo že govorili. Govorili smo o tem, da je hitra cesta ali avtocesta na
               avstrijski strani veliko bliže Evropi, nam, ki živimo v Šaleški ali Koroški regiji.
               In da ljudje danes kupujejo zemljišča in gradijo individualne hiše v občini Pliberk,
               saj veste, da občina Pliberk ni več v naši državi. In da se delavci masovno
               preseljujejo na avstrijsko stran, ker je enostavno Avstrija postala v tem trenutku
               bolj prijazna država, kot pa je Slovenija. Pa če hočemo še zavlačevati ta projekt, ki
               je tako silno pomemben in potreben za te dele naše države, potem se bo morala država
               počasi tudi posloviti od dela populacije, ki že danes gravitira na avstrijsko stran
               in bo jutri še v večjem številu. Še več bo ljudi, ki bodo s Koroške vozili otroke v
               vrtce, tako kot jih danes vozijo, ali tam kupovali parcele, ali pa bo prihajalo do
               tega, da bodo naše gospodarske firme kupovale zemljišča v občini Pliberk, tam gradile
               nove tovarne, tako kot se to dogaja z Železarno Ravne. Če je to interes, potem pa naj
               bo tako, pa mislim, da to ni nacionalni interes naše države. Sem za to, da se danes
               razpravlja o tej tematiki. Vendar naj tudi kakršnakoli razprava na to temo ne pomeni
               zavlačevanja, naj ne pomeni zaviranja vsega tega toka, za katerega bi lahko rekel
               samo: hvala Ministrstvu za okolje in prostor, da smo danes prišli do te točke, v
               kateri smo. Zelo zelo dobro kaže. In mislim, da vlade, ali ta vlada, ali naslednje
               vlade bodo imele dobro izhodišče, da bodo lahko konkretno začele z odkupi zemljišč in
               pa tudi konkretno s finančnimi konstrukcijami, kako realizirati ta projekt, ki je
               tako pomemben. Samo s tega vidika bi rekel, da je prav, da razprava je in tudi to, da
               se še enkrat stroko opozori, da kmetijska zemljišča so stvar, ki so tudi nacionalnega
               pomena, ki jih je treba ščititi. Zavedajte pa se, da vse v tunele, in v podkope in
               vse v neke ekodukte najbrž ne bo možno dati, ker je potem že vprašljiva ekonomska
               upravičenost take ceste in da najbrž bo treba žrtvovati kakšen hektar kmetijskih
               zemljišč. Hvala lepa.</p>
            </sp>
            <sp xml:id="SDZ5-Redna-29-2011-06-14.sp153">

               <speaker>PODPREDSEDNIK FRANCE CUKJATI:</speaker>

               <p>Besedo ima gospod Majhenič, pripravi naj se gospod Franco Juri.</p>
            </sp>
            <sp xml:id="SDZ5-Redna-29-2011-06-14.sp154">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>Sigurno je poseg v prostor, ko gre za gradnjo avtoceste, zelo pomembna odločitev.
               Kajti, s samim posegom je mogoče uničiti sto in več hektarjev rodovitnih polj, ki,
               kot vemo, primanjkujejo Sloveniji ter se trend slabega gospodarjenja na zemljiščih še
               poslabšuje. Zato je prav, da se o tej zadevi opravi širša razprava, saj projekt, ki
               je zasnovan, izbira najslabšo in najdražjo varianto gradnje in ne more biti
               sprejemljiv le za Dars, ki, kot vemo, je slab gospodar z denarjem in znan po slabih
               odločitvah.</p>
               <p>Avtocesta je zelo pomembna za razvoj gospodarstva pa tudi turizma, ter v povezovanju
               v regiji, katera prioriteta do danes ni bila za Korošce v navezi z osrednjo
               Slovenijo.</p>
               <p>Predsednik Slovenske nacionalne stranke Zmago Jelinčič že nekaj let opozarja na
               potrebnost in nujo izgradnje te cestne povezave, vendar ko so volitve mimo, razen
               Zmaga seveda, vsi pozabijo na predvolilne obljube. Zato bi bilo prav, da Vlada danes
               prisluhne razpravi in naredi kaj dobrega za ljudi, ki živijo že nekaj časa v
               pozabljeni regiji, in ki si želijo tisto, kar osrednja Slovenija že ima. Seveda pa je
               treba upoštevati zaščito kmetijskih zemljišč pri umeščanju trase. Kajti, uničiti
               najboljša kmetijska zemljišča ljudem, ki se ukvarjajo s kmetijstvom, pa le ni
               prispevek k napredku kmetijstva kljub temu, da bodo dobili avtocesto, ostali pa bodo
               brez zemlje in dohodka. Hvala lepa.</p>
            </sp>
            <sp xml:id="SDZ5-Redna-29-2011-06-14.sp155">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Franco Juri, pripravi naj se gospod Kontič.</p>
            </sp>
            <sp xml:id="SDZ5-Redna-29-2011-06-14.sp156">

               <speaker>FRANCO JURI:</speaker>

               <p>Hvala za besedo, gospod predsedujoči.</p>
               <p>Pričakovati je bilo, da v tej razpravi bodo očitki, ki padajo na predlagatelja,
               usmerjeni k temu, da želi predlagatelj s to razpravo zavirati razvoj tretje razvojne
               osi in zavirati traso oziroma načrtovanje ceste, ki naj bi Mežiško dolino povezala z
               ostalo Slovenijo in omogočila hitrejši razvoj celotne regije. Pa ni tako. V predlogu
               in v pomislekih predlagatelja gre za ugotavljanje neke stalnice, ki se ponavlja tako
               rekoč pri vsakem načrtovanju v naši državi. Vse je imperativ, in tudi z razvojem
               tretje razvojne osi se strinjamo, da je pomemben imperativ, ki ga ne gre zavirati ali
               ovirati. Ampak, če prihajamo do spoznanja, da so bile možne in boljše druge variante
               in da je varianta, ki jo zdaj vsi podpiramo in opredeljujemo kot edino možno, tista,
               ki požre dodatnih 70 hektarjev kmetijskih površin, se je treba zamisliti, ali je res
               treba slepo slediti nekim ugotovitvam in načrtom, ki ne ustrezajo nekaterim novim
               spoznanjem.</p>
               <p>Nedavno ravno ob razpravi o kmetijskih površinah, o kmetijskih zemljiščih, smo tu
               slišali pomembne ugotovitve ministra za kmetijstvo. Slišali smo, da je Slovenija
               umeščena v zelo slab položaj glede ohranjanja kmetijskih površin na prebivalca.
               Slišali smo o pereči prehrambeni krizi, ki ni samo slovenska, ampak je globalna. To
               so nova spoznanja, ki utemeljujejo kritičen pristop do načrtov, ki ne upoštevajo
               življenjskih, vitalnih potreb naše družbe, torej tudi vprašanj, ki izhajajo iz
               prehrambene krize. Nekaj podobnega se dogaja nasploh pri načrtovanjih, pa naj gre za
               tretjo razvojno os, za tretji pomol Luke Koper ali za prostorski načrt v Luki Koper,
               kjer slišimo, da skoraj ni možnosti za spremembe, za prilagajanje teh prostorskih
               načrtov dejanskim potrebam. In to velja seveda tudi za druga pomembna vprašanja.</p>
               <p>Minister Žarnić je nedavno pohvalil že a priori nek projekt, ki je s prostorskega
               vidika nesmiseln, v Kopru, Capodistria. Zato mi dovolite, da izrazim dvom o tem, ali
               ste se dovolj poglobili v vprašanje zaščite kmetijskih površin tudi v tem primeru,
               ali je prišlo do usklajenega pristopa z vašim kolegom Židanom, ki na to že dramatično
               opozarja. In kot vemo, ni res, da alternativ ni, alternative so bile. Prva trasa, ki
               so jo, kot je kolega Posedel zelo jasno povedal, "požegnali" ugledni strokovnjaki, bi
               to traso speljala nekje bližje obstoječega razcepa Arja vas, nato pa so se zgodile
               spremembe, in vemo, zakaj, čemu. In te spremembe so pomenile pravzaprav nadaljnje
               uničevanje pomembnih kmetijskih površin. Samo za to gre. Ali je res tako nemogoče v
               tem trenutku oceniti, vrednotiti nekoliko drugače, tudi v luči novih spoznanj, ne da
               bi posegali v tempo, v timing razvoja cestnih povezav Mežiške doline, Šaleške doline
               in tako dalje proti Avstriji, in ne da bi s tem prejudicirali gospodarska, družbena
               in druga pričakovanja prizadetega prebivalstva. Torej mislim, da so dileme, ki so
               bile odprte v tej razpravi, še kako legitimne, zadevajo interese celotne države ne
               samo ene regije in niso usmerjene k preprečevanju razvoja tiste regije. Jaz ne bi
               želel, da bi tako zvenela zahteva poslanca Posedela, ker tudi sam je jasno povedal,
               da to ni to in da gre dejansko samo za bolj kritičen in bolj samoomejevalen pristop,
               ki ga pričakujemo od politike takrat, ko je treba zaščititi javni interes.</p>
            </sp>
            <sp xml:id="SDZ5-Redna-29-2011-06-14.sp157">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kontič. Pripravi naj se gospod Barovič oziroma gospa Rihter.</p>
            </sp>
            <sp xml:id="SDZ5-Redna-29-2011-06-14.sp158">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani gospod minister s sodelavci, kolegice in
               kolegi!</p>
               <p>Jaz ne bom razpravljal o dobronamernosti ali nedobronamernosti predlagateljev
               današnje razprave. Jaz se strinjam, da ni njihov namen zavlačevanje postopkov, ker ta
               razprava ne more vplivati na postopek, ker ta razprava je razprava o odgovoru
               ministra na poslansko vprašanje, ki na koncu nima nobenih zaključkov, nobenih
               sklepov, ampak je zgolj razprava in v tej razpravi bomo ponovno povedali to, kar si
               mislimo o tretji razvojni osi, postopki pa morajo teči naprej skladno z zakonodajo,
               ki ureja področje, o katerem danes govorimo. V začetku je bilo s strani predlagatelja
               ugotovljeno, da je predstavnik Poslanske skupine SD govoril o tem, da že ve, kaj se
               bo zgodilo, o rezultatih medresorske komisije namreč, pri tem je bilo spregledano, da
               je minister pred tem v svojem nagovoru oziroma dodatnem odgovoru na poslansko
               vprašanje povedal, da kaže na to, da bo obdobje zadnjih štirih letih pravzaprav
               ocenjeno kot tisto, kjer ni bila storjena nobena napaka, da pa o času pred tem lahko
               razpravljamo. Mislim, da je prejšnja vlada – kakorkoli je že napovedala začetek
               izgradnje in gospod Janša, ki je bil takrat predsednik, je dejal, da bomo začeli leta
               2008,­ pa verjetno ni bil informiran tako kot bi moral biti informiran–, pa vseeno ta
               vlada je sprejela pomembno odločitev. In ko se govori o lobijih in ko se omenja
               velikokrat šaleški lobi, ki nesramno lobira za tako imenovane svoje projekte,
               verjemite, da smo imeli velik vpliv na gospoda Janšo in vlado v prejšnjem mandatu, da
               se je odločila tako kot se je odločila. Pa še enkrat povem, da mislim, da je
               odločitev bila dobra in da je odločitev bila prava in da je omogočila nadaljevanje
               aktivnosti, ki v tem mandatu potekajo. Minister je že sam povedal, da je bil narobe
               razumljen oziroma da je bilo iz njegovega odgovora iztrganih teh 20 hektarjev, češ,
               da je to zemljišče, ki bo namenjeno oziroma povoženo s hitro cesto in kljub temu, da
               je nekajkrat zanikal in pojasnil, kako je do te izjave prišlo, se ta izjava še vedno
               navaja in jo zagovorniki oziroma nasprotniki uporabljajo. Ker je danes tudi dejal, da
               se primerja trasa F6, F7 in da je tu razlika v 20-ih hektarji, se je zgodil lapsus,
               verjetno bo minister tudi sam o tem kaj rekel, gre za tako imenovani trasi F2 in F6.
               To popravljam zato, da ne bi zopet iz tega naredili zgodbe, da pravzaprav ne vemo, o
               katerih trasah se dejansko govori.</p>
               <p>Zaščita kmetijskih zemljišč, zelo lepo in prav, tudi sam sem za to, da jih ščitimo,
               kolikor se zaščititi dajo in da jih nadomeščamo tam, kjer se jih zaščititi ne da, če
               želimo nek dolgotrajnejši razvoj. In to vsekakor je tretja razvojna os. Mi jo lahko
               danes gledamo samo skozi hitro cesto, ampak to je veliko več kot hitra cesta, hitra
               cesta je zgolj hrbtenica tretje razvojne osi, hitra cesta je nujno potrebna za
               uveljavitev tretje razvojne osi. Zanesljivo je kmetijstvo pomembna gospodarska
               panoga, ni pa edina in vsaj, če lahko osebno ocenjujem, ni najpomembnejša za
               nadaljnji razvoj Republike Slovenije. Slovenija je premajhna, da bi lahko na področju
               kmetijstva konkurirala večjim skupnostim tako v Evropi kot tudi širše. Je pa prav,
               sem dejal, da zaščitimo oziroma nadomestimo zemljišča tam, kjer jih dejansko
               povozimo. In rečeno je bilo, da je minister na prejšnji seji v odgovoru zelo hitro
               povedal, da ni civilne iniciative, ki bi pa branila zemljo, ki so jo v isti lokalni
               skupnosti, ki opozarja na to, da bomo zdaj z avtocesto povozili kmetijska zemljišča,
               125 hektarjev namenili za spremembo namembnosti in to dejansko tudi storili. Pri tem
               je treba povedati, da so lani bile volitve tudi v tej lokalni skupnosti, in da ima
               zgodba pravzaprav vsaj dve poglavji v tem trenutku, ki jih je treba ločiti. Ampak v
               oči pade izračun, tudi odstotkov, kaj pomeni povožena trasa na hitri cesti v
               primerjavi s celotno traso hitre ceste in kaj pomeni odstotek, ki ga dobimo, če
               preračunamo delež, ki ga povozi hitra cesta, z deležem oziroma s to osnovo 125
               hektarjev spremembe namembnosti. In vedno znova govorimo, da dajmo primerjati
               variante. Variante se seveda dajo primerjati v prvi fazi in takrat so variante bile
               tudi preverjene. Ni pa mogoče zdaj primerjati prve faze, ko je bil nabor variant in
               se je odločalo, katera varianta je prava, in državnega prostorskega načrta, ki je v
               tej fazi na tem odseku. To je bistvena razlika, ker gre za veliko bolj natančno
               umestitev ceste v prostor in lahko dobiš seveda tudi drugačne podatke. Se pravi, v
               tej fazi pravzaprav, kot so zapisali, je nemogoče, strokovno nekorektno in zavajajoče
               izvajati kakršnekoli primerjave med osnutkom DPN in variantami, to kar sem že rekel.
               To pravzaprav ni možno izvajati. In ko govorimo o trasi F2 Šentrupert–Velenje–Slovenj
               Gradec–Koroška in trasi F6, ki bi najbolj ustrezala priključku na Arji vasi, seveda
               po teh izračunih ugotovimo, da so različne ocene in različni rezultati pridobljeni na
               podlagi analiz. Določene prednosti ima seveda tako imenovana K15, verzija, ki je
               blizu ali pa na isti trasi kot je F2. In K31, ki pelje proti Arji vasi, ima prednost:
               recimo z vidika koristi uporabnikov je K15 boljša, z vidika razbremenjevanja
               obstoječih daljinskih cest je K31 boljša, če gledamo z vidika razbremenjevanja
               glavnih mestnih cest, je zopet K15 boljša in tako je narejena ta analiza in na koncu
               povzetek oziroma zaključek, ki pravi, kljub temu, da je K31 lahko nekoliko dražja od
               K15, je K15 primernejša, ko potegneš in sešteješ rezultate, ki jih ta trasa daje. In
               ne bom ponavljal argumentov, ki so bili danes navedeni, ne bom ponavljal, katera
               trasa bolje povezuje prostor na tem zahodnem delu, kjer je Zgornje Savinjska dolina,
               pa mesto Šoštanj v Šaleški dolini, pa Šmartno ob Paki, pa potem proti Slovenj Gradcu
               ali pa ta preko Arje vasi. In ali mislite, da če danes rečemo, da ta F2 ni dobra in
               da gremo na F6 in zopet naredimo državni prostorski načrt in zamaknemo investicijo še
               za tri leta, pa je to zelo pomembno zaradi gospodarskih subjektov, tako v Šaleški
               dolini, tako v Savinjski dolini kot seveda tudi na Koroškem, da to ne pomeni
               pravzaprav nič, in da bodo takrat, ko bomo rekli, zdaj je pa trasa F6, vsi navdušeno
               ploskali od Arje vasi preko Vinske gore, Velenja, Mislinje do Slovenj Gradca, to je
               pa odlična trasa, izbrali ste najboljšo, sprejemamo jo in nimamo pripomb. Naslednji
               dan bomo imeli civilno iniciativo, ki bo govorila o tem, da je ta trasa slabša, da bo
               treba več tunelov, da bo bolj zahtevna, in da bo povozila obstoječo cestno navezavo.
               Jaz se seveda veselim tudi tega, da danes ni bilo omenjeno, da je v bistvu ta trasa
               proti Arji vasi boljša tudi zaradi tega, ker v bistvu razreši promet po cesti
               Velenje-Arja vas, to kar sem slišal v preteklosti. Ja seveda, katerega pa naj, saj to
               je edina še dokaj normalna povezava Velenja in Koroške z avtocestnim križem. Kje se
               pa naj vozijo, kje pa naj dodatno razbremenijo promet? Tako da, argumenti so za to
               traso in problem pri vseh teh razpravah je, da smo eni zagovorniki te trase in zdaj
               operiramo z argumenti za to traso. So pa na drugi strani nasprotniki te trase, ki
               iščejo argumente proti tej obstoječi trasi, in se pravzaprav sploh ne poslušamo. Zato
               je dobro, da stroka pelje zadevo naprej, da dobimo državni prostorski načrt, da imamo
               javne razgrnitve, da imamo javne razprave, da imajo ljudje možnost povedati, kaj si o
               tej cesti mislijo in da na koncu vlada odloči. Ker na koncu nekdo o tem mora
               odločiti. In verjetno tako, kot je leta 2008 prejšnja vlada, bo morala tudi ta vlada,
               če se ji ne bo rok trajanja prej iztekel, verjetno kaj o tem reči oziroma odločiti o
               tej trasi. In še nekaj je, mi smo to traso razdelili na severni del, na južni del in
               tam en konec proti Koroški, po Koroški in zdaj bomo razpravljali o vsaki posebej. In
               če rečemo, da ta trasa Velenje jug - Šentrupert ni primerna in gremo na tisto drugo
               Arja vas - Velenje, pade v vodo tudi ta trasa, ki je zdaj že bila v javni razpravi,
               ker je ni mogoče priključiti, ker bo razprava oziroma nasprotovanje in drugačna
               odločitev pomenila, verjetno se še vsi spomnite tiste zgodbe, ko so povedali, kako
               gradijo tunele. Tisti na koncu, ki je vedno najpametnejši, pravi: "Mi pa začnemo
               tunele delati z ene strani in z druge strani, če se srečamo, imamo enega, če se ne,
               imamo pa dva." Tako podobno zdaj zgleda razprava tudi o tej trasi. Vse te trase so
               med seboj povezane in so pravzaprav neločljive, ločile so se po postopkih, po fazah
               samo zato, da bi bila obravnava lažja. Če pa bomo zdaj vse spreminjali, pa ne vem, če
               je kje junak, ki si upa napovedati, mislim, da si tokrat tudi bivši predsednik vlade
               gospod Janša ne bi upal več napovedati, kdaj se bo ta cesta pričela graditi, če se
               bodo te zgodbe nadaljevale, tako kot so se pričele. Da o pomembnosti izgradnje teh
               infrastrukturnih objektov za gradbeništvo sploh ne govorimo. Hvala lepa.</p>
            </sp>
            <sp xml:id="SDZ5-Redna-29-2011-06-14.sp159">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod Posedel kot predlagatelj, izvolite.</p>
            </sp>
            <sp xml:id="SDZ5-Redna-29-2011-06-14.sp160">

               <speaker>ALOJZ (LOJZE) POSEDEL:</speaker>

               <p>Hvala lepa za besedo.</p>
               <p>Mogoče v tej razpravi samo nekaj informacij, ki so bile prej mogoče tudi iz
               nepoznavanja, drugače rečene.</p>
               <p>Kolega je omenil, da je bila občina Braslovče verjetno vključena. Ja, je bila
               vključena, in sicer 19. 11. 2007 je bil zbor krajanov, ki je bil proti izbrani trasi.
               22. 11. 2007 je bila izredna seja občinskega sveta občine Braslovče, kjer jih je 12
               glasovalo proti tej trasi in 3 za. Toliko je bila upoštevana občina Braslovče glede
               trase.</p>
               <p>Drugače pa me veseli, da je tudi kolega Bojan rekel, da ne bo razpravljal politično,
               čeprav tukaj verjetno mesta za strokovne razprave ni. Mi se kot politiki lahko
               pogovarjamo, zakaj ne gremo korak nazaj od tega, kar je edino nepoznano. Vse kar je
               od leta 2008 naprej, je zelo jasno in je zakonodaja takšna, da je postopek voden
               tako, da minister korektno pove: komisija bo ugotovila, da ni bilo nobenih napak in
               da tudi ta razprava, jo bomo pač dali skozi, potem pa bo šlo vse naprej. Bistvo je
               drugje. Bistvo je v tem, in to je bil tisti stavek, ko sem mislil, da bo minister
               malo pomagal, ko je govoril o stanju v družbi. Kako se potem lahko pogovarjamo in se
               ne slišimo, kar je bil očitek. Mi nismo zagovorniki ene trase, jaz danes nisem niti
               enkrat omenil, katera trasa je najboljša, ker nisem strokovnjak, niti ni tega
               napisala Civilna iniciativa Braslovče, gospod Kontič, lahko se smejite, ampak njihova
               spletna stran, njihovi dokumenti ne favorizirajo nobene trase. Oni od leta 2007
               opozarjajo na vrednotenje in jaz sem zelo vesel, ker sem prepričan, da bo današnja
               razprava prinesla vsaj to, da bomo dobili tiste študije, ki so bile naročene 2007,
               tako prvo, ki jo je delalo 12 strokovnjakov in drugo, ki jo je delal Urbis d.o.o. In
               da bomo vsaj to primerjali in da je komisija, ki je imenovana, pogledala tudi to. Da
               bi imela civilna iniciativa povezavo z lokalnimi volitvami v občini Braslovče, vam
               zagotavljam, da ne, ker bivši župan, ki je naredil to napako z občinskim prostorskim
               redom ni kandidiral, se pravi, da želja po omogočanju večjih površin zazidljivih
               parcel je v lokalni skupnosti vedno prisotna, vendar v tem braslovškem primeru ni.
               Bolj je grozljivo tisto, kar verjetno minister pozna tudi iz drugih občin. Bolj je
               grozljivo to, kako se zakonodaja izigrava za to, da se pride do zazidljivih parcel.
               Peljite se čez Savinsko dolino in poglejte lokacije! Skregano z zdravo pametjo, bog
               ne daj reči, kmečko. Kje vse so objekti in kaj se vse dela? Glede hitre ceste, gospod
               Kontič: s takim spoštovanjem in s tako skrbjo, kot vi govorite o Šaleški dolini, ne
               želite in nočete slišati nikogar iz Savinjske. Lepo, da ste pohvalili, da je
               kmetijstvo tudi gospodarstvo. Tukaj so več kot 100 let kmetijci, ki jih je veliko
               povezanih ravno s temi hmeljišči, ki bodo povožena. Da gre tu za talnico, ki je vir
               za celo dolino in bo presekana s to traso? To so zadeve, ki so strokovne, življenjske
               in ste vi, takrat še, ko smo se pogovarjali kot sosedje, kot občine v lokalnih
               razgovorih, agresivno vztrajali, da imate prav, vsi ostali pa ne. Ko se ravno
               pogovarjate glede na krizo v gospodarstvu, kako je pomemben vsak denar, se je treba
               vprašati, zakaj je izbran verjetno najdražji kilometer ceste, če pa bi z druge trase
               lahko verjetno prišli ceneje do avtoceste do Velenja. Zato se je bilo težko
               pogovarjati, se je tudi danes in je ta razprava pokazala, da bo z nespremenjenimi
               postopki v umeščanju tras, v prostorskem načrtovanju občin, ob – upam, da ne – še
               nadaljnjem drobljenju občin prizadejana še večja škoda kmetijstvu, zemljiščem,
               Sloveniji in da bo verjetno treba razmišljati, da se poveže, če že ne v regije pa
               vsaj v prostorskem planiranju, več občin skupaj.</p>
               <p>Beseda samo še o civilnih iniciativah. Civilne iniciative so zelo zanimiva zadeva in
               so zelo različne. To, kar si dovolite ali pa se greste v Šaleški dolini, je verjetno
               tudi posmeh civilnim iniciativam. Govorim o današnjem članku, mogoče še niste Dela
               prebrali, ali pa o tem, kar že vemo: da podžupan in direktorica občinske uprave
               ustanovita civilno iniciativo in nastopata na javnih razgrnitvah enkrat kot
               predstavnika Mestne občine Velenje in enkrat kot predstavnika civilne iniciative za
               neko traso, ki je v nasprotju z drugo civilno iniciativo. Mislim, da je to malce v
               posmeh trenutni ureditvi in postopku sprejemanja najboljše ureditve. Ne bi več o tem,
               ker je to pač aktualna zadeva in si jo lahko vsak prebere v današnjem Delu. Želja je
               pač, da bi ta korak naredili in se ne pogovarjali o tem, kar ste nam že danes
               direktno povedali, da razprava pač naj bo, postopki bodo šli pa naprej. Verjetno s
               takimi cenami in hektarji težko, saj ta razprava je namenjena temu, da se opozori na
               pomanjkljivo zakonodajo, da se zagotovi tisto, kar je tudi minister v prejšnjem
               odgovoru rekel, da so bili dogovori nekaterih, da se je takšna umestitev naredila in
               da se je tako vrednotenje naredilo in da je na področju prostorske zakonodaje hudo,
               hudo veliko treba spremeniti, da ne bomo situacije še poslabšali.</p>
            </sp>
            <sp xml:id="SDZ5-Redna-29-2011-06-14.sp161">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Najprej, k repliki se je javil gospod Kontič.</p>
            </sp>
            <sp xml:id="SDZ5-Redna-29-2011-06-14.sp162">

               <speaker>BOJAN KONTIČ:</speaker>

               <p>Hvala lepa.</p>
               <p>Bom kratek, da ne jemljem časa svojim kolegicam in kolegom, ki želijo razpravljati.
               Nikoli ne govorim z argumentom moči, zagovarjam pa argumente, ki govorijo v prid tej
               cestni povezavi in tega mi nihče ne bo preprečil, še najmanj pa Zares v tem Državnem
               zboru. Je pa zares nekaj narobe s tem razmišljanjem. Ko sem govoril, da upam, da bo
               postopek šel naprej kljub današnji razpravi, saj zaključka postopka ne vemo, gospod
               Posedel, kako se bo zgodba končala. Ampak postopek mora teči naprej in odločitev mora
               biti na koncu sprejeta. Če pa vi mislite, da s to razpravo lahko zavirate postopek,
               potem je pa izjava, da ne želite prispevati k temu, da se zavleče postopek, mimo.
               Povsem mimo ste ustrelili v tem primeru, če ta podatek ne drži.</p>
               <p>Glede Braslovč. Nisem govoril, da je to vplivalo na rezultat volitev, niste me
               poslušali ali pa niste razumeli ali pa nočete razumeti. Povedal sem, da so lani bile
               volitve in da sta dve zgodbi v Braslovčah oziroma dve poglavji v tej zgodbi: pred
               volitvami in po volitvah. In da so eni odločali o tem tako, kot so odločali, in da so
               sedaj drugi, ki upravljajo in popravljajo tudi napake, ki jih je treba popraviti, če
               so se dejansko zgodile. In ko govorite nam oziroma meni, da zastopam interese in da
               nastopam arogantno z argumenti, z argumenti pač vsak nastopa tako, kot meni, da je
               najbolj prav in da bodo ti argumenti najbolj slišani. Govoril sem pa tudi o interesih
               Zgornje Savinjske doline, pa tudi tega pravzaprav niste slišali. Nisem govoril samo o
               Šaleški dolini, govoril sem o Savinjski dolini, o interesu Savinjske doline, Šaleške
               doline in Koroške.</p>
            </sp>
            <sp xml:id="SDZ5-Redna-29-2011-06-14.sp163">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Vizjak, želite podati proceduralni predlog, ker replika ni možna?</p>
            </sp>
            <sp xml:id="SDZ5-Redna-29-2011-06-14.sp164">

               <speaker>MAG. ANDREJ VIZJAK:</speaker>

               <p>Proceduralno. Spoštovani!</p>
               <p>Priče smo, da se nosilci razvoja v Savinjski, Šaleški, pa tudi Koroški regiji tu pred
               nami in slovensko javnostjo prepirajo o takšni in drugačni rešitvi pomembnega
               razvojnega projekta za tisti del Slovenije, pa ne samo za tisti, tudi širše.
               Prepričan sem, da bodo problem samo poglobili na tak način, ne pa rešili. Predlagam,
               torej proceduralno, da se usedejo skupaj, najdejo rešitve, tako kot smo jih že kdaj v
               Posavju našli. Če pa nimajo na voljo kakšne zidanice, da se to dogovorijo, jim pa
               lahko odstopim svojo.</p>
            </sp>
            <sp xml:id="SDZ5-Redna-29-2011-06-14.sp165">

               <speaker>PODPREDSEDNIK FRANCE CUKJATI:</speaker>

               <p>No, takega proceduralnega predloga ne morem dati na glasovanje.</p>
               <p>Gospod Posedel, ni replike na repliko, boste pa dobili besedo kot predlagatelj potem,
               ko bo eden od poslancev govoril.</p>
               <p>Gospa Rihter, izvolite, imate besedo. Pripravi naj se po gospodu Posedelu gospa
               Črnugelj.</p>
            </sp>
            <sp xml:id="SDZ5-Redna-29-2011-06-14.sp166">

               <speaker>MAG. ANDREJA RIHTER:</speaker>

               <p>Hvala lepa za besedo, spoštovani podpredsednik.</p>
               <p>Prav zabavno je po tem povzeti besedo. <stage>/ oglašanje iz dvorane/</stage> Prosim, ali lahko
               nadaljujem?</p>
            </sp>
            <sp xml:id="SDZ5-Redna-29-2011-06-14.sp167">

               <speaker>PODPREDSEDNIK FRANCE CUKJATI:</speaker>

               <p>A ja, predlagatelju se odšteva čas.</p>
            </sp>
            <sp xml:id="SDZ5-Redna-29-2011-06-14.sp168">

               <speaker>MAG. ANDREJA RIHTER:</speaker>

               <p>Lahko?</p>
            </sp>
            <sp xml:id="SDZ5-Redna-29-2011-06-14.sp169">

               <speaker>PODPREDSEDNIK FRANCE CUKJATI:</speaker>

               <p>Da. Oprostite.</p>
            </sp>
            <sp xml:id="SDZ5-Redna-29-2011-06-14.sp170">

               <speaker>MAG. ANDREJA RIHTER:</speaker>

               <p>Hvala lepa.</p>
               <p>No, očitno je tista zmeda zdaj prešla še na tehniko, se pravi, energija deluje. Ne
               bom dolga zaradi tega, ker se mi zdi, da je kar nekaj kolegov omenilo, da bi bilo
               dobro, če bi se včasih poslušali, pa celo slišali, bili razumljeni in tako naprej.
               Slaba dva meseca je minilo, odkar smo razpravljali na isto temo. Tu pred nami je
               sedel minister Židan in poslušali smo prioritetne vsebine s področja prehrane in s
               področja naših kmetijskih zemljišč, skrbi za kmetijska zemljišča, ki so ena izmed
               prioritet, tako evropske politike, evropskih prioritet, kot tudi, verjamem, da
               slovenske vlade in naših prioritet, saj nas verjetno hrana in prehrambena industrija
               morata zanimati in s tem tudi izgubljena kmetijska zemljišča.</p>
               <p>Sama sem v tej zgodbi zaradi tega, ker sem iz Celja in Celje je vedno bilo in bo
               ostalo veliko središče te velike regije, ki ji rečemo Savinjsko-Šaleška, Savinjska
               dolina in tako dalje. Ne dolgo tega, verjetno ste prebrali, se je velika večina ali
               vsi župani te velike regije, čez 30 jih je, srečala in podpisali so dogovor o
               prihodnosti, strategiji in razvoju. In kaj je cestni križ drugega kot – na žalost
               železnice še dolgo ne bomo imeli – povezovalno orodje, ki pomeni razvoj za
               prihodnost. In zaradi tega verjamem, da ste se v vladi dogovorili. In tudi verjamem,
               tako kot je kolega Zanoškar rekel, da verjame politiki in vsem strokam, ne samo eni
               stroki, strokam, ki so pripravile predlog in je sedaj v postopku, da je trasa, za
               katero se odločate, ali je tista, ki jo boste začeli uresničevati, najbolj primerna
               zavse stroke in seveda za vse ljudi. Za mene so civilne iniciative zelo pomembne
               zaradi tega, ker je v slovenskem prostoru dva milijona ljudi in se ne bi prav tako
               poslušali in slišali, dvakrat se obrnemo, vsi se poznamo, če nismo celo v sorodstvu
               in zato je pomembno, da prisluhnemo tudi civilnim iniciativam in tukaj je mogoče
               malček kratek stik, da so civilne iniciative vedno v ozadju, so tiste, ki so
               nezaupljive, ampak sem prepričana, minister, da se boste usedli in s svojimi
               argumenti, papirji ter z obema kolegoma, ministrom za kmetijstvo in ministrom za
               promet, prišli ponovno z argumenti, ki bodo prepričali civilne iniciative, da delate
               dobro, pravilno in da vaše odločitve niso samo politične. In seveda tisto, kar je
               kolega Kontič tudi rekel, se lahko samo veselim, da je zdajšnja Vlada nadaljevala eno
               izmed odločitev, ki jih je sprejela prejšnja Vlada. To se pravi, da nekatere
               odločitve še vedno veljajo in da ta Vlada nenazadnje odgovorno pristopa k svojemu
               programu in tudi izvedbi svojih odločitev, ki jih je sprejela. In zaradi tega naj bo
               ta razprava, naj bo kot opomin ali slišanje neuslišanega, pobuda, da se v Vladi
               dogovorite in prepričate z argumenti in potem odločite, tudi politično, da je trasa
               najboljša.</p>
               <p>Tretja razvojna os se mora zgoditi zelo hitro, kajti gre za območje osrednje
               Slovenije, ko govorimo o Koroški, ki je danes popolnoma odrezana od osrednje
               Slovenije, da ne govorim od Ljubljane, samo tisti poslanci, ki se vozite ali tudi
               tisti, ki redno hodimo tako ali drugače po terenu, pa da ne govorim, da se ta tretja
               razvojna os nadaljuje proti Dolenjski in seveda proti ostalim južnim predelom
               Slovenije, ki so skoraj odmaknjeni kot v časih Martina Krpana, ko je nosil svojo sol
               čez hribe in doline, in včasih bi celo lahko rekli, da smo v slabem srednjem,
               zgodnjem, poznem, srednjem veku. Tako je danes, če potuješ s Koroške do Dolenjske, ko
               govorim seveda tudi o Metliki in zato ljudje na tem območju in posebej tudi v
               gospodarstvu potrebujejo zelo hitro odločitev in začetek gradnje razvojne osi.
               Prepričana sem, da je tudi interes civilnih iniciativ, če nas poslušajo, če mislijo
               resno in trezno, da se ta tretja razvojna os tudi zgodi. In zato se bodo naše pobude
               nekaterih s tega območja nehale, ko bo odločitev imela argumente in resnično
               prepričala vse tiste, ki so do danes še skeptični. Hvala lepa.</p>
            </sp>
            <sp xml:id="SDZ5-Redna-29-2011-06-14.sp171">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Posedel kot predlagatelj, izvolite.</p>
            </sp>
            <sp xml:id="SDZ5-Redna-29-2011-06-14.sp172">

               <speaker>ALOJZ (LOJZE) POSEDEL:</speaker>

               <p>Hvala lepa.</p>
               <p>Zelo resna tema je za nekatere lahko tudi zelo zabavna, zato tudi takšen proceduralni
               predlog kolega Vizjaka, da bi se dobili v zidanici in se pogovorili. Bolj me skrbi,
               da se je tisti dogovor leta 2007 dogajal in bil sprejet v zidanici. Takšna odločitev
               za takšno traso verjetno ob prisotnosti stroke in ob resnemu odnosu do slovenske
               zemlje ne bi bila sprejeta. Toliko o tem.</p>
               <p>Drugo. Gospod Kontič, zelo dobro slišim, zelo dobro razumem, tako da vas naj ne
               skrbi. Sem vas slišal, sem vas razumel in vas tudi poslušam. In tudi spoštujem, kaj
               rečete, in želim samo to, da bi tako kot so bili argumenti podani velikokrat,
               kolegica Andreja je rekla, vse občine celjske regije, razen Zgornje Savinjske doline
               in to je posebna zgodba regije SAŠA: Savinjska-Šaleška. Če bi bili korektni, bi bili
               "Zgornje Savinjska-Šaleška regija", ker Spodnje Savinjska z bistveno večjim ozemljem,
               gospodarsko močjo, in razvojem je ostala v Celjski regiji in zakaj je Celjska regija
               tudi v razvoju malce zaostala, je vprašanje teh odnosov, ampak to je zgodba, ki ni za
               danes. Današnja zgodba je o tem, da se pogovarjamo o izgubi zemljišč zaradi
               postopkov, ki so bili očitno narejeni in jih minister ne želi več odpirati in želi s
               komisijo potrditi, da je bilo takrat vse v redu in zaradi takšnega odnosa bo šlo v
               nič 105 hektarjev najboljših zemljišč v Savinjski dolini in zaradi tega smo tisti, ki
               smo tam rojeni, ogorčeni, da se argumenti, ki bi prepričali stroko, ne dajo na mizo.
               Pričakujem, gospod minister, da boste te študije in vrednotenje v okviru te komisije
               tudi naredili in da bomo dobili odgovor, zakaj revizija dvanajstih strokovnjakov
               glede vrednotenja tras ni bila upoštevana, ampak je bila upoštevana tista od Urbisa.
               Mislim, da je to tisto, kar si želimo in da bo od tam naprej tudi pogovor lažji.</p>
               <p>Gospod Kontič, samo še to: ne nasprotujemo tretji osi, želimo razvoj Šaleške regije,
               vendar na čistih osnovah in čistih računih. Hvala.</p>
            </sp>
            <sp xml:id="SDZ5-Redna-29-2011-06-14.sp173">

               <speaker>PODPREDSEDNIK FRANCE CUKJATI:</speaker>

               <p>K repliki se je zopet javil gospod Kontič.</p>
            </sp>
            <sp xml:id="SDZ5-Redna-29-2011-06-14.sp174">

               <speaker>BOJAN KONTIČ:</speaker>

               <p>Pri čistih računih je dobro, če sta obe strani takšni, da sta pripravljeni na čiste
               račune. Še eno zavajanje, in zato sem se javil k repliki. Ne gre za 105 hektarjev v
               Savinjski dolini. 105 hektarjev ima celotna trasa, gospod Posedel. Vi ste pa rekli
               105 hektarjev v Savinjski dolini. V Savinjski dolini je 48 hektarjev in pol. Lepo vas
               prosim, da ne zavajate.</p>
            </sp>
            <sp xml:id="SDZ5-Redna-29-2011-06-14.sp175">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod... Postopkovno? Izvolite, gospod Tanko.</p>
            </sp>
            <sp xml:id="SDZ5-Redna-29-2011-06-14.sp176">

               <speaker>JOŽE TANKO:</speaker>

               <p>Hvala lepa za besedo, spoštovani podpredsednik.</p>
               <p>Na dnevnem redu imamo razpravo o odgovoru ministra za okolje in prostor dr. Roka
               Žarnića na poslansko vprašanje. Diskusija teče več kot dve uri, pa ministrstvo ni
               dalo še niti enega odgovora na vse te probleme, ki se pojavljajo, na vse te
               konfrontacije med poslansko skupino Zares in SD. Mislim, da bi minister, če govorimo
               o njegovem nezadovoljivem odgovoru na poslansko vprašanje na prejšnji seji, moral v
               teh diskusijah aktivno in argumentirano sodelovati. Opozoriti ene in druge diskutante
               na probleme, na netočnosti in predvsem ponuditi rešitve. Mislim, da je to zelo
               neodgovorno, da pravzaprav minister sedi tukaj, sedi dve uri in ni odgovoril še na
               niti eno dilemo, niti eno vprašanje. Na tak način mi ne moremo voditi razprave o
               odgovoru ministra za okolje in prostor ali pa katerega koli drugega ministra. Je
               nekorektno, je nefer, je bolje, da Vlada časa ne prijavi. Ima prijavljen čas in na
               koncu za nek zaključek je čisto "brez zveze" taka razprava. Vloga ministra je najbrž
               taka, da v taki diskusiji aktivno sodeluje, pove rešitve in to veliko pove o načinu
               funkcioniranja te vlade in te koalicije nasploh, ne samo v današnji diskusiji, ampak
               na splošno. Prosil bi, da dobimo kakšne kvalitetne odgovore. Hvala lepa.</p>
            </sp>
            <sp xml:id="SDZ5-Redna-29-2011-06-14.sp177">

               <speaker>PODPREDSEDNIK FRANCE CUKJATI:</speaker>

               <p>Minister se bo oglasil, kadar bo želel, ali vmes ali pa na koncu, to je njegova
               odločitev. Želite besedo?</p>
               <p>Izvolite, gospod minister.</p>
            </sp>
            <sp xml:id="SDZ5-Redna-29-2011-06-14.sp178">

               <speaker>DR. ROKO ŽARNIĆ:</speaker>

               <p>Najlepša hvala.</p>
               <p>Žal niste bili tu, ko sem dal uvodne besede. V uvodnih besedah sem podal kronologijo
               in mislim, da ta problem, kar se tiče našega ministrstva, je jasen in čist. Tukaj gre
               bolj za politično preigravanje, kdo kdaj česa ni naredil. Moram povedati, da je naše
               ministrstvo strokovno po odločitvi leta 2008 delo opravljalo korektno in ga je
               opravilo. Opravljeno delo marsikomu ni všeč. Moram pa začeti tam, kjer je zaključil
               gospod poslanec Matjaž Zanoškar. Mislim, da ne gre tukaj za lokalne probleme. Gre za
               strateški nacionalni pomen za celo državo. Tretja razvojna os je bila pravilno pred
               leti prikazana kot razvojna os, v katero, ne glede kdo je iz katere stranke, večina
               vas tukaj verjame. To je bila politična odločitev, strateška odločitev, korektna
               odločitev, za katero bi se jaz podpisal, če bi bil minister, tako kot se podpišem
               sedaj. Očitno je vrag v detajlih, kot vedno. In ti detajli nas motijo, kajti bojim
               se, da v Sloveniji vse preveč držimo figo v žepu in mislimo na parcialne interese, to
               je to stanje v družbi, kot sem rekel. Mislimo na lokalne interese, drobtinice,
               zaslužke, češ bomo že takrat izsilili in reševali, ko bo za to čas. Bojim se, da se
               to dogaja tukaj.</p>
               <p>Poglejte, v občini Braslovče je veliko kmetijskih zemljišč. Nekaj le teh, popolnoma
               legalno, se je spremenilo za razvojne potrebe. Legalno, korektno pač nimam podatkov,
               bomo tudi te podatke dali, ker boste presenečeni, za kako velike površine gre. Žal
               125 hektarjev je šlo, vsaj kakor sedaj kaže, nelegalno. Pa še ta uboga nesrečna cesta
               s temi 48,59 hektarjev v občini Braslovče predstavlja 28 % površine, če seštejemo
               nelegalni del pa del ceste - slaba tretjina. V premislek. Na tem mestu bi pozval
               civilne iniciative, ki skrbijo za zemljišča, za kmetijsko politiko, da tudi o tem kaj
               rečejo, kar sem sedaj omenil. Predvsem bi pa prosil kolege strokovnjake, tudi neke
               svoje stanovske kolege z univerze, da ko so zelo goreči pri izračunavanju, kaj bo
               izgubljenega, naj vzamejo meter, pa gredo na teren, pa izračunajo, kaj je bilo
               nelegalno pozidanega ali uničenega. Bi mi bilo, nam, vam, vsem v veliko korist.
               Vendar pa to razpravo razumem, da se velika večina vas strinja, da to os rabimo, da
               je mogoče kakšne detajle treba urediti, vendar je zame kot ministra na tem področju
               spodbudno, mogoče malo pozno, ampak vsaj, da zadevo premikamo. Upam, da še v mojem
               mandatu, boste rekli, da sem optimist, bomo lahko vsaj en DPN dali na sejo Vlade, in
               da bo sprejet v tem mandatu. In lahko sporočim, dobre novice prihajajo z južnega
               kraka tretje razvojne osi. Tam očitno razumejo, da je javni interes, tudi lokalni,
               in, če hočete, tudi osebni interes vsakega izmed prebivalcev. Velika verjetnost je,
               da bodo ravno oni prvi imeli možnost peljati se vsaj po delu tretje razvojne osi. Se
               bom pa še oglasil v nadaljevanju. Hvala lepa.</p>
            </sp>
            <sp xml:id="SDZ5-Redna-29-2011-06-14.sp179">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Kot predlagatelj, izvolite, gospod Posedel.</p>
            </sp>
            <sp xml:id="SDZ5-Redna-29-2011-06-14.sp180">

               <speaker>ALOJZ (LOJZE) POSEDEL:</speaker>

               <p>Hvala lepa za besedo.</p>
               <p>V teh razpravah ali pa v tej razpravi res ne pričakujemo, da bi se karkoli
               spremenilo. Sama razprava k temu ne bo pripomogla. Ampak to, kar poslušamo pa mislim,
               da vsakdo, ki sledi ali pa želi razumeti, vidi, gospod minister pravi, da je
               ministrstvo opravilo korektno delo od 2008 naprej. Ampak mi se pogovarjamo o tem, da
               ste bili 2008 opozorjeni vsi ministri, kompletna vlada, sekretar Vlade, da je
               vrednotenje tras verjetno nestrokovno in da trasa ni najboljša. In se niste odzvali
               ne vi osebno, nobeden od ministrov, ne vlada in je šel vlak ali pa karavana naprej. O
               tem se pogovarjamo, ne o vašem korektnem delu. Tega spoštujemo, ste, bom rekel, vsaj
               tak optimist, da zdržite na tem ministrstvu ob vseh problemih, ampak da se
               pogovarjamo in sami ste rekli, da gre verjetno za to: bomo izsilili, ko bo čas. O tem
               se pogovarjamo, da vsa opozorila so bila pravočasna in to s strani stroke, da
               vrednotenje verjetno ni strokovno, ni najboljša trasa izbrana in to je cela zgodba.
               Nič nasprotovanja regijam, nič drugega kot to. Od tukaj naprej to ni bilo narejeno.
               To ni bilo narejeno in to boste težko dokazali, razen s poročilom od 2008 naprej,
               ampak na napačnih temeljih ste opravljali vse delo in na to smo opozarjali tudi pri
               vsaki razpravi in tudi to, da se zapravlja denar za študijo, za projekte in za to, da
               ne bo nič narejeno.</p>
               <p>In še nekaj glede civilne iniciative, spoštovani gospod minister. Tudi zato, kar
               vedno omenjate to nelegalno spremembo kmetijskih zemljišč v občini Braslovče. Tudi tu
               so vas opozorili s civilne iniciative! Ne vem, kateri gospod - v časopisu sem bral,
               kdo in preberite tudi, kakšni so bili odgovori vaših zaposlenih, koliko pritiska je
               bilo, da se je minister zavzel, da se je potem pogledalo in se je res ugotovilo, da
               ta prostorski red ni v redu in da ste ga dali v presojo na Ustavno sodišče. Verjetno
               z enim dolgim zamikom tako v vašem ministrstvu kot na ministrstvu za kmetijstvo, se
               pravi, lahko se samo bojimo, koliko je še takih primerov med 210 občinami. Kdo izvaja
               to kontrolo, kje so še tako iznajdljivi, s pomočjo katerih botrov se spreminja
               slovenska zemlja v zazidljive parcele, o tem je ta razprava. Ni spor med Šaleško in
               Savinjsko regijo, daleč od tega. Gre za to, kakšen imamo sistem planiranja, kakšne
               imamo vzvode, da nekateri pridejo do najboljših parcel in verjetno vsak, ki pogleda,
               lahko vidi, da se to v Sloveniji dogaja in da se pogovarjamo danes, da naj bi nekdo
               šel v zidanico in kar zaključil debato. Debata je pomembna in predvsem zato, da
               ohranimo ne samo kmetijska zemljišča, ampak našo zemljo. Hvala.</p>
            </sp>
            <sp xml:id="SDZ5-Redna-29-2011-06-14.sp181">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, takoj boste dobili besedo, samo jaz se bom vrnil na staro prakso.
               Ali gospod Posedel ali minister, vmes eden poslanec, to je bilo vedno tako. Izvolite,
               gospod minister. Ne. Bo poslanec. Hvala. To se pravi, gospod minister soglaša s to
               prakso.</p>
               <p>Gospod Barovič, imate besedo. Pripravi naj se gospa Črnugelj.</p>
            </sp>
            <sp xml:id="SDZ5-Redna-29-2011-06-14.sp182">

               <speaker>BOGDAN BAROVIČ:</speaker>

               <p>Spoštovani kolegi!</p>
               <p>Tale razprava je posledica bistvenega elementa, ki manjka. V izgradnji tretje
               razvojne osi, ki jo spremljam že vrsto let in jo znam na pamet, manjka bistveni
               element, to pa je razvojna komponenta.</p>
               <p>Prva študija, izdelana v Novem mestu, varianta 3, 9 in 10, na pamet jih poznam, je
               reševala razvojno in prometno komponento Koroške, tudi tega savinjskega dela,
               zasavskega dela, osrednjeslovenskega in Bele krajine – nihče ni nasprotoval. Politika
               je uničila projekt, ki je bil narejen, plačan iz evropskih sredstev. Kje je ta denar,
               kdo je zaslužil, še sedaj ne vemo. Narejen je bil drugi politični projekt. Jaz po
               pravici povem, da sem se že takrat v Novem mestu prepiral s takratnim županom
               Velenja, ki je rekel: "Videl boš. Os bo šla tam, kjer bomo mi rekli, ne pa, kar boste
               vi govorili!". To je resnica, ga lahko vprašate. Manjka razvojna komponenta. Gospod
               Žerjav je bil prometni minister in je bil na razgovoru tam, kjer je razvoj potreben
               in prometna povezava, dobro ve, ker je sam ponudil rešitev. Ker je povedal, da ta
               druga – nova je slaba, predraga. Danes pa smo priča drugemu prepiru zadnjih načrtov
               tretje razvojne osi. Prvi prepir še vedno traja, vprašajte občino Laško. Danes smo
               tukaj drugič in to upravičeno. Ne gre samo za gospoda Žarnića, danes bi pričakoval
               najmanj predstavnike ministrstva za promet, ministrstva za kmetijstvo in ministrstva
               za gospodarstvo, da bi sedeli tukaj in bi povedali, ta razvojna os prinaša razvoj.
               Komu? Neki občini, ki je dva kilometra od avtoceste? Ali pa tisti, ki ni v tretji
               razvojni osi, pa je 30 kilometrov od avtoceste? In nihče noče investirati v to
               občino, ker mu je ta prometna zagata prevelika ovira. Ni fer in ni pošteno. Tukaj sem
               danes potegnil za ministra za okolje in prostor. On je danes tukaj žrtev. Tistih, ki
               so pa odgovorni: minister za promet, minister za kmetijstvo in minister za
               gospodarstvo pa tukaj ni in jih nič ne briga razvoj. Koroška bi se razvijala, ne bi
               propadala tako kot je. Koroška bi imela prometno povezavo, enako bi bilo z Zasavjem,
               enako bi bilo z vso osrednjo Slovenijo in enako bi bilo s kolegi iz Bele krajine. In
               ne bi se kregali o predragih zemljiščih in ne bi imeli že drugega prepira. Poudarjam,
               v Laškem so in bodo težave in tukaj so težave. Štirikrat dražja varianta, ki pa
               razvoja ne prinese. Ali lahko še sploh govorimo o tretji razvojni osi? Toliko, kar se
               tega tiče. Tukaj jaz podpiram gospoda Posedela v celoti, ne samo proti gospodu
               Žarniću.</p>
            </sp>
            <sp xml:id="SDZ5-Redna-29-2011-06-14.sp183">

               <speaker>PODPREDSEDNIK FRANCE CUKJATI:</speaker>

               <p>Minister, želite?</p>
            </sp>
            <sp xml:id="SDZ5-Redna-29-2011-06-14.sp184">

               <speaker>DR. ROKO ŽARNIĆ:</speaker>

               <p>Hvala.</p>
               <p>Malo mi je zmanjkalo teksta, ker je že vse povedano. Namreč, ne čutim se kot žrtev in
               v veliko veselje mi je opravljati službo, ker je zelo zanimiva. To ni sarkastično,
               resno mislim.</p>
               <p>Moram povedati, da ta nadzor nad OPN in pa temi stvari je resda pri nas, vendar
               mislim, da to ni v redu, ker se mi istočasno pojavimo v dveh vlogah. Tako da ta
               zakonska rešitev ni najboljša. Zakaj so se pa te zahteve začele odvijati? Šele pred
               kratkim smo uspeli dobiti kvalificiranega člana, neko gospo pravnico, ki nam pri teh
               stvareh pomaga, da jih lahko izpeljemo. Gre za dolge postopke, tvegane postopke in
               zadeve morajo iti tako, kot je treba. Lahko že zdaj napovem, da boste še o dveh
               občinah v bodoče slišali, pa morda še kaj. Hvala lepa.</p>
            </sp>
            <sp xml:id="SDZ5-Redna-29-2011-06-14.sp185">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Črnugelj. Pripravita naj se gospod Mencinger in gospa Brunskole.</p>
            </sp>
            <sp xml:id="SDZ5-Redna-29-2011-06-14.sp186">

               <speaker>SILVA ČRNUGELJ:</speaker>

               <p>Hvala lepa za besedo.</p>
               <p>Današnji dan je, bi človek rekel, nekako dinamičen. Začel se je z neko zgodovinsko
               temo, kaj je za zgodovino, končal se bo z razvojem in razvojnimi osmi. Sicer pa, žal,
               kot je bilo v tem krasnem in prečudovitem eseju rečeno, zgodovina se nas je bore malo
               prijela in smo se zelo malo naučili. Statistika zelo veliko pove, ampak tisti, ki so
               ocenili umeščanje v prostor zlasti avtocest v Sloveniji in ki so vrednotili vse možne
               variante in kombinacije, smo se v Sloveniji odločili vedno, ampak res vedno za
               najdražje variante. Zakaj? To niso bile niti najbolj enostavne in ne take, ki bi se
               ne dotaknile kmetijskih zemljišč, ki jih imamo samo 23 % v Sloveniji. To je res in
               tega se moramo zavedati. In tu so posledice vsega tega. Točno se ve, koliko je to
               bilo takrat tolarjev, in danes se tudi ve, koliko je to danes evrov. Pa naj žalostno
               gledajo tisti, ki so na stvari takrat imeli možnost vplivati. Oziroma, rekla bom
               tako, zelo banalno je, res banalno je, da govorimo, da o prostorskem planiranju, o
               umeščanju v prostor odločajo politiki. Politiki mogoče tu in tam odločijo o nekem
               segmentu, o nekih malih prioritetah. Pri prostorskem planiranju, ki je tako zahtevno,
               zahteva toliko strokovnjakov, vam povem, da si ti strokovnjaki ne pustijo ravno
               blizu, in je morda tudi dobro, da ne. Sama sem se imela možnost pogovarjati ne le z
               enim, ampak s kar več ministri, in vem, koliko so dovolili, da se vpliva s
               strokovnimi argumenti druge stroke, pa to pri nekih takih banalnih objektih, kot so
               knjižnice. Ampak tako pomembni objekti kot so infrastrukturni objekti, ki so pomembni
               dejansko za razvoj celotnega gospodarstva, mislim, da politiki, zlasti pa ne
               parlamentarci, nanje bistveno ne moremo vplivati. Lahko z razpravami na nek način
               popestrimo, pa tudi morda pospešimo neke procese, vendar ti procesi so tako dolgi in
               tako dolgo načrtovani, da je stvar zagotovo nekje drugje. In če nekateri pravijo, da
               smo politiki za to odgovorni, vam z gotovostjo povem, da zelo malo njih oziroma ne
               veliko.</p>
               <p>Kaj je problem? Problem je, da pri vsakem še tako dobrem projektu, še tako dobri
               umestitvi znamo samo govoriti in videti slabo. Ne znamo povedati, kaj smo z vsemi
               temi infrastrukturnimi objekti dosegli, kaj smo obnovili, kakšna je kulturna
               dediščina, ki smo jo znali ohraniti, ker to je pa specifika Slovenije, in to zelo
               veliko, s težko muko. In je tu tudi druga stroka imela možnost vplivati. In to so
               dejstva. To so dejstva, mimo katerih enostavno ne moremo, in to moramo pač vedeti.
               Res pa je, da je Slovenija begala v teh obdobjih, pa ne samo v obdobju 20 let
               samostojnosti, ampak tudi prej, zaradi tega, ker ni imela strateško dobro razvojno
               naravnanih ciljev. Begala je na energetskem, kmetijskem, takem in drugačnem področju,
               in to je seveda pogojevalo tudi problem umeščanja v prostor raznoraznih
               infrastrukturnih objektov, ki so pa neskončno pomembni in so tudi zelo vplivali na
               vse ostale druge dejavnosti znotraj Slovenije. Imeli smo leto biodiverzitete, leto
               2010. Danes imamo leto oziroma to leto je leto gozdov. Lahko rečemo, da ob vsem, ko
               tako kritiziramo, nekaj smo pa le ohranili. V Evropi imamo eno najboljših
               biodiverzitet in nenazadnje tudi gozd, glede tega smo prvi, drugi ali tretji, imamo
               ga 66 % površine. Res je, da kmetijskih površin nimamo, imamo jih samo 23 %, ampak
               bistveno je pa to, da na prebivalca porabimo samo 90 m3 vode, in da druge razvite
               države, seveda, porabijo tudi stokrat več. Da pa tiste, ki so ekološko zelo
               ozaveščene in hkrati ene najbolj razvitih – recimo Danska –, pa samo 130. To se
               pravi, da v vsej tej politiki in vseh beganjih, ki jih je bilo zelo veliko v teh
               letih, smo vendarle ene stvari znali narediti tako, kot je treba. Statistika je
               neizprosna veda. Kolegica Brunskole bi rada tudi še kaj povedala, ker ob tem smo
               pustili nekatere osi in nekatere dele Slovenije puste, brez česar koli, zato naj Bela
               krajina dobi tudi svoj prostor, da kaj pove. Hvala.</p>
            </sp>
            <sp xml:id="SDZ5-Redna-29-2011-06-14.sp187">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Brunskole. Pripravi naj se gospod Žerjav.</p>
            </sp>
            <sp xml:id="SDZ5-Redna-29-2011-06-14.sp188">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni, spoštovani gospod minister, zaposleni na ministrstvu,
               predsedujoči, kolegice in kolegi!</p>
               <p>Danes imamo nekaj pestrih in zanimivih razprav. Prepričana sem, da nam območjem, ki
               potrebujemo ali razvojne osi, torej tretjo razvojno os, tretjo A, četrto razvojno os,
               torej kvalitetno prometno povezavo območij z osrednjo Slovenijo oziroma kvalitetno
               povezavo Republike Slovenije z drugimi državami, zagotovo nam ni vseeno, da se
               zadeve, kot je bilo nekajkrat danes rečeno, resnično vlečejo. Prav pa je, da se o
               zadevah pogovorimo. Če lahko ob tej priložnosti izrazim čisto svoje osebno mnenje, da
               nisem čisto prepričana in ne bi o tem rada preveč polemizirala, ali je bilo nujno
               treba v zvezi s tem danes na takšen način opraviti to razpravo, saj namreč ocena je,
               da bi se o tej zadevi posamezna območja pogovorila na nek drug način. Mogoče pa tudi
               to ni narobe. Naj povem, da ravno območje tretje razvojne osi južnega dela, kot je
               prej omenila kolegica Črnugljeva, je tisto, in kot je tudi gospod minister že
               povedal, da na južnem delu gre za širšo zadevo od lokalnega interesa. Gre za javni
               interes, torej državni in meddržavni interes. Vendar najbolj se bom o tem prepričala
               takrat, ko se bomo resnično lahko popeljali po tretji razvojni osi. Naj pa rečem, da
               tudi sama ocenjujem, da smo na dobri poti in glede na to, da bo tudi jutri razprava o
               Zakonu o razvojni podpori Beli krajini oziroma ker je Vlada sprejela program
               Pokolpja, kjer je med pomembnejšimi točkami s strani Ministrstva za okolje in prostor
               in Ministrstva za promet uvrščena ravno tretja razvojna os – južni del. Zatorej se
               tukaj želim javno zahvaliti Ministrstvu za promet, strokovnim sodelavcem, tukaj so
               prisotni, za velik trud in delo da so javne predstavitve in obravnave že bile
               izvedene. Ljudje ne samo da zahtevajo povezave, temveč si jih tudi resnično in od
               srca želijo. Naj pa povem, da sem prepričana, da tudi na delu območja od Štajerske,
               Savinjsko-Šaleške do Koroške na vseh območjih, kjer je morebiti odprtih še nekaj
               vprašanj, da tudi gredo stvari kljub vsemu po pravi poti. Prepričana sem, da se bodo
               zadeve razrešile na tej osi tudi na tem območju.</p>
               <p>Tretja razvojna os resnično lahko pomeni kvalitetnejši razvoj. V Beli krajini pa se
               ne soočamo le z razvojnimi osmi, ko velikokrat potencialni investitorji govorijo o
               cestah, v zadnjem času je pomembna točka tudi elektrifikacija, ko recimo na območji
               Semiča podjetje nikakor ne more dodatno zaposliti sto ljudi zato, ker je problem z
               ojačitvijo dobave električne energije za posebno proizvodnjo. Vendar sem prepričana,
               da se bo v okviru programa Pokolpja in tudi načrtov Ministrstva za gospodarstvo našel
               vir in posluh tudi za to zadevo. Kolegom, s katerimi pa je kolega Posedel postavil
               poslansko vprašanje ministru dr. Žarniću v zvezi s pozidavo kmetijskih zemljišč na
               trasi tretje razvojne osi oziroma hitre ceste Šentrupert–Velenje, pa želim čim
               prejšnjo razrešitev vseh morebitnih dilem na tem območju in predvsem razrešitev v
               dobrobit vseh, saj namreč, ko gremo v tujino, ugotavljamo, da 500 metrov ali pa
               kilometer dva, levo ali desno skoraj nekako ne opazimo. Vendar sama vem, da je bilo
               tudi na tretji razvojni osi- južni del za vsakih 100 ali 500 metrov veliko vprašanje.
               Tako da, želim razrešitev težav in sem prepričana, da je razprava izzvenela predvsem
               v smeri razreševanja zadev ne pa v smeri kakršnikoli konfliktov med koalicijskimi
               poslanci. Sem prepričana, da temu ni bilo tako, temveč v dobrobit državljank in
               državljanov Slovenije. Hvala.</p>
            </sp>
            <sp xml:id="SDZ5-Redna-29-2011-06-14.sp189">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod Posedel.</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-14.sp190">

               <speaker>ALOJZ (LOJZE) POSEDEL:</speaker>

               <p>Hala lepa.</p>
               <p>Naj zaključim s tem zadnjim stavkom kolegice Renate; sploh ne gre za spor med
               koalicijskimi poslanci glede na to, da se sliši, da bom kmalu v SD, bi to bilo
               nelogično. Glede vaše druge ocene: ne gre za spor med Savinjsko in Šaleško. To je
               napačna ocena na podlagi dialoga s kolegom Kontičem. Ni spora med Savinjsko in
               Šaleško. Gre za to, na kar, mislim, da je zelo dobro opozoril in pa povedal minister
               v zadnjem nagovoru. Ni dobro rešeno niti z zakonodajo niti s tem, da je nadzor nad
               tem, kaj se potem dogaja, v ministrstvu in zato pričakujemo zelo kmalu tudi konkretne
               rešite. Vemo, da ni nadzora, vemo da je zakonodaja tako zakomplicirana, da vas
               konkretno sprašujem, gospod minister, koliko od 210, 211, 212 občin ima sprejet
               občinski prostorski načrt? 29 od 220. Se pravi, še daleč od vseh. Roki se
               podaljšujejo in podaljševanje rokov pomeni odprt prostor za tiste, ki si upajo, za
               tiste, ki znajo in temu je namenjena ta razprava, da opozorimo, da je zakonodaja
               takšna, da omogoča vse, kar se kdo spomni. V eni občini je sprememba namembnosti tako
               razburila nekatere, da je ustanovljena komisija za proučevanje, kaj se dogaja z
               zemljišči: v Mestni občini Ljubljana. V vseh ostalih dvestotih občinah se o tem ne
               govori in sem prepričan, da je glede na to, kako je urejena zakonodaja, v marsikateri
               sredini hudo narobe, in da se prihaja do parcel, do posegov v prostor nezakonito in
               pa predvsem v škodo okolja. In tisto, kar ste povedali, da ni kadrov. Verjetno. To se
               premalo na glas pove, saj če se spremlja, koliko kvalitetnih kadrov je z Ministrstva
               za okolje in prostor šlo, nimamo podatka tudi, koliko jih je prišlo, ampak to mislim,
               da je problem, ki ga je treba povedati in pomagati ministru. Tudi zavračam tisto, da
               bi bil minister danes tarča. Jaz osebno s to razpravo in pa tisti, ki so glasovali
               zanjo, želimo pomagati, da se bo ta del okrepil zato, ker je nujno, da se okrepi
               nadzor, inšpekcija. V konkretnem primeru vsi, ki so bili kdaj župani ali pa tudi
               privatno, vemo, kakšne izkušnje z njimi imamo. Nezakonito odlaganje, na črno, ponoči,
               gradbenega materiala od porušene stavbe v gozd, kjer je potok in še zavarovano
               območje. Lahko bi povedal v mesecih, pa bi bilo predolgo, tako da bom rekel, da je
               ustavni problem rešen. Če je prišel gradbeni inšpektor, ker je šlo za gradbeni
               material, ni bil pristojen, ker je to v gozdu. Ko je prišel gozdarski inšpektor, ni
               bil pristojen zato, ker je tekel potok in je bil del materiala odložen v potok. Se
               pravi, nikoli ni bil pristojen pravi inšpektor in tega problema nismo rešili. Ljudje,
               ki so zaposleni na ministrstvu za kmetijstvo, ki poznajo teren, vozijo se po njem,
               vidijo posege na prva kmetijska območja, a ne reagirajo. In to so problemi, ki jih je
               treba reševati in zato mislim, da je ta razprava pravilna in da bo tudi minister, ker
               vidim, da se zaveda tega problema s kadri, s preobremenjenostjo nekaterih in potem
               tudi očitkov tistih, da na primer od Arsa ni soglasij, ni soglasij od posameznikov in
               da je to vprašanje treba odpreti in ga začeti tudi aktivno reševati. Hvala.</p>
            </sp>
            <sp xml:id="SDZ5-Redna-29-2011-06-14.sp191">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Žerjav, pripravi naj se gospod Bevk. Se odpoveduje. Gospod Bevk,
               pripravi naj se gospod Presečnik.</p>
               <p>Gospod Bevk, izvolite.</p>
            </sp>
            <sp xml:id="SDZ5-Redna-29-2011-06-14.sp192">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor, gospod minister s
               sodelavci!</p>
               <p>Umeščanje razvojnih osi nam res ne gre od rok. Pa to ni od danes, niti ne iz časa
               naše vlade. Sega kar nekaj časa nazaj. Spominjam se, ko je kolega Kontič postavil
               poslansko vprašanje v tej dvorani predsedniku takratne vlade Janezu Janši, mislim, da
               je bilo to enkrat leta 2006 in predsednik Vlade Janez Janša je takrat dejal, da bodo
               leta 2008 zasadili lopato na tretji razvojni osi. No, in vidite, ta lopata je še
               danes povsem čista.</p>
               <p>Tudi umeščanje ceste na trasi Cerkno–Gorenja vas na četrti razvojni osi se je začelo
               že leta 2006, ko je bil minister za okolje dr. Janez Podobnik in nekaj drugih
               prometnih ministrov se je v tem času zamenjalo in tudi še ničesar dokončnega se ni
               dogovorilo. Mislim, da bo prihodnji teden minister za promet dr. Vlačič šel na ogled
               tega odseka četrte razvojne osi med Cerknim in Gorenjo vasjo, kot smo se dogovorili
               na posebnem posvetu, ki sem ga februarja letos organiziral v Cerknem, kjer so bili
               tudi predstavniki Ministrstva za okolje in prostor, ki so natančno predstavili, v
               kateri fazi je ta projekt. Zato upam, da bodo te ceste oziroma razvojne osi čim prej
               umeščene v prostor. Tudi zaradi novih delovnih mest. Slišali smo, predvsem
               opozicijsko SDS: "Pokojninska reforma ni potrebna, ustvarite nova delovna mesta." Če
               bi vi ustvarili razvojne osi in jih umestili v prostor že v času vaše vlade, bi lahko
               danes SCT delal, ne pa da gre v stečaj. Tako, da delovna mesta se ne ustvarijo tako
               čez noč. 5, 6 let je treba, da lahko ustvariš neko delovno mesto. Bil sem na obisku v
               eni izmed družb v skupini Kolektor, kjer je približno 60 tisoč evrov dodane vrednosti
               na zaposlenega. In sem vprašal: V kakšnem času skreirate eno delovno mesto? "Ne čez
               noč," so rekli, kot ste vi v kampanji za ta referendum. 5, 6 let rabijo da ustvarijo
               eno delovno mesto. Je potrebna inovacija, je treba narediti orodja, je treba
               avtomatizirati proizvodnjo, je treba skleniti pogodbe s kupci in tako to gre. In tudi
               te razvojne osi, če bodo enkrat umeščene v prostor, so lahko tisti generator našega
               nadaljnjega razvoja, da bomo prišli tudi do teh velikih infrastrukturnih projektov in
               da bo lahko zelo veliko ljudi tudi zaposlenih na teh projektih in da bo mogoče
               pokojninska reforma vsaj takšna, kot je bila zdaj predlagana... <stage>/ znak za konec
               razprave/</stage>.. in ne takšna, kot se obeta.</p>
            </sp>
            <sp xml:id="SDZ5-Redna-29-2011-06-14.sp193">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Presečnik, pripravi naj se gospod minister.</p>
            </sp>
            <sp xml:id="SDZ5-Redna-29-2011-06-14.sp194">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik.</p>
               <p>Jaz sem danes že v mnenju poslanske skupine nakazal potrebo po čim hitrejšem pričetku
               izgradnje tretje razvojne osi v celotni, zagotovo celotni trasi, še posebej je pa
               zagotovo po vseh prometno-tehničnih študijah najbolj na udaru ali najbolj potrebna,
               najbolj kliče po tem, da se začne nekaj dogajati, pa navezava velenjskega
               industrijskega kompleksa na avtocesto. To je zagotovo tisti odsek, ki je najbolj
               potreben. Jaz nimam nič proti, če se kakšen odsek začne prej graditi, če bo prej
               pripravljen in obžalujem, da je na tem odseku, na katerem sem v začetku mislil, da bo
               sorazmerno malo problemov oziroma da jih sploh ne bo, a se je zdaj pokazalo v teh
               zadnjih letih, da jih je žal ogromno. Poslansko vprašanje je bilo zastavljeno v zvezi
               s pozidavo kmetijskih zemljišč na trasi tretje razvojne osi oziroma hitri cesti
               Šentrupert–Velenje, to je bilo osnovno vprašanje. In zdaj mi smo v teh dveh, treh
               urah govorili o vseh potrebnih in nepotrebnih stvareh, o vseh mogočih trasah, o vseh
               mogočih zaostankih na Ministrstvu za okolje in prostor, ki jih je treba tudi
               obravnavati, ampak jaz sem trdno prepričan, da ob neki drugi priliki. In tukaj se s
               kolegico Rihterjevo, ki je prej debatirala, v tem globoko strinjam, tudi v mojem
               izvajanju je bilo to rečeno, da tretja razvojna os se mora zgoditi in to zelo hitro.
               Nič nimam proti preverjanju, kakršnikoli ponovno presoji, ampak naj to rokovno ne
               ovira nadaljnjih postopkov, ki so nujni za to, da se ta trasa končno umesti in da se
               pričnejo aktivnosti najprej za sam odkup zemljišč in tako dalje in tako dalje, vse
               kar je pač treba za sam začetek gradnje. Do današnje razprave ni bilo nič rečeno, pa
               sem malo presenečen, o kakšni potrebi, da bi povezovali še srednji del tretje
               razvojne osi, pa južni del oziroma neke vrste zvezni potek, o tem sem jaz že davno
               razpravljal, da ne vidim nobene potrebe po zveznem poteku. Torej, če mi kakorkoli
               pripeljemo severni del do avtoceste, ga pripeljemo do avtoceste in potem zagotovo ni
               noben problem, da se neodvisno od tega lahko pogovarjamo o srednjem delu in če bo to
               nek zamik, ki je zamik na avtocesti, ne na travniku, to ne ovira ne same izgradnje ne
               bodoče uporabe te prometnice, kar je cilj. In jaz se zagotovo nikoli nisem vključeval
               v kakršnokoli politično preigravanje, tudi ne poznam osebno, torej nisem prebral
               vrednotenja posameznih variant, ne poznam tega vrednotenja, ker vedno poudarjam, da
               popolnoma zaupam, da bo stroka to vrednotenje opravila in da bodo tisti, ki so
               odgovorni za to, da bodo tudi na koncu speljali postopek tako kot je treba in najbrž
               je najslabša varianta, da se v tej dvorani zdaj prepiramo, kaj je prav in kaj ni
               prav. Ampak to bom pa iz mnenja poslanske skupine le poudaril: če kdo misli, da na
               kakršnikoli drugi varianti ne bomo uničili kmetijskih zemljišč, se moti. Če misli, da
               ne bo nasprotovanja, se moti. Predvsem bomo pa dosegli to, da smo spet dobri za par
               let, ampak teh par let ne pomeni dve leti, ampak zagotovo bistveno, bistveno več in
               pojdimo vprašat gospodarstvo - tisto, ki še daje kruh, tudi konec koncem nam -
               proračunu Republike Slovenije, firme, ki so še aktivne in žal jih je čedalje manj in
               če se bomo še njim izneverili, bomo najbrž v Sloveniji tanko piskali. Hvala lepa.</p>
            </sp>
            <sp xml:id="SDZ5-Redna-29-2011-06-14.sp195">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite. Pripravi naj se gospod Posedel.</p>
            </sp>
            <sp xml:id="SDZ5-Redna-29-2011-06-14.sp196">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Če ste mi že prijazno dali besedo. Mogoče bi sem samo s par informacijami o tistih
               OPN povedal. V medklicu sem rekel, da jih je 29 sprejetih, 50 jih je blizu sprejema,
               pri 120 se nekaj dogaja , se pravi, da je to 199 od 210, ki so vsaj v delu. Rok je
               potekel s 1. januarjem, vendar na iniciativo SOS in ZOS se bo to podaljšalo in zdaj
               je v pripravi zakon, da to podaljšamo tja do 1. junija 2012, da se še stvari uredijo,
               ki tečejo. Od takrat do konca 2013 pa se bo delalo samo na novih. In potem bo to
               končno. Toliko da to povem.</p>
               <p>Bi se pa zdaj rad zahvalil kolegu Jakobu Presečniku, ker mislim, da je povzel vse,
               kar smo rekli: kar koli delamo, kjerkoli so naše težave, cesto rabimo. Bolj ko bomo
               netolerantni, bolj ko si bomo delali težave, kasneje bo cesta in to se z vsakim dnem
               pozna v tej ljubi deželi. In strinjam se, da je to problem večjih ministrstev, samo
               upoštevajte, da jaz tukaj tudi kolege predstavljam in skušam tudi v njihovem imenu
               odgovarjati in verjemite, pa ne da bi zdaj to izpadlo čudno, ti kolegi, ki so bili
               imenovani, so tudi zaskrbljeni zaradi te zadeve in skušajo pomagati.</p>
               <p>Pa še nekaj za konec. Vsem vam bi se zahvalil, saj je to za mene ena od bolj
               dejavnih, kvalitetnih in bogatih razprav z zelo smiselnimi predlogi, mnenji z vseh
               strani. In za to se zahvalim. Hvala.</p>
            </sp>
            <sp xml:id="SDZ5-Redna-29-2011-06-14.sp197">

               <speaker>PODPREDSEDNIK FRANCE CUKJATI:</speaker>

               <p> Hvala.</p>
               <p>Gospod Posedel, izvolite.</p>
            </sp>
            <sp xml:id="SDZ5-Redna-29-2011-06-14.sp198">

               <speaker>ALOJZ (LOJZE) POSEDEL:</speaker>

               <p>Hvala lepa.</p>
               <p>Ob koncu res čas za čestitke in zahvale. Tudi sam se zahvaljujem vsem tistim, ki so
               glasovali za to, da je razprava bila, tudi gospodu ministru. Ponovno: ni bil tarča,
               ampak je pač minister tega ministrstva.</p>
               <p>Ponavljam tudi, da vprašanje in ta razprava ni bila namenjena in uperjena ne proti
               Šaleški, ne proti Koroški, ni bila politično motivirana, ni bila znotraj koalicijsko
               motivirana, ampak je bila motivirana predvsem s tem, kar ste vsi razpravljavci
               videli, da to je področje, ki je slabo urejeno, ki ima veliko pomanjkljivosti in zato
               tudi kliče po ukrepanju, da se tudi sam zavedam, da je treba traso čim prej zgraditi,
               da je pomembna za gospodarstvo in za razvoj in da si to želimo tudi mi. Vendar ne
               takšne in tam, kjer je povoženih največ kmetijskih zemljišč in ne tam, da bo zgrajena
               najdražja varianta.</p>
               <p>Za zaključek lahko rečemo, da danes ni odprta nobena nova dilema, ampak samo tista
               stara naj se reši, to pa je na gospodu ministru – da se naredi primerjava vrednotenja
               obeh tras. Tiste, ki jo je naročila Vlada, in pa potem tiste, ki jo je opravilo
               podjetje Urbis. Tam mislim, da je odgovor na vse te dileme in na dvom, ali je trasa
               pravilno umeščena in zakaj je toliko potencialno uničenih kmetijskih zemljišč in pa
               zakaj bo tako drag kilometer. Če, gospod minister, to zagotovite, bo uspeh te
               razprave zelo velik. Hvala.</p>
            </sp>
            <sp xml:id="SDZ5-Redna-29-2011-06-14.sp199">

               <speaker>PODPREDSEDNIK FRANCE CUKJATI:</speaker>

               <p> Hvala.</p>
               <p>Vsi prijavljeni razpravljavci, ki ste to želeli, ste dobili besedo. Ker pa čas,
               določen za razpravo, še ni potekel, sprašujem, ali želi na podlagi Poslovnika
               Državnega zbora še kdo razpravljati? Ne, ne vidim roke. Potem zaključujem
               razpravo.</p>
               <p>S tem zaključujem to točko dnevnega reda.</p>
               <p>Prekinjam 29. sejo Državnega zbora, ki jo bomo z glasovanjem nadaljevali čez pol ure,
               to je ob 18. uri.</p>
               <stage type="time">(Seja je bila prekinjena ob 17.32 in se je nadaljevala ob 18. uri.)</stage>
            </sp>
            <sp xml:id="SDZ5-Redna-29-2011-06-14.sp200">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverijo delovanje glasovalnih naprav. <title>Nadaljujemo s prekinjeno 11. točko dnevnega reda – tretja obravnava Predloga zakona o evropskih svetih
                  delavcev, redni postopek.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 66 poslank in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 13. točko dnevnega reda – prva obravnava Predloga zakona o dopolnitvah Zakona o
                  javnih cestah.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvah
               Zakona o javnih cestah je primeren za nadaljnjo obravnavo.</p>
               <p>Glasujemo. Navzočih je 67 poslank in poslancev, za je glasovalo 22, proti 41.</p>
               <p><stage>(Za je glasovalo 22.)</stage> <stage>(Proti 41)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda. <title>Nadaljujemo s prekinjeno 7. točko dnevnega reda – tretja obravnava Predloga zakona o spremembah in
                  dopolnitvah Zakona o nepremičninskem posredovanju, redni postopek.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženih amandmajev z dne 13. 6. 2011.</p>
               <p>Prehajamo na odločanje o amandmaju poslanskih skupin SD, Zares, DeSUS in LDS k 14.
               členu.</p>
               <p>Glasujemo. Navzočih je 66 poslank in poslancev, za je glasovalo 41, proti 21.</p>
               <p><stage>(Za je glasovalo 41.)</stage> <stage>(Proti 21.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmaju. Prehajamo na odločanje o predlogu zakona v
               celoti. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na matičnem delovnem telesu in na seji
               Državnega zbora, predlog zakona neusklajen.</p>
               <p>Obrazložitev glasu v imenu poslanske skupine? V imenu Poslanske skupine Slovenske
               demokratske stranke, Rudolf Petan.</p>
            </sp>
            <sp xml:id="SDZ5-Redna-29-2011-06-14.sp201">

               <speaker>RUDOLF PETAN:</speaker>

               <p>Hvala za besedo, gospod predsednik.</p>
               <p>Oglašam se zato, ker je prav, da povem, da naša poslanska skupina ugotavlja, da se v
               zadnjem času pojavljajo zakoni, ki nimajo kaj iskati v proceduri. Očitno gre za to,
               da neki lobiji pripravljajo vsebino, da bi se seveda priklopili tam, kjer se to da.
               Jaz ne bi šel v zgodovino, pa ne bom začel navajati, kateri so bili tisti zakoni,
               mislim, da je v zelo kratkem času prišlo kar nekaj takih in ta Zakon o
               nepremičninskem posredovanju je eden od njih. Osnovni namen tega zakona je bil, da se
               odpravijo marže na prodajo nepremičnin. V opoziciji in pa seveda v Slovenski
               demokratski stranki smo temu ostro nasprotovali in veseli smo, da so se temu
               pridružili tudi poslanci iz drugih poslanskih skupin, ki so ugotovili, da to res ne
               pelje nikamor, še posebej ne v tem času, ko bi se moral trg nepremičnin sprostiti. Na
               tak način pa se to seveda ne bi zgodilo in bi se mogoče razlike v ceni, pri nižanju
               cen seveda prelile v provizijo, kar ne bi prispevalo k znižanju cen nepremičnin. Da
               so tukaj res lobiji zadaj, se kaže v tem, da določenim rešitvam, ki smo jim bili
               priča na matičnem delovnem telesu, na Odboru za okolje in prostor, ko je vlada
               nasprotovala določeni rešitvi za fiducionarni račun, pa je kljub temu zadeva bila
               sprejeta in potem s strani koalicije bil vložen amandma, da se to črta, dan kasneje
               pa je prišel popravek, da se to ne črta, da ta amandma ostane. To resnično dokazuje,
               da vlada nekako ne nadzoruje tega, kar se dogaja z zakonodajo, ki prihaja v parlament
               in da če samo vlada temu nasprotuje, potem pomeni, da delujejo neki lobiji. Ravno
               zaradi tega mi nasprotujemo temu zakonu in menimo, da bi se tak način vlaganja
               zakonodaje, ki jo predlagajo nekateri lobiji, da bi morali s tem prekiniti, kajti to
               ne pelje nikamor in prav gotovo ne koristi sedanji situaciji, ko bi se stvari morale
               normalizirati, je pa vedno več stvari, ki jih uravnavajo lobiji ne pa vlada. Hvala
               lepa za to. Mi tega ne podpiramo.</p>
            </sp>
            <sp xml:id="SDZ5-Redna-29-2011-06-14.sp202">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo o predlogu zakona v celoti. Navzočih je 67 poslank in poslancev. Za je
               glasovalo 49, proti 18.</p>
               <p><stage>(Za je glasovalo 49.)</stage> <stage>(Proti 18.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 9. točko dnevnega reda – druga obravnava predloga Zakona o spremembah
                  Zakona o graditvi objektov v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: "Predlog Zakona o spremembah
               Zakona o graditvi objektov ni primeren za nadaljnjo obravnavo." Obrazložitev glasu v
               imenu Poslanske skupine SDS, Rudolf Petan.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp203">

               <speaker>RUDOLF PETAN:</speaker>

               <p>Hvala za besedo.</p>
               <p>Tukaj imamo sedaj, hvala bogu, dva taka zakona, enega za drugim. Tudi to je eden od
               zakonov, ki ne bi smel biti v obravnavi in tudi tukaj lahko povem, da je dobro, da
               smo na odboru skupno ugotovili, da takšen zakon ni primeren in da ga bomo skupno
               zavrnili. Torej, res se moramo vprašati, s čim se ukvarjamo zadnje čase v Državnem
               zboru. Jaz bi pritrdil tistim, ki malo za šalo in malo zares pravijo, da pri tem tako
               grozno pomembnem zakonu kot je ta, da bi verjetno moral predsednik vlade vezati nanj
               zaupnico, ampak pravim, da nekateri samo tako pravijo, nekateri bolj za šalo in malo
               zares. Mi bomo podprli takšen sklep. Hvala.</p>
            </sp>
            <sp xml:id="SDZ5-Redna-29-2011-06-14.sp204">

               <speaker>PREDSEDNIK DR. PAVEL GANTAR:</speaker>

               <p>Obrazložitev glasu v imenu Poslanske skupine Socialnih demokratov, Breda Pečan.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-14.sp205">

               <speaker>BREDA PEČAN:</speaker>

               <p>Hvala lepa.</p>
               <p>Da ne bi izzvenelo, da gre tukaj tudi pri tem zakonu za neke lobistične poteze, bi
               rada povedala, da smo verjetno na odboru prišli do zelo podobnega razmišljanja čisto
               vsi predstavniki vseh poslanskih skupin. Namreč, zakon kakršen je, Zakon o graditvi
               objektov, tako ali tako že sedaj dovoljuje gradnjo v lastni režiji in je samo stvar
               inšpekcij, tako gradbene kot delovne kot tudi kakšne druge še zraven, ki lahko
               preverjajo, ali je gradnja resnično v lastni režiji ali ne. Zakon že sedaj predpisuje
               gradbeni nadzor, se pravi, da ni treba, da se to še zaostruje in zaradi tega je ta
               zakon bil nepotreben. Če bi ga sprejeli in če bi ga danes obravnavali kot predlog
               zakona, ki je primeren za obravnavo, bi na koncu prišli do tega, da bi ugotovili, da
               popolnoma po nepotrebnem vznemirjamo celotno slovensko volilno telo. In zato smo mi
               tudi bili proti temu, da bi ta zakon šel naprej in smo – moram reči – soglasno
               štirinajst glasov za in nihče proti bili za to, da zakon ni primeren za nadaljnjo
               obravnavo in zato bo tudi seveda naša poslanska skupina zdaj glasovala za takšen
               sklep. Hvala.</p>
            </sp>
            <sp xml:id="SDZ5-Redna-29-2011-06-14.sp206">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Franco Juri v imenu Poslanske skupine Zares, se opravičujem, nisem
               videl.</p>
            </sp>
            <sp xml:id="SDZ5-Redna-29-2011-06-14.sp207">

               <speaker>FRANCO JURI:</speaker>

               <p>Hvala za besedo.</p>
               <p>Vem, da ni nujno in da bi lahko glasovali, kajti tokrat bomo soglasno zavrnili zakon
               tako da glasujemo za tak sklep. To je bilo jasno od samega začetka, mi smo se
               opredelili kot poslanska skupina že na začetku postopka oziroma še preden bi se začel
               postopek, smo odsvetovali vladi, da pride v Državni zbor s takšnim zakonom, ker nima
               smisla, je samo izguba časa in bomo vsi glasovali proti.</p>
               <p>Vlada je storila to po liniji najmanjšega odpora glede na to, da se je pogajala z
               drugo kategorijo, torej z Obrtno-podjetniško zbornico Slovenije in z Gospodarsko
               zbornico Slovenije. Ampak dejstvo je, da je ta zakon nepotreben, verjetno Vlada ni
               pričakovala, da ga bomo navdušeno podprli in to kaže na pomen delitve oblasti torej
               zakonodajne oblasti in izvršilne oblasti; v temu primeru zakonodajna oblast jasno in
               enotno pove takšnemu zakonu "ne".</p>
               <p>In za sklep bo glasovala tudi Poslanska skupina Zares.</p>
            </sp>
            <sp xml:id="SDZ5-Redna-29-2011-06-14.sp208">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še katera od poslanskih skupin obrazložiti svoj glas? To je že bilo storjeno,
               gospod Tanko. Želi kdo v svojem imenu obrazložiti svoj glas? Predvsem se takrat
               obrazlaga v svojem imenu, kadar je glas nasproten od stališča poslanske skupine.
               Prosim, gospod Tanko.</p>
            </sp>
            <sp xml:id="SDZ5-Redna-29-2011-06-14.sp209">

               <speaker>JOŽE TANKO:</speaker>

               <p>Hvala lepa za besedo.</p>
               <p>Zakon ni potreben, tudi predlagatelj ni potreben, zato bom glasoval za sklep in bi
               tudi za predčasne volitve. Hvala lepa.</p>
            </sp>
            <sp xml:id="SDZ5-Redna-29-2011-06-14.sp210">

               <speaker>PREDSEDNIK DR. PAVEL GANTAR:</speaker>

               <p>Hvala lepa. No, to je bila tudi obrazložitev na zalogo, hvala lepa.</p>
               <p>Želi še kdo? Torej prehajamo na glasovanje.</p>
               <p>Glasujemo. Navzočih je 67 poslank in poslancev, za je glasovalo 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je Državni zbor sklep sprejel, zato je zakonodajni postopek o predlogu
               zakona končan.</p>
               <p>S tem zaključujem to točko dnevnega reda.</p>
               <p>Prekinjam 29. sejo Državnega zbora, ki jo bomo nadaljevali jutri ob 10. uri. Hvala
               lepa in nasvidenje. <stage type="time">(SEJA JE BILA PREKINJENA 14. JUNIJA 2011 OB 18.12.)</stage>
               </p>
            </sp>
         </div>
      </body>
   </text>
</TEI>