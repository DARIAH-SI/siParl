<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-14-2010-03-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|B392FEE2101BA3C5C1257950002741C4</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=B392FEE2101BA3C5C1257950002741C4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-14-2010-03-05.DZ" n="14">
               <name>Redna</name>
               <date when="2010-03-05"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-14-2010-03-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 14. seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 10. uri.</stage>


            <sp xml:id="SDZ5-Redna-14-2010-03-05.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje.</p>
               <p>Pričenjam z nadaljevanjem 14. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               mag. Andreja Rihter, Melita Župevc, Gvido Kres, Milenko Ziherl, Ljubo Germič, Vili
               Rezman, dr. László Göncz in Samo Bevk od 15.30 dalje. Vse prisotne lepo
               pozdravljam!</p>
               <p>Spoštovani. Dovolite mi, da danes pred 1. točko dnevnega reda spregovorim nekaj
               besed.</p>
            </sp>
            <sp xml:id="SDZ5-Redna-14-2010-03-05.sp2">

               <speaker>DR. PAVEL GANTAR:</speaker>

               <p>Spoštovani predstavniki Vlade, cenjeni kolegice in kolegi poslanci, spoštovani
               gostje, državljanke in državljani.</p>
               <p>Letos bomo obeležili obletnice številnih dogodkov, ki so se zgodili pred 20. leti.
               Leto 1990 je bilo za našo osamosvojitev in demokratizacijo odločilno in prelomno. V
               tem letu se je zgodilo mnogo bolj ali manj odmevnih dogodkov, verjamem pa, da so vsi
               pomembno vplivali na razvoj in potek procesa osamosvajanja in da brez teh procesov
               danes, verjetno, ne bi imeli lastne države. Pred 20. leti, 7. in 8. marca 1990, so
               bili v slovenski republiški ustavi sprejeti amandmaji, ki so pomembno zaznamovali
               nadaljnjo pot osamosvajanja. Zato mi dovolite, da spregovorim nekaj besed.</p>
               <p>Konec 80. let je val demokratizacije zajel tudi Slovenijo, ki je v tem času doživela
               in doživljala korenite družbene in politične spremembe. Večnacionalna jugoslovanska
               država se je zaradi nakopičenih gospodarskih problemov, zaostrenih medrepubliških
               odnosov znašla v hudi politični, gospodarski ter socialni krizi. Povezave med
               republikami so začele slabeti in so postajale ohlapnejše. V ospredje so namesto
               povezovalnih elementov vse bolj vstopali razdruževalni dejavniki ter krhali
               mednacionalno in politično ravnovesje. Politične posledice padca Berlinskega zidu so
               tudi pri nas okrepile ideje o samostojnem odločanju, o demokraciji, političnem
               pluralizmu in morebitni neodvisni državi. Tako okrepljena samozavest slovenskega
               naroda se je začela izražati tudi v vse odločnejših zahtevah po drugačni državni
               ureditvi, ki bi Sloveniji omogočila večjo neodvisnost in samostojnost pri odločanju o
               lastni usodi in prihodnosti. Samostojnejše urejanje lastnih zadev, pa je zahtevala
               ustrezno pravno podlago. Zato je Skupščina Socialistične republike Slovenije 7. in 8.
               marca 1990 sprejela amandmaje k republiški ustavi, ki so bistveno spremenili notranjo
               ustavno ureditev takratne Republike Slovenije. Četudi te spremembe niso neposredno
               posegle na področje odnosov v federaciji, so pa pomembno vplivale na nadaljnji potek
               osamosvajanja Slovenije. Z omenjenim ustavnimi dopolnili je bil namreč iz imena
               Socialistične republike Slovenije črtan pojem "socialistična". Na novo so bila
               določena temeljna načela ustave, spremenjen je bil način predlaganja kandidatov za
               republiško skupščino, Predsedstvo Republike Slovenije in Predsedstvo SFRJ, določbe v
               pristojnosti zborov Skupščine Republike Slovenije pa so bile spremenjene tako, da v
               vseh najpomembnejših odločitvah odločajo zbori enakopravno oziroma na skupni seji.
               Poleg teh dopolnil je Skupščina istočasno sprejela tudi posebno deklaracijo o
               urejanju razmerij, ki so imela splošen pomen za Slovenijo. S to deklaracijo, v kateri
               je bilo med drugim ugotovljeno tudi, da se v obstoječih razmerah Ustava SFRJ in
               pravne obveznosti v zvezi z zakonodajo ne uresničujejo, je Skupščina Izvršnemu svetu
               naročila, naj pripravi konfederalni načrt o ureditvi Jugoslavije, kar je ta do konca
               mandata tudi storil.</p>
               <p>Spoštovani! Sprejem omenjenih ustavnih dopolnil in deklaracije, danes morda ne sodi
               med najbolj odmevne in najbolj prepoznavne dogodke tistega za našo samostojnost in
               dekomratizacijo sicer ključnega obdobja. Lahko bi kdo utegnil tudi označiti te
               spremembe za obrobne, vendar celoten proces osamosvajanja in demokratizacija dejansko
               niso bile zanemarljive. Napovedovali so usmeritev v nov politični sistem, drugačno in
               bolj demokratično politično ozračje, navsezadnje prve svobodne parlamentarne
               večstrankarske volitve aprila 1990, ki so pomenile eno izmed faz na naši poti
               samostojnost, ki smo si jo morali šele izboriti. In zato si zaslužijo pozornost, da
               se spomnimo nanje tudi ob današnjem dnevu. Hvala za pozornost. ...<stage>/Aplavz./</stage>...</p>
            </sp>
            <sp xml:id="SDZ5-Redna-14-2010-03-05.sp3">

               <speaker>PREDSEDNIK DR. PAVEL GANTAR:</speaker>

               <p>Prehajamo na <title>16. TOČKO DNEVNEGA REDA - NA PRVO OBRAVNAVO PREDLOGA ZAKONA O
                  POKRAJINAH, redni postopek.</title> Predlog zakona je v obravnavo zboru predložila
               skupina 26. poslank in poslancev, s prvo podpisanim Jožetom Tankom. V zvezi s tem
               predlogom zakona je skupina 27. poslank in poslancev s prvo podpisanim Jožetom Tankom
               zahtevala, da Državni zbor opravi splošno razpravo.</p>
               <p>Besedo dajem predstavniku predlagatelja zakona Jožetu Tanku za dopolnilno
               obrazložitev predloga zakona. Prosim.</p>
            </sp>
            <sp xml:id="SDZ5-Redna-14-2010-03-05.sp4">

               <speaker>JOŽE TANKO:</speaker>

               <p>Hvala lepa. Lep pozdrav vsem prisotnim!</p>
               <p>Pred dvema dnevoma, v sredo, smo obravnavali v Državnem zboru predlog deklaracije o
               usmeritvah za delovanje Republike Slovenije v institucijah Evropske unije. In tu
               zadaj je sedela cela Vlada, na čelu s predsednikom gospodom Borutom Pahorjem.
               Prisotnih je bilo nekaj ministrov in državnih sekretarjev. Iz resorja, ki je lokalni
               samoupravi v lanskem letu povzročil največ škode, ker niso bili izpeljani razpisi, pa
               sta bila prisotna tako minister gospod Gaspari kot njegova državna sekretarka gospa
               Jerina.</p>
               <p>Danes, ko obravnavamo pomemben razvojni projekt, pa je prisotno samo Ministrstvo za
               lokalno samoupravo. Da so pokrajine res razvojni projekt je razvidno tudi iz
               normantivnega programa Vlade za leto 2009. V ta dokument, ga je Vlada uvrstila, torej
               ga je dala na semafor svojih letnih aktivnosti, svojega letnega programa. Vendar 10.
               12., ko je bil rok za predložitev pokrajinske zakonodaje, ni bilo na mizi nič. Zato
               smo se potem tudi v naši poslanski skupini odločili, da sami vložimo predlog te
               zakonodaje.</p>
               <p>Predsednik Vlade je tedaj takoj pohitel z izjavo, da pokrajine niso več prioriteta,
               da je to za Slovenijo predrag projekt, vendar je kljub vsemu nekaj dni kasneje
               minister Gjerkeš obiskoval poslanske skupine in predstavljal pokrajinski zemljevid.
               Ker ni pokrajin, je prav gotovo kar veliko posledic, to se pravi ni izvedena
               razdelitev pokrajinizacije Slovenije, niso razdeljene pristojnosti, niso prenesene
               pristojnosti, omejeno oziroma zelo centraliziranjo je razpolaganje z državnimi
               sredstvi, namenjenim regionalnemu razvoju, ni razpisov in podobno. Skratka, veliko
               težav.</p>
               <p>V naši poslanski skupini smo mnenja, da je tem problemom možno narediti konec in jim
               je treba narediti konec. Zato je tudi treba sprejeti pokrajinsko zakonodajo, sicer se
               celotno odločanje o usodi sredstev za lokalne skupnosti vrti okoli Gregorčičeve in pa
               ljubljanskega Rotovža. Vsi ostali pa so dejansko umaknjeni in odstranjeni iz tega
               koncepta. Da gre na tem področju upravljanja z regionalnimi, občinskimi in lokalnimi
               sredstvi za sistemski pristop, kaže tako sprejem Zakona o razvojni pomoči Pomurju, ki
               smo ga sprejeli. Še pred tem smo sprejeli Zakon o glavnem mestu in določili poseben
               status mesta Ljubljane, oziroma ste ga določili, Mestni občini Ljubljana je na zelo
               neobičajne načine omogočeno prihaja do sredstev. In danes je tretja modifikacija
               pristopa k urejanju regionalnih zadev. Ustanavlja se namreč Razvojni svet za Belo
               krajino in Kočevsko, ki naj bi tema dvema področjema pomagal iziti iz razvojnih
               težav. To je pa tudi nova nekonsistentnost, kajti ob zadnjem obisku Vlade v Beli
               krajini in na Ribniško-Kočevskem je bilo dogovorjeno in je predsednik Vlade obljubil,
               da se bo na tem področju nekaj storilo, vendar je to storil tako, da je en segment,
               to je Ribniško, iz tega razvojnega sveta v celoti izločil. In zdaj ne vem, ali je to
               strokovna odločitev, da je Ribniško, ki je naravna celota tega območja, izločeno, ali
               gre za politično odločitev. Najbrž gre za politično odločitev.</p>
               <p>Skratka, spoštovani, če hočemo na tem področju narediti nekaj sistemskega, nekaj
               celovitega, nekaj resnega, potem je treba sprejeti pokrajinsko zakonodajo. Žal pa
               tisti, ki ni naredil ničesar, ki je kršil svoje zaveze, ki je kršil svojo obljubo, ki
               ni prižgal zelene luči na svojem semaforju, ki ne dela, ki najbrž tudi ni sposoben
               tega predlagati, napiše za zakonodajo, ki je predložena, celo negativno mnenje.
               Skratka, smo v zelo neobičajni situaciji. Ta, ki je napisal to negativno mnenje k
               predloženi zakonodaji, pa je Vlada Republike Slovenije, Vlada, ki jo vodi gospod B.
               P., gospod Borut Pahor. Skratka, tisti, ki ne dela, piše celo mnenja. Mislim, da bi
               se, če drugega ne, vsaj vzdržal, da niti mnenja ne bi napisal. Hvala lepa.</p>
            </sp>
            <sp xml:id="SDZ5-Redna-14-2010-03-05.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem za uvodno obrazložitev mnenja predstavniku Vlade dr. Henriku
               Gjerkešu, ministru brez resorja, odgovornemu za lokalno samoupravo in regionalno
               politiko.</p>
            </sp>
            <sp xml:id="SDZ5-Redna-14-2010-03-05.sp6">

               <speaker>DR. HENRIK GJERKEŠ:</speaker>

               <p>Spoštovani predsednik, spoštovane poslanke in poslanci!</p>
               <p>Veseli me, da je predstavnik predlagateljev zakona, o katerem bomo danes opravili
               splošno obravnavo, detektiral rezultat, ki ga moramo vsi skupaj doseči. Seveda je pa
               vprašanje, kakšna je optimalna pot do tega. Mislim, da je današnja razprava eden od
               kamenčkov v tem mozaiku, s katerim tlakujemo pot do našega skupnega cilja. In veseli
               me, da je tudi predlagatelj na tak način to obrazložil.</p>
               <p>Predlog zakona o pokrajinah, o katerem bomo danes opravili splošno obravnavo, je
               kljub temu, da na dovolj korekten način ureja pravne, institucionalne, organizacijske
               in funkcionalne vidike pokrajin na ravni med državo in občinami treba obravnavati kot
               del celote, ki pa temelji na neprimernem konceptu regionalizacije, to je ustanovitvi
               pokrajin, sorazmerno majhnim območjem in sorazmerno majhnim številom prebivalcev. To
               bi bilo močno različno od pokrajine do pokrajine, zato bi bile to pokrajine z
               omejenimi razvojnimi potenciali, omejeno možnostjo lastnega gospodarskega razvoja,
               večjo odvisnostjo od centralne ravni in omejeno regionalno avtonomijo. Takšnega
               koncepta Vlada ne podpira. Povezanost Predloga zakona o pokrajinah s konceptom
               manjših pokrajin izhaja iz določb, ki urejajo področje izvirnih nalog pokrajine. To
               je nalog regionalnega pomena in lokalnih zadev širšega pomena, ki jih opredeljuje
               prepodrobno in neuravnoteženo, ter zato omejujoče.</p>
               <p>Vlada meni, da predlog zakona v teh določbah poudarja predvsem upravno
               administrativno in servisno funkcijo pokrajine. Regulatorno in pospeševalno funkcijo,
               ki sta najpomembnejši za uresničevanje potreb interesov prebivalcev pokrajin na
               področju njenih izvirnih nalog regionalnega pomena, pa omejuje. V skladu s
               predlaganim zakonom bi pokrajine ob ustanovitvi ali najpozneje v dveh, treh letih
               postale univerzalne izvajalke nalog iz državne pristojnosti, ki jih sedaj uporabljajo
               organi državne uprave. Tudi inšpekcije, kar bi močno vplivalo na samoupravni značaj
               pokrajin. Omejevanje z Ustavo določenega pomena in vsebine pokrajinske samouprave,
               samostojnosti in neodvisnosti pokrajin kot posebnega politično upravnega,
               teritorialnega sistema, pa je posebej razvidno iz postavljenih razmerij med pokrajino
               in občinami na njenem območju. Določba, ki ureja svet občin, sicer formalno kot
               posvetovalni organ pokrajinskega sveta, dejansko pa kot organ, ki lahko prepreči
               sprejemanje sklepov, odločitev pokrajinskega sveta, je v nasprotju s temeljnimi
               načeli lokalne samouprave. Vlada meni, da je utemeljena ustanovitev velikih pokrajin,
               pri čemer je glede sprejemanja odločitev pokrajinskih organov z njihovo sestavo treba
               zagotoviti vpliv ožjih območij pokrajin. Vendar na način, ki ne bo posegal niti v
               samostojnost pokrajin, niti v samostojnost občin.</p>
               <p>Vlada podpira postopnost procesa decentralizacije, to pomeni postopnega prenosa nalog
               na pokrajine in vzporedno s tem tudi postopnega določanja virov financiranja teh
               nalog z načelom koneksistete. Pokrajine bi najprej opravile naloge, ki so vezane na
               razvoj širših območij, torej naloge kohezijskega značaja.</p>
               <p>Iz navedenih razlogov Vlada Republike Slovenije ne podpira nadaljevanje obravnave
               tega zakona. Če pa omenim še danes prvo sejo razvojnega sveta za Belo krajino in
               Kočevsko, vas moram obvestiti, da bom čez tri ure začasno moral zapustiti današnjo
               obravnavo, nadomestila me bo državna sekretarka, ki bo znala povedati odgovore na
               vaša vprašanja in dileme, se bom pa vrnil po končani seji Razvojnega sveta. In še
               enkrat poudarjam, ne samo za Belo krajino, ampak za Belo krajino in Kočevsko. Hvala.
            </p>
            </sp>
            <sp xml:id="SDZ5-Redna-14-2010-03-05.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prehajamo na predstavitev stališč poslanskih skupin. Stališče Poslanske
               skupine Slovenske ljudske stranko bo predstavil Franc Pukšič. Prosim.</p>
            </sp>
            <sp xml:id="SDZ5-Redna-14-2010-03-05.sp8">

               <speaker>FRANC PUKŠIČ:</speaker>

               <p>Lep dober dan, kolegice in kolegi, gospod minister s sodelavko in sodelavci, gospod
               predsednik Državnega zbora!</p>
               <p>Res je, da bi verjetno bil ta parlament še bolj prazen danes, v kolikor ga ne bi
               zapolnjevali kolegi poslanci župani, ker procentualno gledano nas je vedno največ v
               Državnem zboru. No, in če boste še te nagnali ven, potem bo res prazen parlament.
               Začnimo s Predlogom zakona o pokrajinah. Gospod minister je prišel pred nekaj
               trenutki pred to govornico in je povedal, da tega "skrpucala" Vlada ne podpira.</p>
               <p>Spoštovane kolegice in kolegi, mi pa le pričakujemo od Vlade, da bo prišla pred
               parlament in slovensko javnost in bo povedala, kaj ona podpira, kaj ona želi. Vendar
               ne s tremi, štirimi retoričnimi stavki, ampak s konkretnimi dejanji. Res pa je,
               mimogrede za tehnologijo, če že hočeš o nečem eksaktno govoriti, dati na papir, potem
               je najmanj, kar že moraš narediti, to znotraj svoje ljubljene koalicije uskladiti,
               saj tvoja ljubljena koalicija ti mora to podpirati. Ta vladna koalicija nima niti
               enega samcatega predloga, nima ga, pa ne zato, ker ga ne bi znala narediti, ampak
               zato, ker imajo vse štiri koalicijske stranka vsaka svoj pogled na ustanavljanje
               pokrajin. Skratka, nimajo niti usklajenega koalicijskega predloga. Podpirajo velike
               pokrajine, torej, velike države, velike pokrajine. Potem bi lahko rekli, da bi
               pravzaprav bila ena od najuspešnejših držav na tej zemeljski obli ena izmed
               največjih, to je Kitajska. In takšne male državice, med katerimi je tudi Slovenija,
               pravzaprav ne bi imele kaj iskati. Potem bi lahko rekli, da so velike občine
               najuspešnejše, in manjše občine, kot je občina mojega prijatelja Gumzarja, ne bi
               imele tukaj kaj iskati. Je pa definitivno ena izmed najboljših med slovenskimi
               občinami. Torej, velike pokrajine - to ni nič, treba je povedati koliko. Možnosti od
               3 do 15. Gradiva je kolikor hočete, vendar najprej se morate zmeniti znotraj
               koalicije in potem priti pred opozicijo in poskušati to z opozicijo to uskladiti.
               Vendar, ker se niti znotraj koalicije ne uskladite, ne morete uskladiti, ste prišli v
               tisto fazo, slovenski kmet bi rekel: "Obujanje crknjenega konja", v fazi v kateri smo
               bili leta 1999, ko je bil predlog o Koroški pokrajini, ko je bil leta 2000 predlog o
               Posavju, ko je bil leta 2000 predlog o Beli krajini, ko je bil leta 2000 predlog o
               Severnoprimorski pokrajini, potem Zakon o pokrajinah, potem leta 2000 pokrajinske
               spodbude Podravja, potem Zgornjesavinsko-Šaleške in tako dalje.</p>
               <p>Skratka to ni to, kar bi pravzaprav moralo biti. No, in kaj se je zgodilo? Zgodilo se
               je, da je bilo tako v strategiji Republike Slovenije za vključevanje v Evropsko unijo
               kot usmeritev in ukrep politike iz sredstev predvidena vzpostavitev pokrajin kot
               vmesne ravni teritorialne upravne organiziranosti, ki bi lahko delovala kot partner
               evropskim strukturnim skladom ter v čezmejnem regionalnem sodelovanju in poudarjeno,
               da je regionalizacija nujna podlaga za hitrejši, boljši in uravnotežen Slovenije. Od
               kdaj je lahko prišla ta zakonodaja v pogon? Najprej je bilo treba spremeniti ustavo
               in od leta 2006 naprej, ko se je spremenila ustava, da pokrajine ne nastanejo od
               spodaj navzgor, ampak od zgoraj navzdol, se je torej to zgodilo in to tudi naredilo.
               Od takrat naprej je Vlada, ki je bila za to odgovorna, vse pripravila in to
               zakonodajo v celoti pripeljala v Državni zbor in tudi stvari uskladila z
               opozicijo.</p>
               <p>Lizbonska strategija, ki so jo sprejeli marca leta 2000 na vrhu Evropskega sveta v
               Lizboni, je bil dokument, v katerem je bilo zapisano, da je razvojna vizija skupnega
               evropskega prostora in se glasi, potem je bila v Göteborgu<stage>(?)</stage> še naslednje leto 2001
               nekoliko popolnjena tako z okoljem kot s trajnostnim razvojem. V tej Lizbonski
               strategiji je zapisano, da mora do leta 2010 Evropska unija postati najbolj
               konkurenčna in dinamična na znanju temelječem gospodarstvu na svetu. Ali je? Ali
               Slovenija temu sledi? Kje smo, se vprašajmo danes? Torej, spodbujanje gospodarske
               rasti s številčnejšimi in boljšimi delovnimi mesti ter z močnejšo socialno kohezijo.
               Ali pomenijo ta delovna mesta danes to, kar se dogaja, da delavci delajo tako, kot je
               bilo rečeno, kot so delali nekoč v tako imenovanem v sužnjelastniškem veku? Ali so to
               boljša delovna mesta in močnejša socialna kohezija, ko si podjetniki s 50, 70
               zaposlenimi ljudmi jemljejo življenja, zato ker ne vidijo izhoda iz krize, zato ker
               nek megalomanski projekti, ki nastanejo brez finančnega pokritja, spravijo ljudi v
               obup? Zato ker se jim situacije ne podpišejo in priznajo? Kjer smo, se sprašujem?</p>
               <p>V zvezi s tako zapisanimi štirimi programskimi področji bi bilo nujno potrebno, če bi
               se hotelo temu slediti, da si bi države članice morale prizadevati za okrepitev
               pospeševanja razvoja ustvarjalnosti in podjetnosti. S spremembo ustave in s pripravo
               zakonodaje, šest zakonov za ustanovitev pokrajin, je nastavek bil narejen. Tu piše,
               da bi države morale poskrbeti za kulturno dediščino in bogastvo, kar bi moralo
               postati ena središčnih točk gospodarskega razvoja v Evropi. In za Evropo je ključnega
               pomena vlaganje v človeške vire. V začetku leta 2010, torej po 10 letih Lizbonske
               strategije, pa govorimo o sužnjelastniškem pristopu in načinu. Govorimo o tragedijah,
               ki se dogajajo na posameznih gradbiščih. In govorimo o nerazpisani možnosti za
               koriščenje evropskih sredstev, pa še takrat, ko to Vlada naredi, ko se lokalne
               skupnosti prijavijo, prinesejo projekte, pripeljejo v Ljubljano, jim sporočijo, da so
               jih zaustavili, zato ker je sama sprejela neko uredbo, ki je ne more izvesti.
               Kolegice in kolegi, to je enostavno nepojmljivo, tega svet ni videl in tega si človek
               ne more predstavljati, da po 10 letih sprejetja Lizbonske strategije in 9 letih
               dopolnjene v Götebokgu se dogajajo takšne zadeve.</p>
               <p>Poudarjanje okoljske politike, to je bilo dodano in je ena ključnih, pomembnih zadev.
               No, in kaj je bilo le narejenega: projekt koriščenja evropskih sredstev 2004-2006 je
               prejšnja vlada maksimalno v celoti izkoristila, v 95%. Torej, izpogajala se je za
               novo perspektivo 2007-2013, za plus 2 milijardi, 3 vplačamo, 5 in nekaj pa dobimo. Od
               tega 4,2 milijarde evrov preko treh operativnih razvojnih programov. In kaj je
               potrebno, da se do tega pride: če bi imeli pokrajine, bi tudi razdelitev in
               koriščenje teh operativnih programov, sem prepričan, danes, v drugi polovici tega
               obdobja 2007-2013, bili že na koncu razpisanih vseh operativnih programov. Danes pa
               smo na eni tretjini, in to na tisti tretjini, ki je bila razpisana v obdobju
               2007-2008, torej, ko se je Vlada zamenjala, pa se to več ni dogajalo oziroma slabih
               20%, okoli 300 milijonov evrov. O tem so seveda govorili posebej na eni izmed
               izrednih sej, s čimer je takrat Vlada prišla vehementno: "Brez veze je ta seja, mi
               imamo razpis, 26. februarja je prijava" in tako dalje. Danes tega 26. februarja več
               ni. 25. februarja je bil 26. februar razdevičen. Skratka, zakaj? Zaradi tega, ker
               nimamo pokrajinske zakonodaje. Če bi imeli pokrajinsko zakonodajo, bi to seveda
               prenesli na popolnoma drug nivo. Jaz sem prepričan, da v kolikor ne bi 1994. leta
               Državni zbor sprejel zakonodaje o lokalni samoupravi, bi na stotine, na tisoče ali pa
               10 tisoče ljudi danes, 100 tisoče ljudi danes bilo še brez osnovne infrastrukture.
               Danes pa ta infrastruktura je narejena in zahvala gre temu, da smo naredili tretji
               najpomembnejši projekt v svoji zgodovini od osamosvojitve, vstopa v Evropsko unijo in
               seveda lokalne samouprave, torej ustanovitev občin.</p>
               <p>Četrti takšen projekt bi bil seveda ustanovitev pokrajin in ustanovitev in
               ustanovitev pokrajin bi Slovenijo zanesljivo uvrstil na najvišji zemljevid v Evropi,
               razvojni, saj smo vendarle, so Slovenke in Slovenci to sposobni narediti. Kaj bi bila
               dodatna vrednost pokrajin? Samostojno odločanje. O čem? Ja, o svojem razvoju v
               območju, v katerem živijo. Usklajeno aktiviranje tako domačih razvojnih virov in
               seveda večanjem, moči regij kot razvojnih entitet, razbijanje monopolov in
               spodbujanje konkurenčnosti na območju pokrajin. Sedaj pa se dogaja to, kot slišimo
               zadnje mesece, da se ne samo ustvarjeni monopoli, da celo te stvari funkcionirajo
               preko druge tako imenovane paradržave, preko odvetniških pisarn, skratka teh gnusnih
               zadev, ki se nam dogajajo v tej državi.</p>
               <p>Smotrnejša raba javnih sredstev. Veste, ko se pogovarjamo ali pa ko smo vodili
               operacije izgradnje osnovnih šol, telovadnic itd., kjer so te projekte vodile občine,
               čeprav je šlo v veliki meri, večji del, za državni denar, so bile bistveno ceneje
               zgrajene in kvalitetneje zgrajene kot pa seveda so tiste investicije, ki jih vodi
               država, pa jih občine sofinancirajo. Na nivoju pokrajin bi to bilo popolnoma drugače
               in jaz sem že nekajkrat rekel, da na občinah znamo narediti iz enega evra tri ali
               štiri, na pokrajinah bi naredili dva ali tri iz državnih sredstev. To pravzaprav vsi
               veste, s tem se vsi strinjate. Tako na eni kot na drugi strani tega parlamenta imamo
               poslance župane, ki to enostavno delajo, to je res. In točno vedo in tudi v svojih
               nastopih v prejšnjih letih so zagovarjali pokrajine. Vendar ne vem, v čem je bil
               razlog, da do tega ni prišlo 1. februarja 2008, ko je zmanjkalo štiri ali pet glasov
               za dvotretjinsko odločanje znotraj parlamenta, torej prisotnih poslancev, da bi
               ustanovili pokrajine.</p>
               <p>Lažja in hitrejša realizacija projektov Evropske unije. O tem sem že nekaj govoril in
               sem seveda prepričan, da bi bil števec razpisanih sredstev, števec koriščenja in
               števec zahteve za povračilo evropskih sredstev nazaj v državni proračun danes
               bistveno višji, kot je pa sedaj.</p>
               <p>Javno vas tukaj sprašujem danes, kdo bo odgovarjal, koliko sredstev iz Evropske
               skupnosti ne bo izkoriščena? Kdo bo za to odgovarjal? Ali je predsednik Vlade naredil
               enega od najpomembnejših števcev, ki bi ga moral po mojem imeti v času recesije in
               krize? Torej, števca, kjer bi kazalo, koliko sredstev prihaja nazaj v proračun iz
               bruseljske blagajne. Ali si upate to narediti ali upate to povedati? 560 milijonov
               evrov, letos, če jih ne počrpamo, jih nikoli več ne bomo. Ker obdobje 2007-2013 s
               formulo N+2, N+3 se letos izteka. Drugo leto, skupaj preko milijarde 200 in tako
               dalje. Skoraj zagotovo glede pristopa, ki ga ima ta vlada in ta koalicija do tega,
               lahko trdimo, da smo že vsaj milijardo evrov zapravili. Če pa bo prišlo do
               spreminjanja operativnih programov, do prenosa operativnih programov iz ministrstva
               SVRL-ja na posamezna ministrstva, tako kot zahtevata Gaspari in Andreja Jerina, potem
               seveda bo katastrofa še večja. Če si lahko v tej državi ena državna sekretarka
               privošči, da se zahtevek za povračilo 300 milijonov evrov iz bruseljske blagajne ne
               vrne, ne vrne v proračun Republike Slovenije in se seveda zato nič ne zgodi, razen
               vsi tisti, ki smo na to opozarjali, smo grdi in nesramni. "To je znotraj problem, to
               bomo mi znotraj Vlade rešili." Ni to vaš notranji problem, to je problem te
               države.</p>
               <p>Kaj dobimo še s pokrajinami? Hitrejše in bolj smotrno odločanje o rabi prostora. Ali
               je treba, kolegice in kolegi, okoli prostora kaj reči? Kaj se dogaja s spremembo
               prostorskih planov? Kolegi župani vsi dobro vedo, tudi tisti, ki niste župani veste,
               kaj se dogaja. Tri, štiri leta ni odgovorov s strani Vlade. Sploh ne odreagirajo. Ko
               sprejmeš določene postopke, ko bi morali v 30, 60 dneh odgovoriti, kasneje ti
               napišejo, da takrat niso dali smernic in v kolikor jih ne boš sedaj post festum
               poslušal, ti ne bodo odobrili možnosti spremembe prostorskega plana.</p>
               <p>Zapolnitev vrzeli med občinami in državo. Kasneje, ko bodo naloge pokrajin, bom
               govoril tudi o samih nalogah pokrajin.</p>
               <p>Če je to razvojna paradigma te vlade je prav, da se spomnimo, 3. novembra 2008, ko je
               za to govornico stal nihče drug kot takratni mandatar za sestavo Borut Pahor, ki ga
               je predlagal predsednik dr. Danilo Türk. Že v drugi točki je rekel, citiram iz
               magnetograma: "Želim nadaljevati delo pri pripravi zakonodaje za oblikovanje regij
               tako, da bo dosežena dvotretjinska večina v tem visokem domu in s tem ustanovitev
               pokrajin kot instrumenta odpravljanja razvojnih neskladij." Kdo je to rekel? Borut
               Pahor. Kdo je Borut Pahor? Predsednik Vlade. Kaj je govoril za to govornico?
               Neresnice. Zakaj tega ne izvaja? Ne vemo. Če državljanke in državljani ne vemo, če v
               koaliciji ne veste, če v opoziciji ne vemo, kaj še dela na tem mestu kot predsednik
               Vlade? Ukvarja se z izhodno strategijo. Če ni temelj izhodne strategije ustanovitev
               pokrajin?</p>
               <p>Poslanke in poslanci vladajoče koalicije, pred vami je zakonodaja. Ne recite, da je
               ne podpirate. Odrecite se temu, tej demagogiji. Zakonodaja je narejena. Ni vam je
               treba sestaviti, ni vam je treba delati, narejena je. Vstavite samo tisto, kar ste 1.
               8. iz opozicije dodatno hoteli v zakonodajo o prenosu in o financiranju. Vstavite to
               dodatno. Uskladite se znotraj za število pokrajin. Ni pomembno za nas v opoziciji, v
               tem trenutku ne gledamo na to. Veste kaj je pomembno? Da pridete s tem predlogom. Z
               nekaj amandmaji predstaviti svoj vidik, naredite in v opoziciji vas bomo podprli, ker
               ne bomo gledali na to, ali je to dobro za opozicijo ali je to dobro za koalicijo, ne,
               gre za to, ali je to dobro za to državo. Leta 2010 smo, 10 let po Lizbonski
               strategiji. Do česa smo pripeljali to državo ali pa do česa ste jo pripeljali v
               zadnjih dveh letih? Na proračunu za 2 milijardi evrov zadolžili 2009, 2010
               predvidevate isto. Kam ste spravili ta denar? Kam? V socialo in tako dalje, namesto,
               da bi šlo v razvoj. Dajmo ustanoviti, zadnji trenutek, da rešimo to državo pred
               grškim propadom, tako kot je propadla Grčija. Mi v opoziciji, v Slovenski ljudski
               stranki smo vam pripravljeni pomagati. Naš namen je razvoj in preživetje državljank
               in državljanov te naše države. In končno stopite dol s praga, dol z voza ki ga
               peljeta Andreja Jerina in Gaspari. Decembra 2008, še vladnih stolov niste zasedli,
               sta letela v Bruselj, kjer sta jih prepričevala o prenosu operativnih programov,
               zraven nista vzela - koga? Kdo je po resoluciji slovenski in evropski odgovoren za
               koriščenje operativnih programov, kdo? SVLR, oni še vedeli niso, Ploštajnerjeva še
               vedela ni za to, pa je bila ministrica. Pa nič čudnega, če je odstopila, ni čudno.
               Potem se zgodi novi minister, ki hoče kot tehnik neke stvari vendarle pritisniti in
               mu je kot strojniku na stotinke neka stvar jasna in eksaktna in se zgodi ponovno
               Andreja Jerina, ki vzame samo telefon v roke in reče Bruslju: "Veste, tisti naši
               ministri, no ja, saj ne vem, kje so bili, kaj so delali, ampak dobili boste nove
               zadeve, novo uskladitev." Seveda se mu je skoraj utrgalo in verjetno je po
               štirinajstih dnevih skoraj zapustil ministrstvo. Ampak sam je tudi med drugim rekel,
               da bo pokrajinska zakonodaja in volitve v pokrajine v letu za lokalne volitve.
               Minister, za to izjavo ste odgovorni in vaša naloga je, da to sproducirate znotraj
               svoje koalicije in znotraj svoje vlade in pridete s predlogom pred ta parlament. Ne
               pa tako kot ste prišli danes in reči: "Tega ne podpiramo." Ja pa povejte, kaj za boga
               milega podpirate?! Kaj? Še več brezposelnih. Danes je števec menda že preskočil 100
               tisoč brezposelnih. Napoved Boruta Pahorja do 120 tisoč konec leta 2010 se mu bo
               podrla v naslednjih dveh mesecih. Njegova napoved izpred enega leta in štirih mesecev
               se mu podira kot domina, da je njegov program nadaljevanje že pripravljene zakonodaje
               za oblikovanje regij. Že pripravljene. Danes pa govorite, da tega ne podpirate.
               Naredite korak naprej.</p>
               <p>V Slovenski ljudski stranki, še enkrat, vam želimo pomagati. Pomagati, ne zaradi vas,
               zaradi državljank in državljanov. Seveda pa ostaja vprašanje, ali ste sposobni to
               ponudbo tudi sprejeti. Hvala.</p>
            </sp>
            <sp xml:id="SDZ5-Redna-14-2010-03-05.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Demokratične stranke upokojencev bo predstavil Anton Urh.</p>
            </sp>
            <sp xml:id="SDZ5-Redna-14-2010-03-05.sp10">

               <speaker>ANTON URH:</speaker>

               <p>Spoštovani gospod predsednik, spoštovani gospod minister, državna sekretarka s
               sodelavci.</p>
               <p>Seveda ne bom imel predavanja in monologa kot moj predhodnik, ampak bom predstavil
               stališče Poslanske skupine DeSUS, in to skupno stališče za predloge pokrajinske
               zakonodaje. Predlog zakona o pokrajinah, predlog zakona o financiranju pokrajin,
               Predlog zakona o volitvah v pokrajinah, Predlog zakona o ustanovitvi pokrajin,
               Predlog zakona v volilnih enotah za volitve v prve pokrajinske sveta in pa Predlog
               zakona o prenosu nalog v pristojnost pokrajin. V Poslanski skupini DeSUS smo v paketu
               obravnavali vse predloge zakonov, ki jih je vložil isti predlagatelj in urejajo
               ustanovitev pokrajin v Sloveniji, prenos nalog v pristojnost pokrajin, financiranje
               pokrajin, volitve v pokrajinske svete in volilne enote za volitve prvih pokrajinskih
               svetov in predstavljajo iz vidika vzpostavitve pokrajin celoto. Zato bomo tudi naše
               stališče predstavili kot skupno za vse predloge zakonov, ki so danes pred nami. Naj
               takoj na začetku jasno povem, da v Poslanski skupini DeSUS ne bomo podprli
               pokrajinskih zakonov, ki so pred nami in ki jih je vložila skupina poslancev. Vlada
               oziroma pristojna služba Vlade namreč, po naši oceni, pripravlja veliko bolj primero
               in predvsem strokovno utemeljeno pravno podlago za ustanovitev pokrajin v Republiki
               Sloveniji. Ko smo prebirali predloge zakonov, smo presenečeno ugotovili, da gre pri
               predlogih zakonov pretežno za dopolnjena besedila predlogov zakonov, ki so bili v
               zakonodajni postopek vloženi v letih 2007 in 2008 in se je glede njih zakonodajni
               postopek pred tretjo obravnavo končal z zaključkom mandata Državnega zbora Republike
               Slovenije konec leta 2008. Gre za zakon o pokrajinah, zakon o prenosu nalog v
               pristojnosti pokrajin, zakon o financiranju pokrajin, zakon o volitvah v pokrajinah
               ter Predlog zakona o ustanovitvi pokrajin in Predlog zakona o volilnih enotah v
               pokrajinah.</p>
               <p>Predlog zakona o pokrajinah sledi konceptu pokrajin prejšnje vlade, ki je bil po
               opravljeni analizi pokrajinskih zakonov strokovno zavrnjen. Ključni razlog za
               strokovno zavrnitev tega koncepta pokrajin je bila predlagana regionalizacija na 12
               do 14 pokrajin. To bi bile pokrajine s sorazmerno majhnim območjem in manjšim
               številom prebivalcev, ki bi bilo tudi močno različno od pokrajine do pokrajine, zato
               bi bile te pokrajine z omenjenimi razvojnimi potenciali, omejeno možnostjo lastnega
               gospodarskega razvoja, večjo odvisnostjo od centralne ravni in omejeno regionalno
               avtonomijo, oblikovanje območij pokrajine in njen upravnopolitičen položaj sta
               neposredno povezana z vprašanjem nalog oziroma pristojnosti pokrajin ter finančnimi
               in drugimi materialnimi viri. Povezanost Predloga zakona o pokrajinah s konceptom
               manjših pokrajin izhaja iz odločb, ki urejajo področja izvirnih nalog pokrajine. To
               je nalog regionalnega pomena in lokalnih zadev širšega pomena, ki jih opredeljuje
               podrobno in neuravnoteženo ter zato omejujoče. Zato se v Poslanski skupini DeSUS
               strinjamo z mnenjem Vlade, da predlog zakona v teh določbah poudarja predvsem upravno
               administrativno in servisno funkcijo pokrajine, regulatorno in pospeševalno funkcijo,
               ki sta najpomembnejši za uresničevanje potreb in interesov prebivalcev pokrajin, na
               področju njenih izvirnih nalog regionalnega pomena pa omejuje.</p>
               <p>Tudi glede števila in velikost pokrajin je naše mnenje podobno mnenju Vlade, in sicer
               se zavzemamo za manjše število večjih pokrajin. Po naši oceni je utemeljena zgolj
               ustanovitev velikih pokrajin, seveda pa ob tem ne smemo pozabiti na zagotavljanje
               vpliva ožjih območij pokrajin, na sprejemanje odločitev pokrajinskih organov. Zato je
               poleg posebnih interesov, povezanih z zgodovinskimi, kulturnimi in drugimi
               posebnostmi ožjih območij pokrajin, je treba določiti tudi pravico sodelovanje
               subregionalnih skupnosti pri sprejemanju odločitev pokrajinskih organov, vendar na
               način, ki ne bo posegal niti v samostojnost pokrajin niti v samostojnost občin. S tem
               bi bila omogočena izvedba decentralizacije v skladu z načeli subsidiarnosti v taki
               meri, da bi dejansko omogočala in poudarjala pokrajinsko avtonomijo. Obenem
               ocenjujemo, da je treba proces decentralizacije izvesti postopno, kar pomeni, da je
               treba naloge prenašati na pokrajine postopoma in vzporedno s tem tudi postopno
               določati vire financiranja njihovih nalog. Strinjamo se z mnenjem Vlade, da naj bi
               pokrajine najprej opravljale naloge, ki so vezane na razvoj širših območij, torej
               naloge kohezijskega značaja.</p>
               <p>Predlog zakona o financiranju pokrajin je pripravljen v skladu s teritorialno
               očlenitvijo Slovenije in glede na predlog prenosa pristojnosti na pokrajine. Žal pa
               tudi ta predlog ne bi doprinesel k optimalni regionalizaciji postopne izvedbe
               decentralizacije v skladu s subsidiarnostjo in odločanjem virov financiranja
               pokrajinskih nalog.</p>
               <p>Predlog zakona o volitvah v pokrajinah ureja le volitve v pokrajinski svet, torej ne
               upošteva koncepta neposrednih volitev predsednika pokrajine. Volitve v pokrajinski
               svet bi se izvajale po proporcionalnem volilnem sistemu z obveznimi volilnimi
               enotami, ki jih določi pokrajinski svet s splošnim aktom. Tak način oblikovanja
               volilnih enot ter načine sprejema akta o volilnih enotah pa po naši oceni ni
               ustrezen. Predlog zakona ne upošteva zadnjih sprememb in dopolnitev Zakona o lokalni
               samoupravi iz leta 2008 in v nasprotju z zahtevo Ustavnega sodišča ne določa oziroma
               pomanjkljivo določa sestavo volilnih odborov glede na sorodstvena in njim podobna
               razmerja. Tudi ugotavljanje izida volitev po pošti, ki je urejeno v Zakonu o lokalnih
               volitvah in izhaja iz odločbe Ustavnega sodišča ni urejeno.</p>
               <p>Predlog zakona o ustanovitvi pokrajin predlaga ustanovitev 13 pokrajin in določa
               posebni status Mestne občine Ljubljana. Ustanovitev pokrajin je podlaga za koncept
               pokrajin prejšnje vlade, ki je bil po opravljeni analizi pokrajinskih zakonov
               strokovno zavrnjen. Prav v sedanjem kriznem obdobju se krepi spoznanje, da lahko
               zlasti pokrajine z dovolj velikim razvojnim kapitalom upajo na razvojni preboj, na
               trajnostni dvig blagostanja in kakovost življenja. V primeru členitve Slovenije na
               predlaganih štirinajst pokrajin pa bi jih kar šest imelo manj kot 100 tisoč
               prebivalcev in zelo skromen regionalni, razvojni in drug potencial. To pa med drugim
               prinaša nujnost zmanjšanja predvidenih makroregionalnih pristojnosti, razdrobljenost
               regionalnih razvojnih potencialov, omejeno zmožnost gravitacijskega tekmovanja z
               močnimi in večjimi regijami in mesti sosednjih držav, torej vprašljivost učinkovitega
               delovanja pokrajine kot finančno čim bolj avtonomne, samozavestne razvojne regije.
               Šibke pokrajine, številne s prevlado razvojno problematičnih območij bi bile po vsej
               verjetnosti neenakopraven, močni državi še vedno zelo podrejen partner. Izrazita
               regionalna razbitost Slovenije s številnimi pokrajinami bi torej še naprej omogočala
               sicer bolj subtilno nadaljevanje državne centralizacije. Skozi regionalno politiko in
               pokrajinsko zakonodajo je tako treba podpreti vzpostavljanje takih mehanizmov, ki
               bodo resnično omogočali skladnejši razvoj znotraj večje pokrajine in bodo
               preprečevali koncentracijo razvoja zgolj v njenem središču.</p>
               <p>Predlog zakona o prenosu nalog v pristojnost pokrajin predstavlja konkretizacijo
               določb zakona o pokrajinah, ki je tudi del predlaganega paketa zakonov in ki
               prepodrobno in neuravnotežene ter omejujoče urejajo področje zbirnih nalog pokrajine,
               to je nalog regionalnega pomena in lokalnih zadev širšega pomena. S posameznimi
               poglavji zakona o prenosu nalog v pristojnost pokrajin se posega v področne
               materialne zakone in se jih spreminja in dopolnjuje tako, da se določa naloge, ki
               bodo opravljale pokrajine v svoji zbirni ali preneseni pristojnosti. V Poslanski
               skupini DeSUS se pridružujemo mnenju Vlade, da gre za preveliko število nalog, ki se
               naenkrat prenaša na subjekte, ki jih še ni, pač pa se bodo pojavile na isti dan, ko
               bodo morali naenkrat prevzeti breme nalog iz vseh petdesetih zakonov, ki jih vsebuje
               Predlog zakona o prenosu nalog v pristojnosti pokrajin. V predlaganih spremembah in
               dopolnitvah področnih zakonov se kaže velika neuravnoteženost obsegov in načinov
               pristopov za ureditev zadevne zakonske problematike, ki naj bi jo zahtevala
               ustanovitev pokrajin. Prav tako se pridružujemo mnenju Vlade, da Predlog zakona o
               prenosu nalog v pristojnosti pokrajin poudarja predvsem upravno administrativno in
               servisno funkcijo pokrajine, regulatorno in pospeševalno funkcijo, ki sta
               najpomembnejši za uresničevanje potreb in interesov prebivalcev pokrajin na področju
               regionalnega razvoja, pa zanemarja.</p>
               <p>Kot že rečeno, v Poslanski skupini DeSUS ne podpiramo tega paketa predlogov
               pokrajinske zakonodaje. Hvala lepa.</p>
            </sp>
            <sp xml:id="SDZ5-Redna-14-2010-03-05.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Bogdan..... Zmago Jelinčič. Smo dobili napačno informacijo.</p>
            </sp>
            <sp xml:id="SDZ5-Redna-14-2010-03-05.sp12">

               <speaker>ZMAGO JELINČIČ PLEMENITI:</speaker>

               <p>...niste dobili napačne informacije.</p>
            </sp>
            <sp xml:id="SDZ5-Redna-14-2010-03-05.sp13">

               <speaker>PREDSEDNIK DR. PAVEL GANTAR:</speaker>

               <p>Predvsem s strani vaše poslanske skupine. Prosim, nadaljujte.</p>
            </sp>
            <sp xml:id="SDZ5-Redna-14-2010-03-05.sp14">

               <speaker>ZMAGO JELINČIČ PLEMENITI:</speaker>

               <p>Ja, res je, ampak gospod predsednik nič hudega. Navkljub raznim pripombam sem še
               zmeraj tukaj in me niste uspeli utišati.</p>
               <p>Mislim, da je treba v skladu s tem zakonom povedati kar nekaj predvsem zgodovinskih
               resnic. Dejstvo je, da Slovenija mora temeljiti na zgodovinskem številu svojih
               pokrajin. V kolikor ne bomo naredili tega, si bomo odrezali tisto nit državotvornosti
               in državnosti, ki smo jo vlekli iz Karantanije preko avstrijskih dednih dežel do
               današnjega dne. Poskušali so nam to nit odrezati že kmalu po vstopu v skupno državo
               Kraljevino Srbov, Hrvatov in Slovencev, ko so nas poskušali predstaviti kot neko
               troedino jugoslovansko pleme, kjer smo Slovenci kot nek privesek, nikakor pa ne kot
               del države, ki je imel razen Srbije in Črne gore edini svoje temelje državnosti v
               svojih pokrajinah.</p>
               <p>Zavedati se je treba, da je manifest cesarja Karla z dne 16. oktobra 1918 decidirano
               dovoljeval deželam avstrijskega cesarstva, da se svobodno razdružujejo in združujejo,
               kar pomeni, da je slovenskim kronskim deželam, Koroški, Štajerski, Primorski,
               Kranjski in tudi delu, ki je bil na Ogrskem, to se pravi Slovenski krajini, priznaval
               njihovo državnost in suverenost. Te slovenske pokrajine so državnost in suverenost
               imele. To so bile kronske dežele, bile so države v današnjem pomenu besede, o čemer
               govori svetovna pravna literatura. Žal naši pravniki tega ne vedo in ne razumejo,
               kajti pri nas se ne učimo o državnem pravu, pri nas se na fakultetah uči o
               socialističnem pravu, ki temelji na sintagmi Proletarci vseh dežel, združite se!,
               namesto da bi temeljila na državotvorni in državogradbeni liniji, ki se vleče iz
               zgodovine. Žal ta naša stroka res ne razume enih stvari, predvsem ne razume tega, da
               je v istem manifestu cesar Karl rekel, da se ne da in ne more razkosati ogrskega dela
               cesarsko-kraljeve monarhije, kajti kraljevina Ogrska v tej monarhiji je celovita in
               enotna. Zakaj to govorim? Zaradi tega, ker znotraj nje pokrajine niso imele lastne
               državnosti. Torej, Hrvaška, o čemer govorijo Hrvatje kot hrvatsko državno pravo in
               tako naprej, niso imele lastne državnosti, bile so zgolj deli Ogrske kraljevine. Ban
               je bil kraljevi namestnik v Zagrebu, madžarski kraljevi namestnik. Resnica je torej,
               da so bile subjekt mednarodnega prava samo slovenske dežele, katerih upravljanje je
               legalno pridobila ljubljanska narodna vlada z uradnim obvestilom dunajski cesarski
               centralni vladi, ki je dejstvo, da je Narodni svet v Ljubljani prevzel v svojo
               suvereno upravo slovenske dežele Primorsko s celotno Istro in tremi kvarnerskimi
               otoki, integralno Primorsko torej, Kranjsko, slovenski del Koroške, slovenski del
               Štajerske, in to so na Dunaju sprejeli brez ugovora na znanje. O tem obstajajo
               dokumenti, o katerih pa žal naši pravniki ne vedo nič. Bi bilo dobro, če bi se kdaj
               zapeljali na Dunaj, pobrskali po arhivih in videli bi marsikaj. Skratka, to so
               dokazi, ki dokazujejo državnost in suverene pravice teh dežel oziroma vlade, ki je
               prevzela državne posle teh dežel. Zanimivo, da je državnost slovenskih dežel
               avstrijskega cesarstva poznal in demonstrativno potrdil tudi regent Aleksander 1.
               decembra 1918 v Beogradu. On je takrat rekel, da se neka država ne more združiti z
               nedržavo. Torej, ko je povedal, da se Kraljevina Srbija ne more združiti s Kraljevino
               Hrvaško in Kraljevino Slavonijo, ker ti dve nista imeli državno pravne subjektivitete
               in se lahko le priključita, kar se je konec koncev izkazalo tudi na dan združitve,
               kakor so rekli, na "dan ujedinjenja", 1. 12. 1918 v Beogradu. Pribićević je takrat
               poskušal v svojem govoru nekako povedati, da se država SHS, takrat je bila Država
               Slovencev, Hrvatov in Srbov, da se združuje s Kraljevino Srbijo, vendar ga je
               Aleksander takoj popravil, da se takšna država ne more združevati, ker to ni država.
               Državnost nosijo samo slovenske kronske dežele. Hrvaški del ni nosil državnosti, zato
               to ne more biti država. Zato je rekel Aleksander, da se dežele avstrijskega cesarstva
               združujejo s Kraljevino Srbijo. Kralj Aleksander je vedel, česar ne vedo današnji
               politiki in današnji slovenski pravniki. Zelo čudno. Zavedati se je treba, da je v
               okviru tega združevanja treba vedeti, da je ob koncu 1. svetovne vojne Kraljevina
               Srbija okupirala dele madžarskega ozemlja in je na podlagi Trianonskega sporazuma
               nastala Kraljevina Srbov, Hrvatov, Slovencev.</p>
               <p>Skratka, tako sta bili tako imenovana Kraljevina Hrvaška in Kraljevina Slavonija, ki
               nista bili kraljevini, ampak sta ta naziva potegnili iz naziva madžarskega kralja, ki
               je bil kralj Ogrske, Galicije, ... Hrvaške in Slavonije. Iz tega so oni potegnili, da
               stase imenovali Kraljevina Hrvaška in Kraljevina Slavonija, vendar tega naziva nikoli
               nista imeli. Ti omenjeni pokrajini sta bili vso dokumentirano zgodovino zgolj
               integralni del madžarske kraljevine, skozi vso zgodovino. To madžarski viri vedo in
               včasih bi bilo dobro pogledati tudi v državni arhiv v Budimpešto, pa tudi tega naši
               gospodje ne znajo.</p>
               <p>Zgodovinskih dejstev je ogromno. In to je tisto, kar je treba vzeti v obzir. Kajti
               samo pet pokrajin je lahko na ta način, in sicer Primorska, enovita seveda, ni
               pomembno, da je danes velik del te enovite Primorske okupiran s strani Hrvaške. To ni
               pomembno. Gre za integriteto dežele, ki vodi svojo državnost skozi svojo zgodovinsko
               pot. Če bomo to presekali smo naredili grozljivo napako. Druga taka pokrajina je
               Kranjska. Tretja je Koroška, navkljub temu, da je del Koroške tam na oni strani in
               kjer razni heiderji govorijo "Kärnten eins und ungeteilt" ali "Koroška enovita in
               nedeljena". Seveda, zavedajo se tega, kaj pomeni državnost nekega teritorija,
               navkljub temu, da je ta državnost razdeljena na dve trenutni državi, Avstrijo in
               Slovenijo. Ravno tako je treba upoštevati in biti pazljiv pri enovitosti Primorske,
               kot sem že prej rekel. Kot smo videli, Italijani ves čas rišejo, pišejo in govorijo o
               Rapalski meji, ne glede na karkoli. Kajti oni se točno zavedajo pomena enovitosti
               dežel Primorske.</p>
               <p>Četrta je Štajerska. Nekaj podobnega je s Štajersko, kot je s Koroško, tudi ta je
               deljena. Ampak državnopravnost in kontinuiteta obstajata. In še tisti del, ki je bil
               na Madžarskem, v ogrskem delu, in ki mu Budimpešta nikoli ne priznava, da je bilo
               Porabje vedno del slovenske krajine - ali, če bi lahko rekli, danes pomurske krajine.
               In da je v tistem koncu vedno bil del v območju levo, po levem bregu Drave, se pravi,
               severno od Drave, do Mure, da je bil to vedno slovenski del. In da je bilo mesto
               Čakovec vse do leta 1929 na slovenskem ozemlju kot enoviti del slovenske pokrajine.
               Šele takrat so nam gospodje, bratje - ali kaj že so bili, kot smo jim pravili pa
               prijatelji, pa ne vem kaj vse - vzeli ta del in ga je Beograd dal Hrvatom. Šele leta
               1929! Tudi tega naši pravniki ne vedo.</p>
               <p>Zaradi tega je edina možnost in edina rešitev za državo Slovenijo, da umestimo v
               svoje zakone in tudi v ustavo pet slovenskih pokrajin. To so zgodovinske pokrajine.
               Če ne bomo tega naredili, smo uničili vse tisto, kar je slovenski rod od Karantanije
               naprej gradil. Hvala lepa.</p>
            </sp>
            <sp xml:id="SDZ5-Redna-14-2010-03-05.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanskega kluba Liberalne demokracije Slovenije bo predstavil
               Milan Gumzar.</p>
            </sp>
            <sp xml:id="SDZ5-Redna-14-2010-03-05.sp16">

               <speaker>MILAN GUMZAR:</speaker>

               <p>Hvala za besedo. Spoštovani gospod minister s sodelavci, predsednik Državnega zbora,
               kolegice in kolegi, lepo pozdravljeni!</p>
               <p>Ko razpravljamo o Predlogu zakona o pokrajinah, se moramo vprašati, katere naloge naj
               bi pokrajine opravljale. Opravljale naj bi lokalne zadeve, ki presegajo zmogljivost
               občin, in zadeve regionalnega pomena, ki jih določa država. To bodo zadeve, ki jih bo
               pokrajina urejala in upravljala samostojno. Hkrati pa bi država z zakonom lahko
               prenesla v upravljanje pokrajin še posamezne naloge in tudi sredstva iz državne
               pristojnosti. Pokrajine pa bi lahko opravljale še posamezne naloge, ki bi jih nanjo s
               pogodbo prenesle občine, na primer, naloge na področju gospodarskih javnih služb,
               skrb za komunalno deponijo, oskrbo s pitno vodo in še drugo. Pokrajina bi naj
               opravljala naloge lokalnega pomena, naloge regionalnega pomena in naloge državnega
               pomena. Naloge širšega lokalnega pomena so izvirne naloge pokrajin in jih bodo
               pokrajine izvajale samostojno kot svoje naloge v okviru svoje ustavne avtonomije,
               praviloma pa ob ustreznem sodelovanju občin, na primer pospeševanjem gospodarskega
               razvoja in bi se dalo še naštevati. Naloge regionalnega pomena, ki bodo danes v
               pristojnosti pokrajin z zakonom, bodo prav tako izvirne naloge pokrajin. To so
               naloge, ki niso lokalnega in tudi ne državnega pomena, na primer, spodbujanje
               skladnega regionalnega razvoja, gradnje in vzdrževanje regionalnih cest, zadeve o
               urejanju prostora, regionalne prometnice, vzpostavitev in vzdrževanje institucij
               regionalnega pomena, kot so regionalne bolnice, regionalne šolske, kulturne in
               socialne ustanove in tako dalje. Lastne izvirne pristojnosti regionalnih oblasti so
               bistveno načelo samouprave. Ob vseh teh pristojnosti je pokazatelj, ne edini, stopnje
               regionalne samouprave.</p>
               <p>Tretja vrsta nalog pokrajine pa bi bile tako imenovane prenesene naloge. To so tiste
               naloge, ki naj bi jih pokrajine opravljale za državo, naloge državne uprave na
               primer, izdajanje gradbenih dovoljenj in tako dalje. Pokrajina naj bi opravljala
               upravne naloge države, razen upravnih nalog, ki jih po zakonu neposredno opravljajo
               ministrstva, in upravnih nalog, ki so z zakonom prenesene v upravljanje občin.</p>
               <p>Opaziti je treba, da sedanja ureditev Slovenije temelji na razvojno zgrešeni
               predpostavki, da je mogoče s centralizacijo zagotoviti trdnost in enotnost Slovenije
               kot celote. Razvojni trendi v svetu kažejo v drugo smer. Naša država odloča o nalogah
               občinah in bodočih pokrajinah in o njihovem financiranju. Lokalne skupnosti so v
               največji meri v podrejenem položaju države. Največja napaka prejšnje vlade pri
               pripravi pokrajinske zakonodaje je bila, da je "povozila" tako rekoč neodvisno
               stroko. Pripadniki prejšnje vlade so tik pred koncem mandata 2004 preprečili
               spremembo ustave, zaobšli opravljeno strokovno delo in se sploh obnašali zelo
               nekorektno do stroke in strokovnjakov. Ko rečem stroka, mislim na vrsto eminentnih
               strokovnjakov, ki se ukvarjajo s pokrajinami kot drugo ravnijo lokalne samouprave v
               Sloveniji. Popolnoma napačno je bilo začeti razpravo o številu pokrajin, ali naj bo
               to 14, 15, 16, ali 18, preden se je pričela razprava o njihovi pristojnosti in
               financiranju. Kajti šele na podlagi tega se je treba odločiti, ali uvesti večje ali
               manjše število pokrajin. Kot opozarja dr. Vlaj, bi se z uvedbo majhnih pokrajin
               okrepil centralizem. Z vidika tako obsežnih pristojnosti, kot jih predvideva
               pokrajinski zakonodaji paket, ki ga bomo obravnavali danes, se mi zdi, da bi
               pokrajine z manj kot 70.000 prebivalcev ne imele nobenega smisla, ne materialnih, ne
               človeških možnosti in tudi ne bi morale opravljati samostojno zelo dobro svojih
               nalog. Drugo, kar je ključno, pa je dejstvo, da je pokrajinska samouprava le navadna
               fasada, če nima ustreznega sistema financiranja, torej tudi neodvisnega vira s strani
               države.</p>
               <p>V našem koalicijskem sporazumu smo se člani koalicije zavzeli za boljši odnos do
               lokalne samouprave in reševanje njenih najbolj perečih vprašanj. V koalicijskem
               sporazumu smo se opredelili za močno lokalno samoupravo. Pri predsedniku Vlade je bil
               ustanovljen strateški svet za regionalizacijo in decentralizacijo, ustanovljene pa so
               bile tudi tri strokovne podskupine, ki so pripravile analizo podlage normativne
               ureditve pokrajin, ustanovne koncepte pokrajin analizo konceptov reorganizacije
               Slovenije s predlogom območij pokrajin in analizo predlaganega prenosa nalog
               pristojnosti pokrajin in predlog financiranja pokrajin. Decentralizacija kot proces
               uresničevanja načela subsidiarnosti je moderna težnja v evropskih in izvenevropskih
               državah, pri nas pa se ta proces še ni začel. Vzrokov je več: nepoznavanje bistva
               lokalne samouprave, odpor do prenašanja javnih zadev na občine in prihodnje
               pokrajine, premajhne ali prevelike občine, odsotnost pokrajin, pomanjkanje
               političnega konsenza o vsebino in o poteku reforme lokalne samouprave v Sloveniji.
               Vsekakor je treba v zakonu urediti pravni položaj pokrajin, oblikovanje območja
               pokrajin, pristojnost pokrajin, financiranje pokrajin, notranjo organizacijo
               pokrajine, pokrajinske predpise uprave, razmerja med pokrajino in državo ter razmerja
               med pokrajinami in občinami.</p>
               <p>Uvedba pokrajin bo imela številne posledice na prerazporeditev pristojnosti na
               državo, pokrajinami in občinami ter novo ureditev finančno-materialnih vprašanj med
               njimi. Potreben je kritičen pogled in poprava pripravljene pokrajinske zakonodaje z
               vidika, da je temeljni namen ustanovitve pokrajin v Sloveniji decentralizacija
               oblastnih funkcij in prenos opravljanja pomembnega dela javnih nalog ter
               javnofinančnih sredstev z države na pokrajinsko raven. S tem pa je povezano tudi
               vprašanje optimalnega števila pokrajin, ki lahko bistveno vpliva na obseg in vsebino
               pokrajinskih pristojnosti. Kot pravi stroka, je nujno, da se na temeljih kritične in
               neodvisne strokovne analize dosedanjega razvoja lokalne samouprave v Sloveniji
               pripravijo spremembe in dopolnitve zakona o financiranju občin, in drugo, ki ureja
               vlogo in položaj občine kot temeljne samoupravne lokalne skupnosti. Gre zlasti za
               spremembe sistema financiranja občin, zlasti vprašanje lastnih davčnih in drugih
               virov, kritičen pogled na pristojnosti občin, odpravo združljivosti državnih in
               lokalnih funkcij, krepitev udeležbe prebivalcev pri odločanju občin in tako
               dalje.</p>
               <p>V Liberalni demokraciji Slovenije smo in bomo zagovarjali reorganizacijo oziroma
               uvedbo pokrajin in z njo povezano decentralizacijo, vendar ne za vsako ceno. Današnji
               paket bomo zavrnili predvsem zaradi negativnih posledic večjega števila pokrajin, ki
               so sledeče: več teritorialnih enot lokalnih uprav; več posameznih organov uprave
               lokalnih skupnosti, manjša preglednost organiziranosti uprave, slabša koordinacija
               delovanja med posameznimi organi in znotraj posamezne lokalne uprave, večje število
               novoustanovljenih oseb javnega prava na področju izvajanja gospodarskih in
               negospodarskih javnih služb, agencij, skladov, zavodov in tako dalje; povečanje
               števila zaposlenih v javnem sektorju, večje število strokovno-tehničnih delavcev, ki
               ne izvajajo izvršilnih nalog uprave, temveč skrbijo za podporo delovanja lokalne
               uprave, tehnični sklop, kadrovske zadeve, finančne zadeve, informacijska podpora in
               tako dalje; manjši nadzor nad zakonitostjo dela, spoštovanje načela legalitete v
               sistemu v širšem smislu, teritorialna razdelitev, ki naj bi bila predlagana, glede
               velikosti ni primerljiva z drugimi državami, manjša sposobnost opravljanja zadev
               širšega regionalnega pomena, vprašanje sposobnosti opravljanja vseh vrst nalog iz
               državne pristojnosti in posledično s tem manjši prenos državnih nalog. Bistveno
               manjša stopnja decentralizacije pa je eden od bistvenih namenov, ciljev uvedbe druge
               stopnje lokalne samouprave. Predlagano število pokrajin je v nasprotju s ciljem, ki
               bi ga naj dosegle pokrajine - decentralizacijo. Predlagatelji zakona pri izdelavi
               zemljevida niso upoštevali nobenih kriterijev, čeprav jih je posebna strokovna
               komisija, ki je delovala v okviru notranjega ministrstva v minulem mandatu, temeljito
               preštudirala. Pokrajina bi morala imeti najmanj 100 tisoč prebivalcev, upoštevati bi
               morali tudi geografsko zaokroženost, gospodarske tokove in globalizacijo, saj
               potrebujemo močne pokrajine, da bodo sposobne opravljati naloge, ki naj bi jih nanje
               prenesli z državnega nivoja. Zaradi tega v Klubu Liberalnih demokratov Slovenije
               menimo, da nadaljnja decentralizacija ni rešitev in ustanovitev velikega števila
               majhnih pokrajin bi na koncu pomenilo ravno to, da podpiramo ustanovitev pokrajin, ki
               pravzaprav ne prinašajo nove ravni lokalne samouprave, zato tudi pri naslednjih
               točkah ne bomo predstavljali svojega stališča, saj smo pri tem stališču povedali vse.
               Hvala.</p>
            </sp>
            <sp xml:id="SDZ5-Redna-14-2010-03-05.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Socialnih demokratov bo predstavil Bojan
               Kontič.</p>
            </sp>
            <sp xml:id="SDZ5-Redna-14-2010-03-05.sp18">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani gospod minister s sodelavci. Kolegice in
               kolegi. Naj kar v uvodu zanikam in povem, da ni res, da ni minister nima pripravljene
               zakonodaje. To namreč vedo tudi kolegi iz opozicijskih vrst, kljub temu pa so danes
               trditve, da na tem področju Vlada ni pripravila konkretnih rešitev.</p>
               <p>Še vedno sem mnenja, da je treba na tem mestu pri vseh teh točkah predstaviti
               stališča poslanskih skupin, vendar se vedno večkrat sliši izza te govornice predvsem
               polno nasvetov koaliciji in Vladi, kako naj reagira in kaj naj dela. Včasih je bila
               zelo dobra oddaja Kmetijski nasveti. Morda bi se zgledovali po njej, pa bi redno
               točko ali pa oddajo uvedli Opozicijski nasveti koalicijskim poslanskim skupinam,
               predvsem pa Vladi.</p>
               <p>Socialni demokrati smo v svoj program za državnozborske volitve zapisali, da stavimo
               na močno lokalno samoupravo, ki omogoča najvišjo stopnjo neposrednega sodelovanja v
               procesih odločanja in je pomemben segment družbenega razvoja. Naš cilj je lokalna
               samouprava, ki bo zagotavljala, da se bodo občinske in druge oblike organiziranja
               lokalnih skupnosti potrjevale in uresničevale tako, da bodo ob sprejemanju in
               izvajanju odločitev pritegnile čim širši krog prebivalcev, njihove interese, njihovo
               sodelovanje in tudi njihova finančna sredstva. Socialni demokrati smo naklonjeni
               vzpostavitvi pokrajin takšnih samoupravnih lokalnih skupnosti na drugem nivoju
               lokalne samouprave, ki bodo postale generator skladnejšega in trajnostnejšega
               regionalnega razvoja v naši družbi. Moč in znanje bomo usmerili v pripravo kvalitetne
               pokrajinske zakonodaje, pri kateri bo treba upoštevati načela Evropske listine o
               lokalni samoupravi, ugotovitve Ustavnega sodišča ter mnenja strokovne javnosti, na
               podlagi katerih bomo iskali podporo med tistimi, ki menijo, da je vzpostavitev
               pokrajin ključ do hitrejšega in enakomernejšega razvoja države. Da bi to dosegli,
               morajo biti lokalnim skupnostim zagotovljeni trajni in stalni finančni viri, ki
               morajo biti v pomembnem delu odvisni od lastnih prizadevanj in učinkovitega izvajanja
               pristojnosti. Solidarnost, ki jo pri tem z dopolnilnimi sredstvi zagotavlja država,
               mora zagotavljati nujno raven zagotavljanja pravic, ne pa uravnilovko, ki uspešnim
               jemlje, da bi zagotavljala vire sredstev za neučinkovite lokalne skupnosti. Povečati
               je treba nadzor nad zakonitostjo in ekonomičnostjo porabe sredstev. Uspešnost
               posamezne lokalne skupnosti mora biti odvisna od kvalitete programa in učinkovitosti
               njenega izvajanja, ne pa od bolj ali manj uspešnega lobiranja pri državnih
               organih.</p>
               <p>S teritorialnega in funkcionalnega vidika je šla reforma lokalne samouprave v
               Sloveniji predaleč: iz ene v drugo skrajnost, od največjih k najmanjšim in od z
               državnimi pristojnostmi preobremenjenih k močno oskubljenim občinam. Prišlo je do
               pretirane centralizacije na tistih ravneh, ki so jih nekdaj upravljale občine. Ne
               upošteva se načela subsidiarnosti, ki zagotavlja, da se javne zadeve upravljajo na
               tisti ravni, na kateri jih je mogoče opravljati najuspešneje, bolj skladno s
               specifičnimi razmerami, učinkoviteje in ceneje ter po možnosti čim bližje ljudem. To
               je eden od razlogov za premalo uspešno delovanje celotne državne ureditve.</p>
               <p>Lokalna samouprava je v Sloveniji ustavna kategorija, vendar je Slovenija kljub
               oblikovanju občin ostala najbolj centralizirana država v Evropski uniji. S spremembo
               Ustave Republike Slovenije leta 2006 se je odprla možnost, da se ustanovijo
               pokrajine. Socialni demokrati smo prepričani, da neustrezno oblikovane pokrajine ne
               bogatijo demokratičnih odnosov v družbi in ne prispevajo k večjemu sodelovanju ljudi
               pri odločanju. Prav tako se zavzemamo za vzpostavitev dvostopenjske lokalne
               samouprave v Sloveniji, ki bi sledila modernim družbam in skušala doseči enakomeren
               družbeni razvoj, kjer prebivalke in prebivalci sami soustvarjamo pogoje za njegovo
               uresničitev. Tako, kot za občine, tudi za pokrajine velja, da lahko dosegajo želene
               učinke spodbujevalca razvoja v družbi, le če so finančno samostojne in stimulirane s
               fiskalno avtonomnostjo. V primeru centralizirane prerazporeditve, ki sloni na
               izhodiščih dekoncentracije javnih funkcij in na administrativnem sistemu
               prerazdelitve fiskalnih virov s strani države, brez fiskalne avtonomnosti prihodnjih
               pokrajin, ni mogoče govoriti o pravih učinkih fiskalne decentralizacije. Postopek
               decentralizacije je nujen ravno zaradi zgrešenega projekta lokalne samouprave, ker
               imamo prevelike razlike med najštevilnejšo in najmanj številno občino v Sloveniji.
               Poleg tega imamo vse preveč občin, ki so nastale kot izjeme in, na žalost, postale
               pravilo. Treba si je seveda postaviti vprašanje, zakaj je do tega prišlo. Odgovor je
               v načinu financiranja, ki je kar spodbujal k nadaljnjemu drobljenju občin. Finančni
               učinek je bil po razdelitvi območja na dve ali več občin takšen, da so imeli
               zagovorniki drobljenja vsekakor v rokah dovolj dobre argumente. Danes bi morali
               razmišljati, kako spodbuditi, tudi ali predvsem finančno, občine k povezovanju v
               teritorialne enote. Seveda je pozitiven odgovor prebivalcev v teh manjših lokalnih
               skupnostih, ali so zadovoljni z ustanovitvijo in delovanjem svoje občine. Veliko se
               je namreč financiralo v projekte na področju komunalne infrastrukture, obnove cest,
               razsvetljave in tako dalje. Sedaj, ko so na vrsti projekti, ki presegajo sposobnost
               teh manjših lokalnih skupnosti, pa se kažejo slabosti, razdrobljenosti in pomanjkanje
               pokrajin.</p>
               <p>Proces decentralizacije z ustanavljanjem pokrajin se je resno pričel šele leta 2006 s
               sprejetjem ustavnih sprememb. Sprejetje pa je bilo pogojeno z ureditvijo oziroma
               umestitvijo varovalke glede potrebnega števila glasov v parlamentu pri zakonu, ki bo
               pokrajine tudi dejansko določil. S tem manevrom oziroma s to ustavno določbo smo
               odločitev prenesli na nek nedoločen čas v prihodnost, osnovne težave pa so ostale,
               kot je ostala tudi dilema glede števila pokrajin. Pokrajin ni mogoče ustanavljati s
               povezovanjem občin, so nas v preteklosti opozarjali strokovnjaki. To bi pripeljalo do
               interesnega povezovanja lokalnih skupnosti, ki pa bi lahko v praksi pomenilo veliko
               število zelo različnih pokrajin in tudi sive lise, kjer pokrajinske organiziranosti
               ne bi bilo.</p>
               <p>S sedanjo ureditvijo smo to možnost odpravili, ostala pa je dilema glede števila
               pristojnosti financiranja. In seveda vprašanje, ali se najprej dogovorimo za število
               in potem za financiranje in pristojnosti ali se najprej dogovorimo o tem, kaj so
               naloge pokrajin, način njihovega izvajanja, financiranje in način upravljanja, nato
               pa temu prilagodimo najustreznejše število pokrajin.</p>
               <p>Pokrajinske naloge je vsekakor moč razdeliti v tri sklope. V prvem so naloge, ki so
               širšega lokalnega pomena in jih bo mogoče izvajati s sodelovanjem občin. Sledijo
               druge, ki jih lahko poimenujemo naloge regionalnega pomena, ki bodo določene z
               zakonom in bodo kot prve tako imenovane izvirne pristojnosti. In zadnji sklop nalog
               so tako imenovane prenesene naloge, naloge državnega pomena.</p>
               <p>Na tem mestu je smiselno opozoriti na nerešeno vprašanje glede statusa pokrajin v
               smislu, ali bodo te novoustanovljene pokrajine dvoživke ali ne. Ali je prav, da se na
               pokrajinskem nivoju srečata lokalna samouprava in državna uprava, ki sedaj sega do
               upravnih enot. In če je odgovor "da", v kakšnem obsegu. Ali je to na primeru
               izdajanja gradbenih dovoljenj ali morda kaj več? Ali ne obstaja nevarnost, da bi
               pretiran prenos nalog z upravnih enot na pokrajine in ne na upravne okraje, kot je
               bila in verjetno še je ideja, pretirano obremenil pokrajine, da bi se bolj posvečale
               nalogam državnega pomena in manj lokalni samoupravi? Vsekakor je nujno, da ima v tem
               procesu decentralizacije pomembno vlogo stroka. Tega se je zavedala nekdanja
               ministrica, kot se tega zaveda tudi sedanji minister. V tem verjetno tiči tudi
               razlog, da zakonodaja še ni v parlamentarni proceduri, je pa v fazi usklajevanja.
               Torej, ta zakonodaja je pripravljena.</p>
               <p>Pričeli so se pogovori, kolikor je meni znano, tudi z opozicijo. In ravno v tem času,
               ko so pogovori stekli, smo v proceduro dobili predloge zakonov, ki jih danes
               obravnavamo. To sem pred časom poimenoval kot prehitevanje opozicije po desni;
               običajno se takšno prehitevanje slabo konča. Paket zakonov, ki jih danes obravnavamo,
               ni dobil potrebne večine v parlamentu niti takrat, ko so predlagatelji v parlamentu
               imeli večino. Pričakovati, da bodo potrebno večino dobili sedaj, je seveda nerealno.
               So pač zaradi statistike predlaganih zakonov ponovno vložili zakone, ki jih že imajo
               na zalogi iz preteklega mandata. Na tem mestu velja še enkrat opozoriti na rezultate
               referenduma, ki je sporočil predvsem rezerviranost ljudi do tega projekta.</p>
               <p>Zastavlja se vprašanje, ali je čas, v katerem se nahajamo, najprimernejši za
               ustanavljanje pokrajin. Nekaj je povsem jasno: ustanavljanje pokrajin ni finančno
               nevtralna operacija, kot je bilo zatrjevano v preteklosti. Stroški vsekakor bodo,
               lahko pa jih ocenimo kot sprejemljive, če bodo v prihodnje pomenili neko novo dodano
               vrednost, razvoj. Vsekakor pa bo treba tudi v želji po skladnejšem regionalnem
               razvoju pohiteti s spremembo zakonodaje na tem področju.</p>
               <p>Naj na tem mestu, kjer se pogosto sklicujemo na stroko, dodam, kaj o decentralizaciji
               meni dr. Stane Vlaj, ki je ne samo zame, nesporno strokovna avtoriteta na tem
               področju. "Temeljni namen ustanovitve pokrajin v Sloveniji je decentralizacija
               oblastnih funkcij in prenos upravljanja pomembnega dela javnih nagog, ter
               javnofinančnih sredstev z države na pokrajinsko raven. S tem pa je povezano tudi
               vprašanje optimalnega števila pokrajin, ki lahko bistveno vpliva na obseg in
               vsebinsko določitve pokrajinskih pristojnosti. Ob uvedbi pokrajin mora biti jasno
               opredeljeno tudi premoženje, s katerimi bodo razpolagale pri izvajanju svojih
               pristojnosti, in primeren sistem financiranja njenih nalog. Brez natančne evidence
               premoženja, s katerim razpolagajo, in brez urejenih premoženjsko pravnih razmerij pri
               upravljanju s tem premoženjem, pokrajinski organi ne bodo imeli osnove za sprejemanje
               učinkovitih ukrepov upravljanja s tem premoženjem. Na temelju kritične neodvisne
               strokovne analize dosedanjega razvoja lokalne samouprave v Republiki Sloveniji je
               treba pripraviti spremembe in dopolnitve tudi zakonodaje - Zakona o lokalni
               samoupravi, Zakona o financiranju občin in drugih; ki urejajo vlogo in položaj občine
               kot temeljne samoupravne lokalne skupnosti. Gre zlasti za spremembe sistema
               financiranja občin, zlasti vprašanja lastnih davčnih in drugih virov kritičen pregled
               pristojnosti občin, odpravo združljivosti državnih in lokalnih funkcij, krepitev
               udeležbe prebivalcev pri odločanju v občini in drugo." Konec citata.</p>
               <p>Ker je to predstavitev mnenje oziroma stališča poslanske skupine v vseh predlaganih
               zakonih, ki jih bo Državni zbor danes obravnaval, naj povem, da še vedno ostajajo
               odprte dileme. In če ponovim ključno, to je financiranje pokrajin. Še vedno nimamo
               odgovora, ali pomeni prenos nalog, način financiranja uravnotežen postopek. Ali
               pomeni, da je prenos sredstev zadosten za opravljanje nalog in pristojnosti, ki jih
               nalagamo pokrajinam? Tega izračuna nimamo in ta izračun bomo želeli videti tudi od
               vas, gospod minister, ko boste predstavljali vladne zakone. To je ključno. <stage>(Gospod
               Tanko, spet vi. Ampak izgleda, če jaz govorim, pač je že tako...)</stage></p>
            </sp>
            <sp xml:id="SDZ5-Redna-14-2010-03-05.sp19">

               <speaker>PREDSEDNIK DR. PAVEL GANTAR:</speaker>

               <p>Gospod Kontič, ga bom jaz opozoril, ko bom menil, da je potrebno. Hvala.</p>
            </sp>
            <sp xml:id="SDZ5-Redna-14-2010-03-05.sp20">

               <speaker>BOJAN KONTIČ:</speaker>

               <p>Ja prosim, potem pa to naredite, predsednik, ker se vedno to dogaja. Ko se govori z
               naše strani, s strani Poslanske skupine Socialnih demokratov, skačejo v besedo in vi
               jih ne opozorite. V obratnem primeru, ki se tudi dogaja, smo vedno deležni opozorila.
               Tudi takrat, ko opozorilo ni potrebno. Torej ...</p>
            </sp>
            <sp xml:id="SDZ5-Redna-14-2010-03-05.sp21">

               <speaker>PREDSEDNIK DR. PAVEL GANTAR:</speaker>

               <p>Prosim, gospod Tanko, da se umirite.</p>
            </sp>
            <sp xml:id="SDZ5-Redna-14-2010-03-05.sp22">

               <speaker>BOJAN KONTIČ:</speaker>

               <p>Torej še vedno ostaja glavno vprašanje, ki je povezano s financiranjem pokrajin: ali
               bo denarja dovolj, da bodo pokrajine opravljale naloge, ki jih bodo dobile, ali bo
               denarja premalo. Tega ne vemo ne v tem primeru in ta odgovor bomo torej zahtevali
               tudi v prihodnje. Ali ta denar pomeni, da se bodo opravljale samo naloge, ki so
               zapisane, ali pa bo pri tem kakšna dodana vrednost? Dodana vrednost, ki bo pomenila
               razvoj, skladnejši regionalni razvoj.</p>
               <p>Odprto ostaja tudi vprašanje glede sedežev pokrajinskih svetov in glede sedežev
               pokrajinskih uprav. V zakonih, ki jih predlagate, so sedeži razdeljeni. Ali je to
               dobro ali ne, je seveda stvar presoje vsakega posameznika, ampak to ostaja odprto
               vprašanje.</p>
               <p>Odprto vprašanje ostaja tudi mandat pokrajin. Ali je mandat petih let tisti pravi?
               Preferenčni glas. Če ga že uvajamo, zakaj ta glas ni obvezen in zakaj se ne bo
               obvezno uporabljal? Ja, res je gospod Pukšič, to je pri volitvah, ampak vsi zakoni so
               danes v obravnavi in mi ne bomo predstavljali stališča pri ostalih in zato izkoriščam
               to priložnost, če mi je dovoljeno. Hvala lepa, gospod predsednik.</p>
            </sp>
            <sp xml:id="SDZ5-Redna-14-2010-03-05.sp23">

               <speaker>PREDSEDNIK DR. PAVEL GANTAR:</speaker>

               <p>Prosim gospod Pukšič.</p>
            </sp>
            <sp xml:id="SDZ5-Redna-14-2010-03-05.sp24">

               <speaker>BOJAN KONTIČ:</speaker>

               <p>Torej ostaja še nekaj nerešenih vprašanj. Tudi vprašanje, ali predsednika
               pokrajinskih svetov volimo neposredno na volitvah, ali ga volimo posredno preko
               pokrajinskega sveta. Ena in druga rešitev imata svoje prednosti in slabosti. Prva je
               vsekakor v moči tega predsednika pokrajinskega sveta. Če bo voljen posredno, bo
               vsekakor znotraj koaliranja v teh pokrajinskih svetih iskal ravnovesje, s katerim bo
               preživel mandat kot predsednik pokrajinskega sveta in bodo težave, kot so v nekaterih
               občinskih svetih, kjer župan nima potrebne podpore znotraj občinskega sveta. V
               zakonodajo bomo torej vgradili konflikt. Tudi če ga, je prav, da se zavedamo, da je
               ta vgrajen v zakonodajo. Če pa bomo volili predsednika neposredno, torej na volitvah,
               se seveda temu konfliktu ne bomo izognili, ker je lahko različna večina za občinske
               svetnike in različna za pokrajinskega predsednika, vendar bi ta pokrajinski
               predsednik v tem primeru bil izvoljen na neposrednih volitvah in bi imel določeno
               težo.</p>
               <p>Torej, vprašanj je veliko in jih je treba v prihodnje odpraviti, predvsem poiskati
               odgovore. Z željo, da bo Vlada v parlament posredovala kvalitetno pokrajinsko
               zakonodajo, ki bo sledila načelom, zapisanim v Evropski listini lokalne samouprave,
               in ob upoštevanju dokumentov ter aktivnih usmeritev Sveta Evrope in Evropske unije na
               področju lokalne in regionalne demokracije, kjer bodo vsebovana načela dobrega
               upravljanja občin in pokrajin, subsidiarnosti in proporcionalnosti, oskrba prebivalk
               in prebivalcev s storitvami najvišje možne kakovosti, bomo današnje predloge
               zavrnili.</p>
               <p>In še nekaj na koncu. Ocene, da bi pri obravnavi paketa pokrajinske zakonodaje morala
               sodelovati celotna Vlada, ne sprejemam. Dovolj je, da je z nami minister s svojo
               ekipo, ki pokriva to področje, za Vlado pa sem trdno prepričan, za preostali del
               Vlade, da ima v tem trenutku pomembnejše delo. Hvala lepa.</p>
            </sp>
            <sp xml:id="SDZ5-Redna-14-2010-03-05.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               France Cukjati. Prosim.</p>
            </sp>
            <sp xml:id="SDZ5-Redna-14-2010-03-05.sp26">

               <speaker>FRANCE CUKJATI:</speaker>

               <p>Hvala za besedo, gospod predsednik! Kolegice, kolegi! Smo pri Predlogu zakona o
               pokrajinah. Ta zakon predvsem obravnava organizacijo pokrajinske samoupravo in pa
               funkcionalne sestavine pokrajinske samouprave. Glede organizacije je predvideno, da
               imamo pokrajinski svet, ki se voli neposredno, predsednika pokrajine, ki ga voli
               pokrajinski svet izmed svojih članov. Ta predsednik pokrajine je tudi potem
               predsednik pokrajinske uprave. Imamo tudi svet občin, ki predstavlja župane občin
               ozirom so županičlani tega sveta občin in ta svet ima tudi neko vlogo, lahko zahteva
               ponovno odločanje o posameznem aktu, vsebinsko spremembo in podobno, in pokrajinsko
               upravo. Vse te stvari so navedene v zakonu.</p>
               <p>Obenem zakon, ta zakon, o katerem govorimo zdaj, govori tudi o nalogah, to se pravi
               funkcionalne sestavine pokrajine in naloge so lokalne zadeve širšega pomene, in te
               naloge zakon prepušča, večinoma, sami pokrajini, da si bo v prihodnje sama določila,
               katere naloge bodo prenesene z občin na pokrajino. Je pa cela vrsta nalog, ki naj bi
               jih država zaupala pokrajinam - od regionalnega razvoja, okolja in prostora, prometa,
               gospodarstva, kmetijstva, visokega šolstva, vzgoje, izobraževanja, zdravstva, delo,
               družina, socialno varstvo, kultura in tako dalje. Zakon tudi določa način
               financiranja, kje posebej poudarja, da bo država oziroma da bo pokrajina imela lastne
               vire financiranja. To se pravi, da bo država nekatere davke, takse ali druge obvezne
               dajatve zaupala/prenesla na pokrajino. In ko poslušam razpravo in tudi mnenje samega
               ministra, dokazuje, da pravzaprav v teh sestavinah ni problemov. So posamezne
               pripombe, drugačno videnje, recimo, o načinu volitev predsednika pokrajine in podobno
               ali posameznih nalogah, so pripombe, te bodo vedno - te lahko amandmirate, popravite
               zakon po vseh svojih željah. Ključ, oziroma jedro problema, ki nastaja in ki je vedno
               bil prisoten pri obravnavah pokrajin, je pa naslednji - način pristopa, način
               razmišljanja o pokrajinah. Poglejte, ustava je prvotno, se pravi takrat, ko je bila
               sprejeta naša prva slovenska ustava, predvidevala, da se občine lahko samostojno
               prostovoljno združujejo v pokrajino. To se pravi, dana je bila popolna svoboda
               lokalnemu prebivalstvu, da oblikuje pokrajino tako, kot hoče. To ni zaživelo. Zaradi
               tega smo se od leta 1999 naprej trudili v treh mandatih spremeniti ustavno določbo in
               nekako naložiti državi, da vendar oblikuje pokrajine. In sedaj imamo v ustavi
               določbo, da je treba tako rekoč ustanoviti pokrajine, in tudi vsa načela, evropska
               načela subsidiarnosti; to se pravi, da kar se lahko naredi na nižji ravni, je treba
               odločati in urejati na nižji ravni. To se pravi, izkazati zaupanje lokalnemu
               prebivalstvu.</p>
               <p>Tu, kot pravim, tu se javljajo različni načini pristopa, in sicer najprej glede
               nalog, ki sem jih omenjal. Minister ni problematiziral s predlogom teh nalog, ki naj
               bi se z države prenašale na pokrajino, ampak zelo jasno je opozoril: "To bo šele
               postopoma." Zakaj? V vseh mandatih, v vseh razpravah so se ministri zelo upirali
               prenosu kakršnih koli nalog z ministrstva na pokrajino in s tem tudi sredstev z
               ministrstva na pokrajino. To je tisti način centralističnega razmišljanja, kjer se
               bojijo, da bi izgubili na pomenu, da bi se stvari prenašale na pokrajino. To je
               prisotno zagotovo tudi v tem času, zaradi tega bodo predhodna obdobja, mogoče 20 let,
               da bi pokrajina zaživela v celoti.</p>
               <p>Še najbolj pa se ta ujetost v centralistični način razmišljanja kaže pri številu
               pokrajin. Namreč, tukaj se vedno znova sliši sklicevanje na stroko, na politiko, kjer
               se dokazuje, država bo bolje funkcionirala, če bodo velike pokrajine, tudi pokrajine
               bodo bolje funkcionirale. Ja, to je tako kot, to me spominja na čase, ko je nekje
               bilo z vrha določeno oziroma rečeno, da samo na tak način boš srečen, samo na tak
               način bo vas funkcionirala, samo na tak način bo pokrajina funkcionirala, samo na tak
               način boste zadovoljni. Se spomnite, kako je bilo z Dražgošami, ko so bile požgane,
               prebivalci, nekateri, pobiti, drugi v taborišča izgnani? Leta 1945, tam nekje 15.
               avgusta, je v Dražgoše še prišel takratni minister za gradbeništvo in rekel: "Ja,
               Dražgoše bomo obnovili." Kako? Je rekel: "Naredili bomo dva velika bloka in dva
               velika skupna hleva, vso zemljo bomo pa združili v en sam pašnik." Torej, to je bila
               vizija centralističnega razmišljanja, kako boste srečni. In kaj so Dražgošani rekli?
               "Ne, mi ne želimo biti srečni, mi bomo kar sami uredili svojo vas." In leta 1947 so
               ustanovili zadrugo, sami in s svojimi žulji v dveh letih zgradili 52 hiš in 30
               gospodarskih poslopij.</p>
               <p>Kako, s kakšno pravico, sprašujem, danes nekdo, ki pravi, ki skrbi za državo - saj,
               kaj pa je država drugo, kot smo ljudje. S kakšno pravico govori, da se Koroška
               pokrajina mora priključiti Mariboru? S kakšno pravico govori, recimo, Posavcem, da se
               morajo priključiti Novemu mestu? Kje je tukaj logika? Pa če hočejo biti Posavci
               samostojna pokrajina, pa naj bodo!</p>
               <p>Mi smo naredili prav zaradi tega, iz spoštovanja želja ljudi smo razpisali referendum
               in naštel bom najprej pokrajine, te male pokrajine, kjer so preko 60% na referendumu
               izglasovali, da so zadovoljni s takšno pokrajino, kot je bila predlagana: Celjska,
               Dolenjsko-belokranjska, Gorenjska, Severnoprimorska, Vzhodnoštajerska in Mestna
               občina Ljubljana. Preko 60% hočejo biti sami svoja pokrajina. Koroška in Posavska
               pokrajina sta pa preko 80% izrazili, da hočeta biti samostojni pokrajini.
               Savinjsko-šaleška, gospod Kontič gotovo ve, pa preko 70% na referendumu izrazili, da
               hočejo biti svoja pokrajina. Dajte mi vi, skrbniki za srečo pokrajin in za
               funkcioniranje pokrajin, reči, s kakšno pravico boste z vrha, iz Ljubljane določili,
               da Koroška pokrajina ne sme biti samostojna pokrajina! To je ta, bi rekel še vedno,
               oprostite, iz režima, ki smo ga poznali, ki nas ni osrečil, posledica ujetosti v
               centralistični način razmišljanja! In prav ta način je največja ovira pokrajinizacije
               in izpolnjevanja tega načela subsidiarnosti. In pravite, premajhne bodo te pokrajine,
               ne bodo mogle živeti. Ja, saj, ko smo se mi ločevali iz Jugoslavije, so v Beogradu
               tudi rekli: "Premajhni boste, saj boste jedli travo." Pa Črna gora je še manjša
               samostojna država! Da ne omenjam Luksemburga, Liechtensteina, Andore, ki so manjše,
               kot bodo naše pokrajine - samostojne države, pa ne morejo funkcionirati, kaj? Dobro
               funkcionirajo.</p>
               <p>Torej, ves problem števila pokrajin bo v načinu razmišljanja. Ali bomo zaupali
               ljudem, da se tudi sami odločijo glede usode svojih krajev, svojih pokrajin, ali bomo
               mi drugim zapovedovali, brez oziroma na njihovo voljo. In bojim se, da bo ta konflikt
               odločal tudi pri Zakonu o ustanovitvi pokrajin, kjer se zahteva dvotretjinska večina.
               Hvala.</p>
            </sp>
            <sp xml:id="SDZ5-Redna-14-2010-03-05.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Zares bo predstavil Alojzij Potočnik.</p>
            </sp>
            <sp xml:id="SDZ5-Redna-14-2010-03-05.sp28">

               <speaker>ALOJZIJ POTOČNIK:</speaker>

               <p>Hvala. Spoštovani predsednik Državnega zbora, kolegice in kolegi, predstavniki
               Vlade!</p>
               <p>Danes naj bi Državni zbor zaznamovala razprava o pokrajinah. Poslanke in poslanci naj
               bi 15 ur razpravljali o pokrajinskih zakonih, ki jih je v parlamentarno proceduro
               vložila Poslanska skupina opozicijske SDS. Paket pokrajinske zakonodaje SDS ne
               predstavlja v bistvu nič novega, inovativnega oziroma je zgolj nadaljevanje početja
               največje stranke nekdanje vladajoče koalicije. Ta očitno ne zna ali noče razbrati
               rezultatov referenduma, ki se ga je v prejšnjem mandatu udeležilo nekaj več kot 10%
               volivk in volivcev. Kot kaže, gre za običajno prakso, da se vlaga stare zakone iz
               svoje zaloge, v smislu populističnih učinkov in obtoževanja sedanje vlade, da si v
               zadostni meri ne prizadeva za ustanovitev pokrajin in da je tudi tu kot povsod drugje
               vse narobe.</p>
               <p>Predlog prejšnje vlade, da bi ustanovili 14 pokrajin, kar se je omenjalo kot
               politična realnost, takšne podpore ni dobil. Sledil je posvetovalni referendum, na
               katerem so volivke in volivci odločali o delitvi na 13 pokrajin, šlo je za 12
               pokrajin plus Ljubljano, in ob nizki, nekaj manj kot 11% udeležbi, podprli
               ustanovitev 11 od 13 predlaganih pokrajin. Tem rešitvam sledi tudi predlog SDS, ki z
               Zakonom o ustanovitvi pokrajin predlaga naslednje pokrajine: Celjsko,
               Dolenjsko-belokranjsko, Gorenjsko, Južnoprimorsko, Koroško, Kamniško-zasavsko,
               Notranjsko-dolenjsko, Osrednještajersko, Pomursko, Posavsko, Savinjsko-saleško,
               Severnoprimorsko, Vzhodnoštajersko in mestno občino, ki naj bi imela poseben status.
               S svežnjem pokrajinskim zakonom, ki jih SDS pošilja v Državni zbor, se znova
               uresničuje že slišana napoved nekdanjega predsednika Vlade: "Pokrajin bo 13 in ena,
               ali pa jih ne bo!" Poleg tega gre tudi pri preostalih predlogih zakonov, pretežno za
               dopolnjena besedila zakonov prejšnje vlade, ki pa jih je stroka zavrnila. Naj še
               enkrat spomnimo, da je večina strokovnjakov, a ne tistih, ki rišejo zemljevide po
               naročilu, povedala, da se zavzema za model velikih pokrajin, ki bodo imele ustrezne
               materialne in človeške vire. Torej, za 6 do 8 pokrajin. Sedanji poskusi z različnimi
               pokrajinskimi zemljevidi nas v Poslanski skupini Zares spominjajo na znani rek: Če bo
               okroglo, bo lopata, če bo oglato, pa bodo vile. Špičasto - tako, hvala.</p>
               <p>Za konec pa v Poslanski skupini Zares dodajamo, da ima koalicija jasen koncept, po
               katerem bo predlog regionalizacije omejen na največ osem pokrajin. Resne zadeve, se
               ne pišejo všečno....</p>
            </sp>
            <sp xml:id="SDZ5-Redna-14-2010-03-05.sp29">

               <speaker>PREDSEDNIK DR. PAVEL GANTAR:</speaker>

               <p>Prosim, gospod Tanko, nehajte, prosim!</p>
            </sp>
            <sp xml:id="SDZ5-Redna-14-2010-03-05.sp30">

               <speaker>ALOJZIJ POTOČNIK:</speaker>

               <p>...na hitro in kar počez, predvsem zato, da bi prehiteli vlado. Rešitve bodo
               kakovostne, trajne in izvedljive in po volji ljudi. O predlogih zato v nadaljnji
               razpravi poslanska skupina ne bo sodelovala.</p>
               <p>Tudi sicer se nam v poslanski skupini ne zdi smotrno, kljub dolžnemu spoštovanju do
               predlagatelja, da bi vsakič, ko se odprejo steklenice, skupaj z njimi lovili pobegle
               duhove po dvorani.</p>
               <p>Hvala.</p>
            </sp>
            <sp xml:id="SDZ5-Redna-14-2010-03-05.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo predstavitev stališč poslanskih skupin.</p>
               <p>Sledi splošna razprava poslank in poslancev. Želi besedo gospod Tanko kot
               predlagatelj?</p>
               <p>Prosim.</p>
            </sp>
            <sp xml:id="SDZ5-Redna-14-2010-03-05.sp32">

               <speaker>JOŽE TANKO:</speaker>

               <p>Hvala lepa. Spoštovani kolegi, spoštovani predstavniki Vlade, gospod minister.
               Najprej nekaj odgovorov. Gospod Kontič je dejal, da vemo, da ima Vlada pripravljeno
               zakonodajo. V Poslanski skupini Slovenske demokratske stranke vemo, da Vlada nima
               pripravljene pokrajinske zakonodaje. Tudi iz njegove nadaljnje razprave, ko je
               govoril o dilemah, kaj bi bilo potrebno oziroma kjer so odprta vprašanja, je jasno
               razvidno, da koalicija niti Vlada na teh področjih zakonodaje nimata pripravljene.
               Vse, kar je bilo predstavljeno poslanskim skupinam, tudi naši poslanski skupini, so
               bili trije listi papirja in narisane tri, šest in, mislim, da osem ali devet
               pokrajin. To je vse, kar je od tega bilo. Nikjer pa nobene diskusije in nobenega
               predloga o vsebini, obliki, volitvah in tako naprej.</p>
               <p>Če se vrnemo v pretekli mandat, potem se boste vsi poslanci, ki ste bili v tem
               mandatu ponovno izvoljeni, spomnili, da je tedanja opozicija, med njimi najglasnejši
               gospod Trofenik in še nekaj drugih dobrih poznavalcev lokalne in pokrajinske
               zakonodaje zahtevalo, da Vlada prinese na mizo komplet, vso zakonodajo v paketu.
               Vlada je takrat res prinesla vseh šest zakonov v dveh paketih, v dveh zadevah. Ta
               vlada, ki je vedela vse, popolnoma vse, in ta koalicija, ki je takrat vedela
               popolnoma vse, tudi o tem, kako popraviti formulo financiranja, da bo skladna z
               odločbo Ustavnega sodišča, ni do danes, v letu in pol tega mandata prinesla še nobene
               korekture na tem področju. Formula je še vedno neskladna z odločbo Ustavnega sodišča.
               Žal, ni. V prejšnjem mandatu smo se potrudili in smo leta 2006 sprejeli ustavne
               spremembe s pozitivnim dobrim sodelovanjem takrat največje opozicijske stranke, to je
               bila Liberalna demokracija Slovenije. In za to spremembo je bilo dobljenih več kot
               ustavno predpisanih 60 glasov. To se pravi, da smo takrat vsi tisti, ki smo bili v
               Državnem zboru - in tu so predstavniki vseh tistih strank, ki so takrat bile - imeli
               pred seboj potrebo, da se to naredi. Postala je to ustavna norma. To ni odločba
               Ustavnega sodišča, ki je izpeljanka iz ustavne norme. To je ustavna norma. In
               realizacijo te ustavne norme je tedanja opozicija v prejšnjem mandatu preprečila, da
               se je realizirala. V tem mandatu je pa ni pripravila še, pa bo ravno sedaj pol
               mandata te koalicije. Torej ne kritizirati tiste, ki so pripravili v prejšnjem
               mandatu in v tem mandatu celovit komplet pokrajinske zakonodaje. Ti, ki so to
               pripravili, niso pustili nobenih alternativ. Rešitve v teh zakonih, ki smo jih
               predlagali, so nedvoumne, čiste, jasne.</p>
               <p>Zdaj, kar zadeva tudi nekatere druge komentarje, ko pravi gospod Kontič: "Nekatere
               lokalne občine so uspešne samo zato, ker uspešno lahko lobirajo, ker znajo lobirati."
               Veste, vprašam se, ali je Slovenija res tako življenjsko odvisna od največjega
               ekoprojekta v Sloveniji. To je TEŠ 6. Ali mi zna kdo razložiti, če je še kje v svetu
               mogoče, da iz črnih saj dobiš zeleno elektriko? Črnih premogovih saj. Gospod Gantar,
               vi ste bili okoljski minister, lahko se smejete, ampak lahko ...</p>
            </sp>
            <sp xml:id="SDZ5-Redna-14-2010-03-05.sp33">

               <speaker>PREDSEDNIK DR. PAVEL GANTAR:</speaker>

               <p>Gospod Tanko, jaz vam ne morem s tega mesta odgovarjati in vas prosim, da me ne
               vpletate v vašo razpravo.</p>
            </sp>
            <sp xml:id="SDZ5-Redna-14-2010-03-05.sp34">

               <speaker>JOŽE TANKO:</speaker>

               <p>Tako je to. Težko mi to kdo razloži. Glede tega stalnega jamranja o tem, da je
               Slovenija najbolj centralizirana država. To govorijo tisti, ki jo ohranjajo, da je
               naj bolj centralizirana država. Mi, tisti, ki želimo nekako ta korak premakniti, da
               bi Slovenija postala decentralizirana, da bi se prenesle pristojnosti, sredstva,
               odločanje na nižjo raven, da se ne bi vse odločalo na Gregorčičevi ali pa na Rotovžu
               Mestne občine Ljubljana, smo pripravili zakonodajo, smo pripravili zakon. Tisti, ki
               pravijo, da smo centralizirani, nasprotujete tem rešitvam in tako naprej. Skratka,
               težko bo na ta način preiti korak naprej in državo decentralizirati, če pač sami ne
               pripravite na tem področju popolnoma nič. Tudi tiste zgodbe okrog kmetijskih nasvetov
               bi bilo dobro kdaj uporabiti in jih tudi upoštevati. Po kmetijskih nasvetih je kaj
               zraslo. Tisti, ki jih je poslušal, ve, da tisto, kar je špičasto, so lahko vile, ni
               nekaj drugega lahko. Po tistem, kar poslušamo od vas sedaj v tem mandatu glede
               pokrajinske zakonodaje, ne bo zraslo nič. Nič. Gre lahko za partijsko disciplino,
               lahko za karkoli drugega, lahko mi te samospraševanja poslušamo, vendar od tega ne bo
               nič. Ostala bo centralizacija. Nimate predloga prenosa pristojnosti na pokrajine. Žal
               ga nimate, če se sprašujete ali sedemkrat to operacijo ponoviti in pristojnosti, ali
               to trikrat, ali to enkrat, ali narediti pokrajino kot dvoživko ali kot neko čisto
               formalno enoto, ki bo urejala vse zadeve na tem lokalnem oziroma širšem samoupravnem
               področju. Nimate te rešitve, nimate ideje, nimate predloga, ne veste, kaj prenesti,
               ne veste, kako prenesti! In sedaj očitate tistim, ki smo to pripravili, da nečesa
               nismo naredili, da nismo uspešni. Žal je to premalo, da bi Slovenija postala uspešna
               država in ustrezno organizirana država. Treba je narediti kakšen korak naprej in pa
               pripraviti tudi kakšno drugo zadevo. Rad bi se pa dotaknil tudi mnenja Vlade. Mi
               sedaj imamo pred seboj Zakon o pokrajinah. Ta zakon o pokrajinah ima zapisana
               nekatera poglavja oziroma so predpisana vsa poglavja. Niti eno se ne nanaša na
               število pokrajin in od števila pokrajin ni odvisno kako bomo volili pokrajinski svet
               ali pa pokrajinskega predsednika. To ni odvisno od števila pokrajin. Mnenje Vlade
               govori o tem, da je ta zakon, ki govori načelno, splošno o pokrajinah, neustrezen
               zato, ker predvideva preveliko število pokrajin.</p>
               <p>Spoštovani minister, poglejte si vaše mnenje. Vaše mnenje ni skladno s predlogom
               zakona, ki ga danes obravnavamo. V tej obrazložitvi zagotovo ne. In to je velika
               škoda. Prav tako je povsem jasno bilo ugotovljeno, da je z vidika politične, bom
               rekel, politike, da so pokrajine razvojna priložnost. To je bilo v vseh razgovorih,
               ki smo jih imeli v prejšnjem mandatu z opozicijo povsem jasno. Vsi so se zavedali, da
               so pokrajine razvojna priložnost. Tudi sedanji predsednik Vlade, ki je vodil
               pogajalsko skupino, potem v tistem drugem delu prejšnjega mandata, največje
               opozicijske stranke. Povsem jasno. Tudi strokovno ni bilo nič spornega v tem, da je
               to razvojna priložnost. Povsem nedvoumno, tudi še na začetku tega mandata so bile
               pokrajine ocenjene kot ena izmed velikih razvojnih priložnosti Slovenije. Tudi na
               začetku tega mandata! To se je spremenilo tisti dan ali pa dva dni po tistem, ko smo
               v Poslanski skupini Slovenske demokratske stranke vložili predlog pokrajinske
               zakonodaje - 11. 12. 2009. To stališče se je šele takrat spremenilo. Vložili smo pa
               to zato, ker na vladnem semaforju, kjer je bilo opredeljeno, da bo Vlada 10. 12. 2009
               predložila celoten komplet pokrajinske zakonodaje, tega ni storila. Pa ne, da je
               imela karkoli v svojih dvorih v pripravi. Nič ni bilo pripravljenega. Nič. In najbrž
               zato je bil to tudi eden izmed razlogov, da je tedanja ministrica, nekdanja
               ministrica, odstopila. Eden izmed razlogov, ne pa edini.</p>
               <p>Šele potem, ko smo mi vložili to zakonodajo in ko je predsednik Vlade povedal, da to
               ni več neka prioriteta Republike Slovenije, šele takrat se je začelo potem to počasi
               premikati in tipati, ne vem, kako, kaj pristopiti in iskati soglasje. Za predlog, ki
               je na mizi, je veliko terensko soglasje. Podprli so ga župani na dveh ali treh
               srečanjih v prejšnjem mandatu, tudi s predsednikom Vlade in takratnim resornim
               ministrom, podprle so ga tudi lokalne skupnosti, načelno, s sklepi občinskih svetov.
               Te pokrajine so oblikovane v skladu tudi z interesi velike večine ljudi na teh
               območjih, kar so pa povedali tudi referendumi - res ni bila udeležba velika, ampak je
               bila pozitivna. Je bila pozitivna in tako naprej. Skratka, govoriti o tem, da je to
               predlog, ki ni usklajen, ki ne vem kaj, je neodgovorno, je neresno in je tudi žaljivo
               do tistih, ki so ta predlog podprli, ki je bil vložen- Mi smo ga v tem mandatu
               modificirali, dopolnili, vnesli spremembe in tako naprej, ki so se v tem času
               zgodile, vendar predlog je konsistenten, je celovit in je edini, ki je bil kdaj v tej
               državi celovit, ki ga je kakšna stranka predlagala kot celovitega. V prejšnjem
               mandatu ga je Vlada, v tem ga je stranka. Vsi tisti, ki so imeli največ pripomb na
               vložene zakone, pa do danes niso storili ničesar. In ne zdi se mi primerno, da
               predstavniki prejšnje opozicije, ki so sedaj vladna koalicija, samo kritizirajo
               predloge, ki jih vlaga opozicija. Opozicija jih vlaga samo zato, ker jih vi ne
               vložite in ne pripravite ničesar. In ne vem, kako je mogoče, da nekdo, ki ni v
               stanju, da bi pripravil v letu in pol nek celovit predlog, lahko napiše negativno
               mnenje, če sam ne ve, kaj bi storili. Nekdo, ki ne ve, nekdo, ki ne zna, napiše
               negativno mnenje in ga posreduje v Državni zbor. Bolje bi bilo in bolj normalno bi
               bilo, da bi bil tiho, ne pa, da se z negativnim mnenjem, ki se, mimogrede, ne nanaša
               na točko dnevnega reda, ampak kar na nekaj počez, neusklajeno in je v tem delu tudi
               nekorektno. Pozivati ob takšnem pristopu sedanjo opozicijo, da bo pa tvorno
               sodelovala pri zakonodaji, ki je še ni, da bomo šli kar v vrsto, tako kot je gospod
               Cukjati prej rekel, v Dražgoše - to pa ne bo šlo. Tam se bomo trdo pogajali. Ampak
               najprej, spoštovani predstavniki Vlade, je treba prinesti nekaj na mizo. In ni
               odgovorno, ni modro, ni resno, da predlog, ki je na mizi in ki je do zdaj edini na
               mizi v tem mandatu, vehementno zavrnete, ne da bi povedali ob tem, ali pokrajina
               potrebuje statut, ali pokrajina potrebuje pokrajinski svet ali potrebuje svet občin,
               ali je potreben postopek za spremembo, ali določitev območja sedeža pokrajin in tako
               naprej. O teh določbah se danes pogovarjamo pri tem zakonu. Če boste vi ta zakon
               zavrnili, pomeni, da te določbe niso potrebne, da ni treba govoriti o tem, kakšen
               obseg del, kaj naj upravlja pokrajina, na kakšen način se te zadeve prenesejo z
               državne ravni na pokrajino, kaj so izvirne pristojnosti, kako se voli pokrajinski
               svet in pokrajinski predsednik in tako naprej, kako naj izgleda pokrajinska uprava -
               to so splošne določbe. In v tem zakonu ne govorimo o zemljevidu, ampak če hočete tem
               določbam v tem zakonu parirati, imeti o njih jasno, izčiščeno mnenje, morate imeti
               tudi svojo popolnoma čisto rešitev. Tega nimate, spoštovana Vlada. In zato je to zelo
               podcenjujoče, da nastopate pri tem zakonu s tako negativnim mnenjem, ker nimate
               rešitve, pa tudi pri ostalih zakonih velja popolnoma enako. Testirate, 3, 6, 8
               pokrajin, kako bodo reagirale poslanske skupine. Nimate predloga. Tudi v koaliciji
               niste usklajeni glede tega, da o drugih vsebinah sploh ne govorimo: glede
               pristojnosti, glede obsega del, glede načina prenosa in tako naprej. Nimate
               razčiščenih temeljnih rešitev v koaliciji in ste proti! Ste samo zaradi tega proti,
               ker v polovici mandata tega niste uspeli narediti.</p>
               <p>Včeraj oziroma v sredo, ko smo obravnavali tisto deklaracijo, ki govori o tem, kako
               naj bi vlada ali državni uradniki delovali v teh postopkih pred evropskimi
               institucijami, je imel predsednik Vlade polurni nagovor, pa gre za neko splošno
               usmeritev, ki jo ponavljamo vsako leto. Tu imamo temeljni razvojni projekt, tudi po
               njegovem uvodnem inavguralnem govoru je bilo to posebej izpostavljeno, pa ga ni
               tukaj. Ima druge obveznosti, ne vem, morda bolj pomembne. Zagotovo pa je ta projekt
               nekaj 10-krat pomembnejši za usodo Slovenije kot tista deklaracija, ki smo jo
               sprejemali, pa je bila tukaj cela vlada.</p>
               <p>Hvala lepa.</p>
            </sp>
            <sp xml:id="SDZ5-Redna-14-2010-03-05.sp35">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister se je javil k besedi.</p>
               <p>Izvolite.</p>
            </sp>
            <sp xml:id="SDZ5-Redna-14-2010-03-05.sp36">

               <speaker>DR. HENRIK GJERKEŠ:</speaker>

               <p>Hvala, gospod predsedujoči. Spoštovane poslanske in poslanci.</p>
               <p>Vladi je bilo večkrat očitano, da ne ve, kaj dela, da nima cilja in da sploh ne ve,
               kako bo do tega cilja, ki ga nima, prišla. Hkrati se je pa razprava dotikala tudi
               vladnega predloga, ki ga seveda vse poslanke in poslanci v tem zboru poznate, ker sem
               ga predstavil v vseh poslanskih skupinah, kjer ni šlo za predstavitev zakonodaje,
               ampak je šlo za koncept regionalizacije, členitve. In pri tej predstavitvi sem
               pokazal, da ima Vlada natančno idejo, kako in kaj je treba pri tem urediti. In ni
               res, da je neka zakonodaja, ki je sicer celovita, kar smo tudi napisali v svojem
               mnenju, tudi optimalna. Ni nek predlog, ki je zaključen, dan na mizo tudi optimalen.
               In temu je služil moj prvi krog posvetovanj v poslanskih skupinah, vseh poslanskih
               skupinah, kjer smo dali naš eksakten predlog, in to vsi veste v tej dvorani, členitve
               Slovenije in želeli mnenje poslank in poslancev. Dobili smo mnenja tudi v Poslanski
               skupini SDS, kjer smo določili ali pa se nekako uskladili v tem, da se izplača o
               pokrajinah naprej pogovarjati. Seveda se izplača, ker če se nehamo o tem pogovarjati,
               potem se nehamo pogovarjati o decentralizaciji Slovenije. O tem sem že večkrat
               govoril in s tem ste se strinjali in s tem se tudi danes vsi razpravljavci tukaj
               strinjate. Torej, da je ustanovitev pokrajin potrebna. Razlikujemo se samo v
               konceptualnem pristopu, kaj naj te pokrajine počnejo, kakšna naj bo vsebina,
               pristojnosti, financiranje. In sedanja vlada se je odločila te dileme razčistiti na
               strokovni osnovi, na strokovnih podlagah. Strateški svet je pripravil okvir optimalne
               rešitve členitve Slovenije. Strateški svet je postavil okvir oziroma osnovo, na
               kateri se je šla Vlada pogovarjat v poslanske skupine. Strateški svet pripravlja,
               torej je dal osnovo za neko optimalno rešitev, ki jo bomo tudi ponudili vsem
               državljankam in državljanom Republike Slovenije; ne jih nekje z vrha prisiliti in jim
               odrediti, kaj je najboljše za vse. Ne, lahko jim pa ponudimo nekaj, kar je strokovno
               podprto in kar z vso odgovornostjo mora Državni zbor tudi sprejeti. Torej, tudi
               poslanke in poslanci sprejemajo odgovornost.</p>
               <p>Zakaj smo morali spremeniti ustavo, zakaj ni bilo mogoče ustanoviti pokrajin od
               spodaj navzgor, torej z združevanjem občin? Zato, ker je toliko različnih interesov v
               Sloveniji; toliko različnih interesov, ki niso pokazali nobene koherentne volje h
               konvergenci nekih večjih samoupravnih lokalnih skupnosti. Zato je bila ustava
               sprejeta in odgovornost za ustanovitev pokrajin prenesena na državne organe, na ta
               parlamentarni zbor. In ker je to že šesti poskus regionalizacije v tem obdobju in ker
               se danes ne pogovarjamo o vladnem predlogu, ki je že, zakonodaja je pripravljena,
               moram povedati, da pri prvem krogu pogovarjanj z vsemi poslankami in poslanci, pri
               pogovarjanju z župani, kjer smo imeli vseslovensko srečanje na Brdu, se je izkazalo,
               da tudi sedanji predlog, ki smo ga postavili na mizo, ni optimalen. To ste povedali
               tudi vi v vaši poslanski skupini in zato smo se dogovorili, da se bomo pogovarjali in
               skupaj našli optimalni predlog. Zato jaz danes ne vidim razloga, da govorimo, da je
               vaš predlog slab in da je naš predlog slab. Danes se pogovarjamo o tem, da poberemo
               najboljše iz vsega, kar imamo. In sestavimo nek optimalni predlog, ki ga bomo lahko
               dali državljankam in državljanom Republike Slovenije in jim povedali, poglejte,
               predlagamo, da se Slovenija razčleni tako, ker vsi skupaj tukaj menimo oziroma nas
               večina meni, da je to najboljše. In oni bodo to sprejeli ali pa ne. Ne bomo jim mi
               odredili, kako naj se pospeši členitev. In da je Vlada pri obravnavi tega prvega
               predloga zakona o pokrajinah širše komentirala predlog, izhaja iz tega, da je Vlada
               obravnavala vsak zakon, vsak zakon od šestih v paketu pokrajinske zakonodaje v
               kontekstu, saj ni mogoče enega zakona potegniti iz konteksta in povedati, dober je v
               tem delu, slab je v tem delu, če se ne nanaša na kompleten proces regionalizacije.
               Zato je tudi v komentarju pri predlogu zakona o pokrajinah omenjeno število
               pokrajin.</p>
               <p>Tudi predlog, da bi amandmirali vaš predlog in na ta način določili neko optimalno
               rešitev, se nam ne zdi ustrezen, ker je konceptualna razlika prevelika. Vsi dobro
               veste, da izhajamo iz vsebine, iz financiranja, iz dinamike prenosa pristojnosti in
               šele takrat sledi dogovor o številu pokrajin. Takšen je naš pristop in tudi strateški
               svet je ugotovil, da je takšen pristop optimalen k predlogu, ki je v bistvu predmet
               za pogajanja. Vi poznate ta okvir, veliko se je v medijih pisalo, tudi predstavil sem
               ga. Mislim, da kakor se je razprava na to tematiko začela, da vseeno Konvertiramo, da
               vsi vemo, da vsi postavljamo pomen pokrajin, ki je bistvenega pomena za to, da se
               regionalna politika, ki se je v teh kriznih časih izkazala kot neoptimalna, postavi
               na boljše in bolj zdrave temelje. Sem pa že večkrat povedal, da Zakon o skladnem
               regionalnem razvoju lahko te stvari tudi uredi. Seveda, na ustavni formi pokrajin bo
               to mogoče na en način, na statističnih regijah, kakor jih imamo zdaj, bo to mogoče na
               drug način. Ampak, ta vlada ima v načrtu predvsem skladen regionalni razvoj.
               Pokrajine pa potrebujejo usklajevanje, potrebujejo še zorenje in zato smo prestavili
               odločitev in nadaljnjo predstavitev zakonodaje, ki jo dopolnjujejo, na kasnejši
               čas.</p>
               <p>Mi smo tudi želeli, da bi se pokrajinski paket obravnaval enotno, in izkazalo se je
               da je bila ta želja upravičena, ker je med razpravo že o samem predlogu zakona o
               pokrajinah prišlo na prekrivanje ostalih zakonov. Predvsem pa se je razprava razvila
               že na neka druga področja, predvsem glede črpanja evropskih kohezijskih sredstev,
               kjer moram spet, kljub razpravi, ki je bila pred kratkim v parlamentu, kljub dvema
               razpravama, ki je bila pred kratkim na Odboru za lokalno samoupravo, povedati, da
               nismo razpisali samo tretjine kohezijskih sredstev, razpisali samo 105% po dinamiki,
               ki je bila načrtovana v letu 2007 do 2009, tako da so stvari jasne. Razpisali smo
               peti javni poziv, tako kot smo obljubili, 29. januarja, kjer smo razpisali 203
               milijone evrov, medtem ko je bilo iz prvih štirih razpisov porabljenih do zdaj 206
               milijonov evrov. Torej, da mi zadržujemo nek denar, da zadržujemo regionalni razvoj,
               iz teh podatkov ne moremo zaslediti. To, da pa regionalne razvojne agencije niso
               opravile svojega dela in dobro prebrale uredbo o regionalnih spodbudah, kjer natančno
               piše, da je zdaj uveljavljen dvostopenjski proces ravno iz teh razlogov, da se
               izognemo težavam iz prvih štirih javnih razpisov - pa ne težavah v Sloveniji, ampak
               težavah pri povračilih - , je pa v bistvu tudi deloma naš problem, ker so bili roki
               kratki. Zato sem že večkrat povedal, da bomo mi pomagali iz naše strani na ta način,
               da bomo poskušali medresorski komisiji svetovati oziroma ji dati navodilo, da ne
               izkoristi šestdesetdnevnega roka za pregled občinskih projektov in se na ta način
               kompenzira škoda oziroma zamik, ki je na ta način nastal.</p>
               <p>Je pa izredno nekorektno, da se pa očita sedanji vladi zahtevke za povračilo.
               Zahtevki za povračilo so konec leta 2008 znašali 0 evrov in vsi zahtevki za povračilo
               - to pomeni, to je črpanje evropskega denarja, tisti, ki pride v naš proračun nazaj
               iz evropskega - vsi ti zahtevki za povračilo so producirali oziroma vrnili denar v
               leto 2009 in to, vsi vemo, uspešno, z več kot 155 milijoni presežka slovenskega
               proračuna nad evropskim. Hvala.</p>
            </sp>
            <sp xml:id="SDZ5-Redna-14-2010-03-05.sp37">

               <speaker>PODPREDSEDNIK FRANCE CUKJATI:</speaker>

               <p>Oprostite gospod Tanko, najprej razprava. Gospa Brunskole ima besedo.</p>
            </sp>
            <sp xml:id="SDZ5-Redna-14-2010-03-05.sp38">

               <speaker>RENATA BRUNSKOLE:</speaker>

               <p>Najlepša hvala. Spoštovani gospod minister s sodelavci, gospod podpredsednik,
               kolegice in kolegi. Danes pripravljenega oziroma predlaganega pokrajinskega paketa ne
               bom podprla, zagotovo pa bom podprla takšen paket zakonodaje, ki bo vsebinsko
               dopolnil še vse tiste dileme, pomisleke in pripombe, o katerih smo danes imeli
               priložnost slišati.</p>
               <p>Glede na to, da smo še pred časom te vlade imeli priložnost spremljati izredno veliko
               željo in interes po sprejetju paketa pokrajinske zakonodaje, me ta vloženi paket ne
               preseneča. Odprte dileme pa so še na številnih področjih. Predvsem na področju
               financiranja pokrajin, prenosa nalog in tudi prenosa sredstev, zagotovo tudi
               zagotovitve finančnih sredstev. Pomembna pa bodo tudi vprašanja, kot je čas trajanja
               mandata, in še vse, kar se tiče tudi volitev v zvezi s pokrajinami.</p>
               <p>V tem predlogu pokrajinske zakonodaje je bilo tudi, tako kot je tudi povedal kolega,
               vodja Poslanske skupine Socialnih demokratov gospod Kontič, tudi nekaj konfliktov.
               Zato to samo še potrjuje dejstvo, da je treb paket zakonodaje dopolniti in še dodati
               nekatere opredelitve. Zagotovo ni jedro problema samo način pristopa in način
               razmišljanja o pokrajinski zakonodaji. Bistvo vzpostavitve pokrajin, to je takšnih
               samoupravnih lokalnih skupnosti na drugem nivoju lokalne samouprave, ki bodo postale
               generator skladnega in trajnostnega regionalnega razvoja v družbi. Ravno vzpostavitev
               pokrajin je ključ do hitrejšega in enakomernejšega razvoja države.</p>
               <p>Glede na današnjo razpravo in veliko željo iz preteklosti ugotavljam, da se nimamo
               česa bati, da tudi tokrat, ko bomo sprejemali paket pokrajinske zakonodaje, katerega
               odgovornost za pripravo je na strani ministra za lokalno samoupravo in regionalni
               razvoj, skupaj s sodelavci, v sodelovanju z lokalnimi skupnostmi in tudi
               strokovnjaki, poznavalci tega področja. O tem, koliko ima Vlada že pripravljenega in
               v kakšni obliki, danes ni naša odgovornost, niti župana Ljubljane, niti
               pripravljavcev projektov na področju energetike ali pa še koga drugega, ki je bil
               danes omenjen. Zagotovo je to, kot sem že rekla, to odgovornost ministra, torej
               Službe Vlade za lokalno samoupravo. Glede na to pa, da sama tudi prihajam iz območja,
               ki ima težave v razvoju, sem prepričana in pričakujem, da bomo v Sloveniji čim prej
               prišli do pomembnih ukrepov in sprememb zakonodaje, ki bodo odpravile krivice, ki so
               se zgodile nekaterim subregijam, torej tudi Beli krajini, in čim prej z zakonodajo
               zagotavljali skladni regionalni razvoj Republike Slovenije.</p>
               <p>Seveda zanimivo je tudi to, da bo današnja razprava šla lahko v izredne širine. Tudi
               danes je bila ta razprava tako pestra, da je šla ne samo za 10 let nazaj, za 20 let
               nazaj, za bistveno več let nazaj in pri nekaterih zadevah skoraj nismo našli rdeče
               niti s paketom pripravljene pokrajinske zakonodaje. Želim si, da bi bila ta razprava
               danes strnjena, predvsem pa, da bi opredelila bistvene argumente, da bi tudi na
               strani gospoda ministra in sodelavcev bilo lažje pripraviti takšen paket pokrajinske
               zakonodaje, ki ga bomo vsi skupaj vsaj z dvotretjinsko večino tudi potrdili.
               Hvala.</p>
            </sp>
            <sp xml:id="SDZ5-Redna-14-2010-03-05.sp39">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Tanko, izvolite.</p>
            </sp>
            <sp xml:id="SDZ5-Redna-14-2010-03-05.sp40">

               <speaker>JOŽE TANKO:</speaker>

               <p>Hvala lepa. Veste, problemi na področju črpanja evropskih sredstev zagotovo
               obstajajo, so veliki. Ministrstva, predvsem Služba Vlade za evropske zadeve je eno
               leto ovirala razvoj oziroma razpis za več kot 200 milijonov evrov sredstva, ki so
               namenjena pač lokalnim področjem. To je nedvoumno jasno. Več kot leto dni, spoštovani
               minister, so zadeve stale! Če bi lahko ta sredstva bila razpisovana skozi pokrajinske
               zadeve ali pa od tam menežerirana, bi bila že zdavnaj porabljena, ker projekti
               stojijo, projekti čakajo. Tu so številni poslanci, ki so bili župani, pa vam lahko
               konkretno povedo s svojimi primeri. Žal se je zgodilo tudi, ne samo na področju
               vašega resorja, tudi na področju kulture je prišlo do tega, da se sredstva ne bodo
               porabila. 60 ali 70 milijonov evrov sredstev, namenjenih za kulturne projekte, bo
               prerazporejenih, kljub temu da je ministrstvo dobilo 52 prijav na razpis, je bilo od
               tega odobrenih samo pet ali šest projektov in 47 zavrnjenih, kot dobrih projektov, bo
               zaradi tega, ker ministrstvo ni razpisalo sredstev ali dovolj sredstev, propadlo na
               tem področju 60 oziroma 70 milijonov sredstev. To drži. In ker nimamo ustrezne
               pokrajinske organiziranosti, se s temi problemi ukvarja ta koalicija na nesistemski
               način z zakonom o glavnem mestu, z zakonom o razvojni pomoči Pomurja urejamo nek drug
               problem in drug del Slovenije, čeprav imamo sistemski zakon, in sedaj imamo še neko
               tretjo modifikacijo. Ustanavlja se razvojni svet za Belo krajino in Kočevsko.</p>
               <p>Mesec dni nazaj je bila Vlada na obisku v ribniško-kočevskem delu in Beli krajini,
               kot področju, ki je bilo ocenjeno, da je področje z velikimi razvojnimi problemi. Pa
               vendarle sklicujete danes razvojni svet, v katerega niste povabili nobenega
               predstavnika občin ribniškega območja, tam so tri občine, in nobenega predstavnika
               gospodarstva s tega območja. Z območja Ribnice, Sodražice in Loškega Potoka ni
               nikogar v tem vašem razvojnem svetu, spoštovani minister. Tri občine so v celoti
               izpadle iz tega razvojnega sveta! Na tak način, ko se politično določa, kdo je v
               nekem območju primeren, da se vključi v razvojni svet, in kdo ni, na tak način te
               zadeve ne morejo in ne smejo funkcionirati. To je definitivno. Vabilo imam pred
               seboj, spisek, koga ste vabili. In teh treh občin v tem vašem vabilu za sestanek
               danes ob enih na Vladi ni, ne Ribnice, ne Sodražice, ne Loškega Potoka! In nikogar od
               gospodarstva iz teh treh občin! S tako izključevalno politiko, ki jo vodite, najbrž
               ni mogoče pričakovati nobenih posebnih ukrepov, nobenih posebnih priložnosti, nobenih
               celovitih pristopov, ker gre za izključevalni pristop. Celo znotraj območja, ki ste
               ga obiskali pred enim mesecem, ste izključili tri občine. Ne vem, zakaj, s čim so si
               to zaslužile, zakaj tak nesistemski pristop? In težko sprejemam potem to zgodbo o
               tem, da imate kaj pripravljenega. Nimate! To je paket pokrajinske zakonodaje, ki ga
               imam na mizi, in toliko dokumentov nam ni nihče predstavil v tem mandatu. To je šest
               zakonov, ki jih bomo danes obravnavali, in to je to. Tega Vlada, vladna ekipa, vladna
               garnitura, ni predstavila v tem mandatu, ni vsebinsko predstavila. Niste predstavili
               niti enega zakona o prenosu pristojnosti - to je tale zakon. Ni časovnega načrta,
               kako boste to prenašali, katere naloge in tako naprej. Bodimo pri teh zadevah, o
               katerih govorimo, zelo natančni. Ne pogovarjamo se o tem, kaj razmišljajo v
               strokovnem svetu ali strateškem svetu pri predsedniku Vlade, pogovarjamo se o
               konkretnih rešitvah, ki so predložene v Državni zbor in o katerih je treba odločati.
               In kasneje, ko bomo odločili, večje bodo težave. Kasneje, ko bomo odločili, več bo
               posebnih rešitev za posamezne partnerje politične koalicije, ki je sedaj na oblasti.
               Če hočemo pristopiti sistemsko, celovito, enakopravno, enakovredno do vseh in dati
               vsem enake priložnosti - zakon je pač tista rešitev, ki prinaša enake priložnosti -,
               potem je treba to podpreti, v načelu, in iti v naslednji korak. In če je treba
               kakorkoli drugače urediti, to drugače uredimo.</p>
               <p>Spoštovani minister, naslednjega pol leta, sem prepričan, ne boste uspeli pripraviti
               celovite zakonodaje na tem področju in jo predložiti v Državni zbor. Sem skoraj
               prepričan, kajti ministri imajo prevelike apetite in preveliko željo po
               centraliziranem vodenju resorja, ki ga obvladujejo. Prepričan sem, da bo to tako, ker
               malo poznam te zadeve, od spodaj, ker sem bil tudi župan, in od zgoraj. In če bi
               takrat, ko so se pojavili interesi za ustanovitev pokrajin od spodaj, to spustili in
               ne bi prišlo do politične odločitve v tedanji koaliciji v času Drnovškovih vlad, bi
               te pokrajine že imeli, tudi na tak način. Vendar, prišlo je do politične blokade tega
               procesa. Bil je vložen zakon o Koroški, dvakrat ali trikrat zakon o Savinjsko-saleški
               pokrajini, tudi gospod Kontič je bil podpisnik, pa nekdanji oziroma sedanji vaš
               minister Lahovnik in tako naprej. Bil je vložen tudi zakon o Beli krajini, pa še kaj
               bi lahko naštel. Tudi severnoprimorski - gospod predsednik Vlade ga je vložil, tam že
               davnega leta, ne vem, 1999 ali pa 2000, kot poslanec Državnega zbora, morda je bil
               celo predsednik Državnega zbora, ko je to storil. Da se! Vendar je bila politična
               odločitev, da k temu na tak način ne pristopi in ste ustavili kompleten proces. In
               sedaj, ko imamo na mizi celovit projekt, celovit predlog, da bi to lahko izpeljali in
               nadgradili, se ponovno politično blokira; ob tem da ni ponujene nobene alternative za
               to blokado. Ni alternative. Ta trenutek ne. In težko bo tudi v naslednjem pol letu
               dati na mizo alternativo. Hvala lepa.</p>
            </sp>
            <sp xml:id="SDZ5-Redna-14-2010-03-05.sp41">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite, imate besedo.</p>
            </sp>
            <sp xml:id="SDZ5-Redna-14-2010-03-05.sp42">

               <speaker>DR. HENRIK GJERKEŠ:</speaker>

               <p>Hvala, gospod predsedujoči. Poslanke in poslanci! Več hipotetičnih trditev je bilo
               izrečenih, katerih ne bom pojasnjeval, je pa bilo tudi nekaj konkretnih trditev, ki
               jih lahko pojasnim.</p>
               <p>Da smo eno leto zadrževali sredstva za regionalni razvoj - če sem prav razumel - , ni
               nikakor res. Res pa je, da smo morali sanirati razmere, v katerih so bili prvi štirje
               razpisani. Ja, morate vedeti, da do začetka novembra ni bil počrpan. Torej, to
               pravim, to je črpanje, vrnjen denar. Noben denar v slovenski proračun iz tega
               naslova, iz naslova prvih štirih razpisov za prioriteto razvoj regij. Zakaj ni bil?
               Zato, ker je Računsko sodišče imelo dvakrat pripombe in je Urad za nadzor proračuna
               imel pripombe. In seveda hkrati s tem tudi Evropska komisija. Že takrat, ko smo
               razjasnili te težave in obenem nismo šli v nov razpis, zato da smo lahko sploh
               počrpali denar iz prvih štirih razpisov, je pa minilo nekaj časa. Zato smo pa
               razpisali sedaj še ved preostali denar ali skoraj toliko, kot je v bistvu bilo v
               prvih štirih razpisih porabljenega. Ampak jaz mislim, da danes ni tema črpanja
               evropskih sredstev, tema je bila pred kratkim tukaj v parlamentu, kot sem povedal, še
               na odborih.</p>
               <p>Očitati nesistemski pristop našemu predlogu, ki ga še ni. Mi smo imeli usklajevanja,
               mi smo pokazali, da smo se sistemsko lotili tega problema. Se pa strinjam z vami, da
               je to politična tematika "par exellence" postala v teh šestih poizkusih oziroma v tem
               šestem poizkusu. Zato smo pristopili s strokovnimi podlagami, da vsaj neke racionalne
               temeljne postavimo za nadaljnjo razpravo, debato - če želite, pogajanje - o neki
               skupni rešitvi. Ker odgovornost je na Državnem zboru oziroma na Vladi, da sprejme
               pokrajine. In da je bilo zablokirano ustanavljanje pokrajin od spodaj navzgor, tudi
               ne verjamem, v končni fazi je bila leta 2006 spremenjena ustava, kjer se je
               ugotovilo, da od spodaj navzgor pokrajin ne bo mogoče ustanoviti. Torej, kvečjemu
               takrat je bilo blokirano, čeprav dvomim, da se je razmišljalo na ta način, ampak jaz
               globoko verjamem, da se je razmišljajo v tej smeri, da nekako do pokrajin vseeno
               pridemo. Upam, da se še zdaj razmišlja v tej smeri, vsaj Vlada tako razmišlja,
               koalicija tako razmišlja, in upam, da bomo v Državnem zboru vsi skupaj tako
               razmišljali.</p>
               <p>Hvala.</p>
            </sp>
            <sp xml:id="SDZ5-Redna-14-2010-03-05.sp43">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Zanoškar - ga ni.</p>
               <p>Gospod Barovič, izvolite.</p>
            </sp>
            <sp xml:id="SDZ5-Redna-14-2010-03-05.sp44">

               <speaker>BOGDAN BAROVIČ:</speaker>

               <p>Hvala lepa, gospod predsedujoči. Spoštovane kolegice in kolegi.</p>
               <p>Kar veliko let sem aktivno sodeloval in tudi govoril in poslušal o regionalizaciji v
               Državnem zboru. V uvodu bom povedal eno bistveno resnico - regionalizacija je misija
               nemogoče! "Mission impossible!"</p>
               <p>Izvirni greh je nastal tistega leta, ko smo v ustavo vnesli zavezo, da bo Slovenija
               imela regije, in naredili smo izvirni greh, ker nismo v ustavi takrat določili in
               zapisali število teh regij. Če bi bilo to narejeno, potem bi danes regije že bile.
               Tako pa, kolegice in kolegi, regij ne bo. Ob vsej dobri volji prejšnjega
               pripravljavca, katerega vsebino, rezultat dela ponovno obravnavamo danes, čeprav je
               Državni zbor enkrat že rekel: ne. In verjamem, da bo minister s sodelavci želel
               narediti novo regionalizacijo, ampak povem vam, da je ne bo. Nikoli ne bomo našli
               soglasja in skupnega jezika. Najmanj, pa čeprav je to najmanjši problem, ampak v
               bistvu bo največji, glede števila pokrajin.</p>
               <p>Drugič. Tako v tem sistemu, o tem kaj več, ko bomo govorili o prenosu nalog v
               pristojnost pokrajin, kot tudi v prihodnjem sistemu, ni natančno določen prenos nalog
               in pristojnosti. In se tudi ne moremo določiti! Ne more se določiti zaradi tega, ker
               posegamo v vmesni nivo med državo in med lokalne skupnosti, ki je bil že enkrat
               podrt; podrt takrat, ko so se upravne funkcije ločile od vsebine dela lokalnih
               skupnosti. Če bomo želeli oblikovati pokrajine, bodo te morale imeti neko
               organizacijsko obliko, ki ne bo nič drugega kot mini politična ureditev države
               Republike Slovenije. Pomeni: regije bodo morale imeti tako imenovani parlament,
               regije bodo morale imeti tako imenovano Vlado in regije bodo morale določene vsebine
               opravljati. Že v tem sklopu zakonov, o katerih bomo danes še govorili, je kljub
               popisu prenosa pristojnosti popolnoma nejasno, ali govorimo o enotirnem sistemu ali
               govorimo o dvotirnem sistemu, ker se istočasno govori tudi o prenosu upravnih funkcij
               države na regije, po drugi strani pa imamo upravne enote že v tem sistemu in že spet
               se govori tudi o tem, da upravne enote ostajajo, če bo tako imenovani dvotirni
               sistem.</p>
               <p>Vsebina dela in pristojnosti so v konkretnem zakonu, o katerem govorimo, zelo
               neživljenjsko in nejasno postavljene. Ob tem naj opozorim, da - kar bom malo bolj
               podrobno razložil kasneje - pomeni katerakoli regionalizacija, ali ta, ki je določena
               v teh aktih, o katerih kompleksno danes razpravljamo, ali pa nova, bo pomenila
               selitev velikega števila birokratov z državnih upravnih organov na regionalne upravne
               organe, kar je drugič misija nemogoče. Ker ta trenutek lahko zapišete v anale, povem,
               da se tudi tisoč birokratov iz Ljubljane ne bo potem vozilo na sedeže 6, 8, 14 ali
               kolikor regij si bo še kdo izmislil. Ne bo! Če pa se ne bodo vozili na delo na sedeže
               regije, pomeni, da bomo zaposlili tisoče in tisoče novih birokratov, kar pa bo od
               znotraj pojedlo to državo. Tretjič misija nemogoče. Finančna ocena milijarda in pol,
               ki je zapisana v teh aktih, o katerih danes govorimo, je iluzoren prikaz, zelo
               nerealen prikaz in je v popolnem nasprotju - če ste pogledali vse dokumente, jaz sem
               jih - z delitvijo sredstev, ki naj bi izvirno pripadala regijam, samo primerjavo je
               treba narediti. Da ne govorim o številnih nomotehničnih pomanjkljivostih v teh
               zakonih, ko se omenjajo še tolarji namesto evrov, ko se omenjajo letnice, ki so že
               bile, da bodo, in tako naprej. Tudi na to bi opozoril pripravljavce za drugič.</p>
               <p>Skratka, v tem delu, torej v tem prvem zakonu, pri obravnavi prvega predloga zakona o
               ustanovitvi pokrajin, bi rad dodal še to. Če smo že članica Evropske unije in če se
               vedno ravnamo, seveda upam, da pametno, po izkušnjah drugih držav, ki so članice prav
               tako ene velike države, bi lahko ugotovili in opazili trend, ki velja za države
               Evropske unije. Ta trend pa je zmanjševanje števila občin in zmanjševanje števila
               pokrajin, ki jih imajo nekatere države. Mi gremo v ravno nasprotno smer. Ob tem je
               treba upoštevati, ne glede na eno in drugo stran, da ta trenutek ni čas za obravnavo
               regionalizacije. Ker ne bo nič pomagalo ne pri koriščenju evropskih sredstev, še manj
               bo pomagalo, škodilo pa bo trenutni ekonomski situaciji držav Republike Slovenije,
               ker ne vemo, kako se bomo mi ravnali do Evropske unije glede zmanjševanja
               javnofinančnega dolga, kaj šele, da bi si lahko v prihodnjih treh letih privoščili
               še, po moji oceni, več kot 2 milijardi evrov za regionalizacijo, če moramo, mislim
               da, okoli 1,9 ali 2 milijardi zmanjšati primanjkljaj do leta 2013. Ni čas, niti ni
               potrebe glede na velikost države, Republike Slovenije, tako velikost, območja kot
               velikosti števila prebivalcev. Na NUTS-2 nivoju smo se Slovenci odločili, da imamo
               dve pokrajini, zahodno - in vzhodnoslovensko. In že ta delitev na tem evropskem
               nivoju je dovolj. Več kot dovolj! In ta delitev je pravzaprav tista, ki je v osnovi
               dejstvo, ki določa kohezijsko in strukturno politiko. Razumem in ene in druge
               pripravljavce, ampak vse skupaj, kolegice in kolegi, je samo ena modna muha in neka
               politična predigra, malo prekmalu za volitve za dva ali tri mandate naprej. Bodimo
               realni. Pokrajinska zakonodaja - ta, pripravljena, in tista, ki se pripravlja - daje
               samo osnovo mnogim, ne rečem vsem, mnogim, ki hrepenijo, da bodo postali tako
               imenovani regijski šerifi, da bodo postali predsedniki regionalnih parlamentov, da
               bodo postali predsedniki regionalnih vlad. To je v osnovi skrita resnica, ki govori o
               tem, da si tako eni kot drugi želijo regionalizacijo Slovenije. In rezultat, tudi če
               bi ta regionalizacija bila, rezultat bi bili enaki prepiri, kot so danes, vendar na
               kvadrat. Danes se statistične regije mogoče prepirajo med seboj, katera bo tista, ki
               bo od države več dobila, ali za ceste, ali za zdravstvo, ali za kaj drugega. Takrat,
               ko bodo regije, se bodo regije med seboj najprej prepirale in kregale, koliko bo
               katera imela, koliko bo katera kam dala in potem se bodo še vse skupaj prepirale z
               državo, ki bo tudi še ohranila nekatere pristojnosti in tudi držala roko nad
               financami.</p>
               <p>Glede na čas, v katerem živimo, ponavljam tisto, kar sem povedal na srečanju županov
               glede regionalne politike, sedaj ni čas za ukvarjanje sploh z regionalno politiko.
               Sedaj niti ni potrebe, sedaj niti ni možnosti, vsaj do leta 2013, ko bo jasna slika,
               gospodarska slika, fiskalna, monetarna slika Evrope in države Republike Slovenije, ko
               bomo imeli urejeno davčno politiko, ko bodo delavci manj obremenjeni z davki, ko bo
               njihova bruto plača skorajda enaka neto plači, tako kot je v mnogih državah. In ko se
               bodo prihodki od davkov zbirali v državni blagajni, takrat, kolegice in kolegi, pa bo
               čas za razmislek o tem. In če bi prišli do tega, da bi si regije v tem času opomogle
               in bile gospodarsko močne ali močnejše, boste opazili, da bo nenadoma velika želja v
               Državnem zboru, po tem da se regionalizacije sploh ne bi šli. In verjemite, da je v
               mojih besedah veliko resnice, ker sva tudi s kolegom gospodom podpredsednikom
               Državnega zbora skupaj sedela in oblikovala spremembo ustave. Še to se spomnim, ko
               smo sedeli v eni sobi. Ko, žal, nismo prišli do bistvene rešitve, to pa je - in to
               povem, da je rak rana - , ko nismo določili kot ustavno določilo število pokrajin. Če
               bi to naredili, bi tudi te pokrajine, ki so danes, ne bi jih bilo 14, ampak toliko,
               kolikor bi jih bilo določenih, ampak ta zakonodaja in pokrajinizacija bi že bila.</p>
               <p>Torej moje osebno mnenje, iz izkušenj govorim, in mnenje tudi Slovenske nacionalne
               stranke je, da prvič, ta zakonodaja - to bom razložil še enkrat kasneje ob posameznih
               zakonih - ni dovolj dodelana, ni slika današnjemu stanju in tista, s katero se trudi
               minister in njegovi sodelavci, jaz bi priporočal, da bi se trudili s številnimi
               drugimi stvarmi, ki nas hudo tepejo, pa so tudi sestavni del v tistem delu prenosa
               pristojnosti, ki govori o pripravi občinskih prostorskih načrtov, sploh prostorskih
               načrtov, kjer so ideje, da bi ti prostorski načrti nastajali v pokrajinah, tako
               imenovani pokrajinski prostorski načrti, in potem še pokrajinski podrobni prostorski
               načrti, pa če si pogledamo v obraz vsi zdaj skupaj - ministru pa boste prenesli -
               toliko let, 4, 5 let čakajo vse občine na ureditev prostorskih načrtov. Mi čakamo z
               OPN-jem, govorim zdaj samo delček kot župan, tri leta in ne pridemo nikamor; nikamor,
               že zdaj, kaj šele bo, če bi vsaka pokrajina zase delala te prostorske načrte, o njih
               odločala in sklepala in potem usklajevala delno z državo, ker tako piše, da naj
               bi.</p>
               <p>Spoštovane kolegice in kolegi. Z vsem priznanjem do vloženega dela tako
               pripravljavcem tega, tistim pred nekaj časa, kot prihodnjem - še enkrat: škoda časa.
               To je misija nemogoče. Boste videli!</p>
            </sp>
            <sp xml:id="SDZ5-Redna-14-2010-03-05.sp45">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Anderlič, ga ni. Gospod Göncz izvolite, imate besedo. <title>LÁSZLÓ GÖNCZ:</title> Hvala lepa, gospod podpredsednik. Spoštovana gospa državna sekretarka,
               spoštovani gospod predstavnik Vlade in kolegice in kolegi oziroma samo kolegi,
               kolegic ne vidim. Osnovno stališče moje in tudi madžarske narodne skupnosti je, da so
               pokrajine v Sloveniji kljub temu zelo potrebne, saj v primeru dobro zastavljenih
               kompetenc in razmerij do lokalnih skupnosti in države ter z ustrezno organiziranostjo
               bodo nedvomno lahko zelo pomembne, morda tudi najpomembnejši dejavnik v procesu
               uveljavljanja skladnejšega regionalnega razvoja. Seveda je ključno vprašanje, kot je
               že danes bilo večkrat poudarjeno, vprašanje prenosa kompetenc, in to v obeh smeri,
               torej s strani države na pokrajine, vendar po moji presoji tudi od spodaj navzgor,
               torej s strani lokalnih skupnosti na pokrajine. In v zvezi s tem je izredno pomembno
               vprašanje, kar bo verjetno tudi vedno kamen spotike, financiranje celotne preobrazbe
               oziroma celotnega nastanka pokrajinske organiziranosti.</p>
               <p>Če temeljiteje analiziramo to kompleksno vprašanje tudi preko teh zakonov, ki so zdaj
               na dnevnem redu, vedno bolj spoznavamo, da so se na področju preobrazbe lokalne
               samouprave v preteklih skoraj dveh desetletjih, dogajale tudi zakonske in praktične
               nedoslednosti, ki so, žal, posredno ali neposredno tudi vplivale oziroma še vplivajo
               na težave v zvezi s sprejemanjem pokrajinske zakonodaje. Glede na omenjene izkušnje,
               je nedvomno treba pretehtati bistvena vsebinska vprašanja, kar pa mu pomeni, da se
               lahko ta pomembna naloga vleče v nedogled. Sedaj oziroma danes je bilo kar precej
               govornikov, ki so izrazili kar precejšnjo skepso v zvezi s tem, da se lahko ta zadeva
               premakne z mrtve točke. Kljub vsemu jaz sprejemam predlagane zakone s strani največje
               opozicijske stranke kot dodatno opozorilo, da se k temu vprašanju pristopi še z večjo
               resnostjo. Vendar je v tem tudi ogromno političnih, konfliktnih, bom rekel,
               "prepucavanj", vendar kljub vsemu je tudi to lahko prispevek, da se na tem projektu
               dela še bolj intenzivno in še bolj strokovno.</p>
               <p>Na osnovi izjav gospoda ministra oziroma na osnovi spremljanja dogodkov v preteklih
               mesecih, tednih, je treba poudariti, da je bilo oziroma da so določeni koraki tudi že
               narejeni. Žal pa potreben konsenz, ki bi presegel strankarske interese in temeljil na
               nekih trdnih strokovnih osnovah, žal še ni na obzorju. To je dejstvo.</p>
               <p>V zvezi s konkretnimi predlaganimi besedili Slovenske demokratske stranke, ki so, kot
               je že bilo poudarjeno, v veliki meri identična tistim, ki so bili že predlani, kar pa
               samo po sebi ni slabo, so predlogi in interesi narodnih skupnosti le do neke mere
               upoštevani. Določene zadeve so zajete v omenjenih šestih zakonih, vendar, žal,
               določene naše težnje pa v omenjenih zakonih niso zajete. Žal niso bile v celoti
               zajete tudi v tistih pojasnilih, ki smo jih bili deležni s strani sedanje vlade, ko
               je gospod minister predstavljal svoje izhodiščne teze v zvezi z nastankom nove
               pokrajinske zakonodaje. Zato poudarjam, da je naše najpomembnejše stališče oziroma
               naša težnja, govorimo predvsem v imenu madžarske narodne skupnosti, daje na
               narodnostno mešanem območju, ki je že zdaj ustavno opredeljeno mesto uresničevanja
               pravic avtohtonih narodnih skupnosti, v okviru pokrajinske zakonodaje tudi zagotovilo
               za neko specifično enoto, ki se lahko imenuje subregija ali kakorkoli drugače, kjer
               se razvojne možnosti in doslednejše uresničevanje jezikovnih, kulturnih in drugih
               pravic lahko še uspešneje rešuje.</p>
               <p>In na koncu bi poudaril še eno zadevo, kar je kljub zelo poglobljenim vsebinskim
               razpravam in nekim stališčem, da naj bi bil najvažnejši segment te zakonodaje
               optimalna pot prenosa kompetenc in financiranja - žal, je le najvažnejši kamen
               spotike število regij oziroma pokrajin in vprašanja v zvezi s tem. Zato, za konec, v
               primeru moje oziroma naše regije moram poudariti, da se večina prebivalcev Pomurja,
               seveda ne vsi, ampak večina, opredeljuje za Pomurje kot samostojno regijo. Mislim, da
               je takšen pristop upravičen iz več razlogov. Brez poglobljene razprave in tolmačenja,
               če omenim zgolj zgodovinski, narodni in pa narodnostni, verski, socialni,
               gospodarski, demografski in ne nazadnje razvojni vidik, mislim, da je to stališče
               Pomurcev do tovrstne regije v kakršnikoli organiziranosti utemeljeno. Hvala lepa.
            </p>
            </sp>
            <sp xml:id="SDZ5-Redna-14-2010-03-05.sp46">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Brulc.</p>
            </sp>
            <sp xml:id="SDZ5-Redna-14-2010-03-05.sp47">

               <speaker>MIRKO BRULC:</speaker>

               <p>Lepo pozdravljeni vsi prisotni!</p>
               <p>Seveda čutimo potrebo po pokrajinski organiziranosti, verjetno, marsikje v Sloveniji,
               še posebej pa v mestnih občinah, kjer opravljamo tudi vrsto nalog, kjer že sedaj
               nekako izvajamo pokrajinske vsebine. Za boljše razumevanje bi predstavil nekatere
               naloge v Mestni občini Nova Gorica, iz prakse, pa bom mogoče malo daljši.</p>
               <p>Skrb za razvoj zdravstva, za šempetrsko bolnišnico, je skrb mestne občine. Razvoj
               visokega šolstva, Univerze v Novi Gorici - milijon in pol letno namenjamo za to
               izobraževalno infrastrukturo - država ne daje za to nič. Gradimo kampus - pa je stvar
               Mestne občine Nova Gorica. Skrb za poklicne gasilce, za civilno zaščito, za tisto
               drago opremo - je naša skrb. Področje kulture, gre za knjižnico, Slovensko narodno
               gledališče, ne nazadnje koncertno dejavnost, ki je odprta v celem prostoru - je
               izključno naša skrb. Področje športa, da ne govorim o regionalnih klubih, nogometu,
               kajakaših in podobnem - je naša skrb. Sociala, center za odvisnike, metadonska
               ambulanta, ŠEN - , materinski dom, varovana stanovanja - so naša skrb. Infrastruktura
               širšega pomena, se pravi, velike investicije v vodovode, ki pokrivajo celoten
               teritorij, kohezijska sredstva in tako dalje, cestna povezava. Gospodarstvo,
               izgradnja in delovanje tehnološkega parka, milijon in pol sredstev dajemo skladu
               drobnega gospodarstva za brezobrestne kredite, nepovratna sredstva kmetijstvu in tako
               dalje. Čezmejno sodelovanje, to je specifika tu ob meji, kjer smo prerasli tiste
               pohode prijateljstva, kolesarjenja, pobratenih krajevnih skupnosti in tako dalje.
               Danes gradimo na evropskem teritorialnem združenju - včeraj je predsednik države to
               posebej poudaril in bil zadovoljen s to iniciativo, ki je edinstvena v Evropi, in
               upamo, da bomo uspešni.</p>
               <p>Se pravi, gre za vsebine, ki so za celotno Goriško, Primorsko zelo pomembne, se pa
               dogajajo na nekem ozkem teritoriju in so odgovornost mestnega župana. Lahko bi še
               našteval, pa naj bo to dovolj. Imam pa srečo, da je Nova Gorica, stara občina,
               razpadla samo na šest občin - ne kot v Prekmurju na štiriindvajset ali ne vem koliko
               - da se teh šest županov ne glede na strankarsko pripadnost dobivamo, dogovarjamo in
               si pomagamo.</p>
               <p>Seveda, ob upoštevanju zgodovinskih, kulturnih, pa tudi gospodarskih, pa tudi
               zemljepisnih oziroma reliefnih dejstev, računamo na samostojno Severnoprimorsko
               pokrajino, kajti velikost te pokrajine pravzaprav ni takšnega pomena, govorim o
               reliefni, o površinski velikosti, ker potem bi v Italiji lahko bila pokrajina od meje
               do Dolomitov ena pokrajina, pa se to ne zgodi. Moram tudi povedati, da enotna
               pokrajina Primorske pomeni to, da bi bile daljave za realizacijo nekaterih interesov
               občank in občanov izjemno velike od Bovca do Kopra je tako daleč kot od Nove Gorice
               do Maribora. Potem je Slovenija ena pokrajina in je stvar rešena.</p>
               <p>Pomemben element funkcioniranja pokrajin so tudi finančni viri, danes je nekaj bilo o
               tem rečeno zelo plaho in velikih korakov si tukaj ne more privoščiti država in mi to
               razumemo, da bo treba postopno, ne čez noč, opraviti te korake in vzporedno z
               nalogami deliti tudi finančna sredstva. Nedorečenosti je veliko tudi glede na volitve
               organov v to pokrajino in podobno. Mislim pa, da bi vzporedno morali začeti se
               pogovarjati tudi o vsebinah Državnega sveta. Ta se danes ukvarja s predavanji, z
               okroglimi mizami in tako dalje. Z ustanovitvijo pokrajin bi moral ta Državni svet
               moral dobiti neke druge vsebine, še posebej pa, če bo prišlo do nezdružljivosti
               županske in poslanske funkcije, potem bi morali o tem voditi zelo odgovorne in
               zahtevne pogovore.</p>
               <p>Danes sem bil prepričan, da se bomo pogovarjali več o vsebinah, ampak dogaja se nekaj
               drugega oziroma se je do zdaj. Nastop predlagatelja je baziral na kritiki, da ni
               tukaj celotne Vlade, da ni predsednika Vlade in tako dalje, v nastopu predlagatelja
               pa žal ni bilo niti enega vsebinskega poudarka, ki bi prispeval k razjasnitvi
               nekaterih problemov. Jaz si dovolim kot briljantnega oceniti nastop kolega Pukšiča.
               Njegova ponudba, da so v SLS-u pripravljeni pomagati pri pravi zakonodaje - ja, pa
               kaj si lahko minister pomaga z njegovimi nastopi tukaj, ko je govoril o
               sužnjelastniških tragedijah, o izkušnjah Grčije in drugih pamfletih, ki ne spadajo
               sem, pa ne nazadnje tudi Dražgoše in Rotovž in podobno. Na osnovi takšnih razprav
               pokrajinske zakonodaje, ki bi jo skupaj pripravili opozicija in pozicija, verjetno
               res dolgo ne bo, kot je rekel kolega Barovič.</p>
               <p>Zato zaupam v delo sedanjega ministrstva, ministra, da tudi ob upoštevanju vsebin, ki
               so bile doslej že dogovorjene in niso vse slabe, in tu moram omeniti prispevek
               prejšnjega ministra, se opravičujem, dr. Žagarja, da se da nekatere elemente
               uporabiti v pripravi nove zakonodaje. In vem, da skupina strokovnjakov na tem
               področju intenzivno dela in da bo ta zakonodaja taka, ki bo tukaj od vseh nas
               zahtevala trezne in pametne odločitve.</p>
               <p>V nadaljevanju današnje seje se ne bom več oglašal, ker vidim, da nima smisla, ker ne
               gremo na vsebine, ampak gremo na neko ocenjevanje vsega; gospodarske situacije v
               svetu, domačih zdrah in podobno. Se vam zahvaljujem sedaj za to pozornost in upam, da
               bomo do te zakonodaje le prišli v doglednem času. Hvala lepa.</p>
            </sp>
            <sp xml:id="SDZ5-Redna-14-2010-03-05.sp48">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Gospod Grill. Izvolite.</p>
            </sp>
            <sp xml:id="SDZ5-Redna-14-2010-03-05.sp49">

               <speaker>IVAN GRILL:</speaker>

               <p>Hval lepa. Tudi sam bi pričakoval, da bi bila razpravna dvorana bistveno bolj
               zasedena, da bi bilo tukaj resnično v razpravah moč povzeti neke koristne nasvete;
               predvsem tistih, ki na tej tematiki delajo že vrsto let in bi znali marsikakšno
               koristno pripombo ali pa predlog dati, seveda tudi same Vlade. Ministra v tej
               razpravi sedaj verjetno danes ne bomo več videli. To zagotovo kaže nek odnos do te
               tematike, ki po moji oceni je zelo zelo pomembna. Če je kakšna stvar, katero lahko
               vsi skupaj v Sloveniji obžalujemo, je to, da od leta 1991 do danes nimamo pokrajin.
               Kajti pokrajine bi prispevale k bistveno drugačnemu razvoju Slovenije, manjši
               centralizaciji, bolj enakomerno bi se Slovenija razvijala, kar bi tudi gospodarsko
               moč Slovenije porazdelilo, ne bi bilo toliko dnevne migracije zaposlenih iz vseh
               delov Slovenije v Ljubljano. Za Ljubljano bi se kvaliteta življenja bistveno
               dvignila, kajti, kaj imajo prebivalci Ljubljane od tega, da na tisoče, na deset
               tisoče ljudi se vsakodnevno vozi v Ljubljano. Zato je bila, kot sem rekel, zamujena
               priložnost, vendar nikoli ni prepozno. Zato sam resnično ne razumem, da se sedanja
               vlada ne zaveda te nujnosti po ustanovitvi pokrajin, predvsem glede na to, da ima
               odlično podlago že v zakonodaji, ki je bila pripravljena v prejšnjem mandatu. Kajti v
               prejšnjem mandatu je bil velik napredek že s tem, da smo spremenili ustavo. To je bil
               velik projekt, ki smo ga izpeljali do konca, in tudi zakonodajo. Šest zakonov je bilo
               pripravljenih, veliko zakonov je imelo podporo tudi s strani takratnih opozicijskih
               poslancev, s strani občin in ni bilo res s tisto zakonodajo vse narobe, kot skuša
               danes koalicija tukaj predstavljati. Veliko, veliko dobrih rešitev je bilo. Verjamem,
               tudi podprl sem vse rešitve, ker boljše pač takrat ni bilo moč oblikovati. Saj smo
               tudi takrat na dolgo in široko razpravljali, ne samo v Državnem zboru, vse občine smo
               v bistvu imele tudi možnost dajati pripombe. Tako je bilo tisto nek skupek oziroma
               presek različnih interesov.</p>
               <p>Strinjam se, ko je prej predhodnik govoril, da je na mestnih občinah zelo veliko
               breme na področju šolstva, zdravstva, nenazadnje tudi oskrbe starejših. Tudi sam
               prihajam iz ene take občine, kjer imamo zelo velike finančne zagate ravno za
               financiranje takšnih projektov in je zdaj to breme velikih občin in bi bilo bolj
               prav, da se porazdeli to na regije, ki združuje več občin. Če bi mi imeli regije že
               pred desetimi leti ali še celo več, sem trdno prepričan, da ne bi imeli danes toliko
               občin, ki so nekatere resnično majhne, premajhne. Ampak to ne pomeni, da je to slabo.
               Vsaka občina, ki je nastala na novo, se je hitreje razvijala, vsaj tisto področje,
               kot bi se sicer. Zato je to bil izhod v sili k decentralizaciji, kajti, če ne bi
               imeli majhnih oziroma novih občin, bi zadeva bila v Sloveniji še slabša. Zato sam
               resnično ocenjujem, da marsikakšna občina, ki je nastala, ne bi, če bi imeli regije,
               in sem lahko prepričan, da bi v primeru regij bilo dovolj politične volje, dovolj
               znanja, da bi se lahko marsikakšna občina, ki je majhna, potem odločila, da se pač
               združi ali pa da se združijo, kajti na ta način bi lažje funkcionirale predvsem pri
               večjih projektih.</p>
               <p>In regije; govorimo danes o številu regij. Spoštovani kolegi iz koalicije pa tudi iz
               Vlade - kakšno pa je to število? Katero število je pravo? Tudi opiranje na stroko -
               tudi stroka ni tukaj enotna. Sem pa mnenja, da vsiljevati ljudem kakšne naj bodo
               regije, kako naj bo, mislim, da ne more prinesti pričakovanega učinka. Ravno zaradi
               odlašanja, da do regij ni prišlo, se vzpostavlja tako veliko število statističnih
               regij, pa še nekih novih želja, in s tem ljudje danes živijo. Pričakujejo kjerkoli v
               Sloveniji, da pač tista regija bo. Z nobeno drugo rešitvijo se ne bodo sprijaznili.
               In to bo vaša odgovornost kako do tega priti. Zanima me, kateri poslanec z določenega
               področja se bo strinjal s predlogom, da pa tiste regije, iz katere prihaja, pa ko je
               ne bi več bilo, bo to podprl. In če se bomo ves čas tako pogovarjali, ves čas tako
               obnašali, nikoli ne bo prišlo do regij. V tem delu se strinjam s kolegom Barovičem,
               da je to lahko "misija nemogoče". Ampak jaz ne verjamem v to. Lahko bi se tukaj našel
               ta konsenz. Tudi to število pokrajin, ki smo ga v prejšnjem mandatu tudi na
               referendumu testirali, da bi lahko to bilo boljše kot nič. Jaz odkrito povem, ne
               poznam odgovora, katero število je pravo. Vem pa, da je regija, iz katere prihajam,
               Dolensko-belokranjska, ki zajema približno 140.000, zagotovo ena geografsko
               zaključena celota s kulturnimi povezavami in z vsem tem ter je prava. Za druge naj se
               odločajo tisti ljudje, ki od tam prihajajo. Danes so predvsem s strani koalicije vsi
               kritični, z izjemno predhodnika, kritizirajo, ampak nimajo nobenih konkretnih
               argumentov, kako bi zadevo izboljšali. Tukaj odpirati dileme na to zakonodajo, ki jo
               vlagamo, spoštovani kolegi iz koalicije in Vlade, vi ste tisti, ki morate dileme
               reševati. Vi niste tisti, ki boste na nek predlog postavljali nove dileme. Zato imate
               mandat in od vas se to pričakuje. Tudi mi v opoziciji bi želeli razpravljati o vaših
               predlogih, vam dajati konstruktivne predloge. Žal, o teh zadevah ni moč razpravljati.
               Bojim se in se strinjam s tem, kar je prej kolega Tanko omenil, Vlada nima še nič
               pripravljenega in verjetno še dolgo dolgo ne bo nekaj pripravila. Če se bomo okoli
               vseh teh dilem vedno znova samo pogovarjali, jih odpirali, ne bomo potegnili nekih
               konkretnih zaključkov, da bomo to naredili, se poenotili in šli v akcijo. Z vsakim
               mesecem izgubljamo, ker nimamo pokrajin. In rešitve, da se sedaj gasi, to je bil
               gasilski zakon, pa smo ga podprli za reševanje Prekmurja. Jaz ne vidim nobenih
               učinkov, se bojim, da tudi v naprej ne bomo dosegli tistih učinkov. Za Belo krajino
               bi bilo treba, za Ljubljano tudi nekaj posebnega. Pokrajine bi stvar sistemsko
               uredile. Ampak, žal, tega ni. Mislim, da bodo tudi ostali gasilski ukrepi slabi
               oziroma ne bodo prinesli pričakovanega učinka, zato od tega ne bo nič. Upam, da ta
               zakonodaja, seveda boste naše predloge zavrnili, tako kot Zavračata vso našo
               zakonodajo, ki jo vlagamo. To je že do sedaj praksa te koalicije. To ni dobro. Naj
               vam bo to spodbuda. Naj današnja razprava mogoče odpre neke nove vidike, upoštevajte
               to, uporabite to, pa bomo potem skupaj prišli do tistega cilja.</p>
               <p>Kot sem rekel, pokrajine Slovenija potrebuje. Hvala lepa.</p>
            </sp>
            <sp xml:id="SDZ5-Redna-14-2010-03-05.sp50">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Ribič, izvolite.</p>
            </sp>
            <sp xml:id="SDZ5-Redna-14-2010-03-05.sp51">

               <speaker>JANEZ RIBIČ:</speaker>

               <p>Hvala za besedo. Spoštovani prisotni, lepo pozdravljeni!</p>
               <p>Zdi se mi zelo prav, da se danes v Državnem zboru pogovarjamo o Predlogu zakona o
               pokrajinah, saj če drugega ne, bomo vsaj lahko izluščili nekatere stvari, ki jih
               predlagamo v tej zakonodaji, da bo potem Vlada lahko pripravila nek svoj predlog, s
               katerim bo, upam, v Državnem zboru tudi uspela.</p>
               <p>Sam Predlog zakona o pokrajinah zelo, zelo podpiram. Pokrajine v naši državi bi že
               morale biti iz več razlogov. Eden je zagotovo najpomembnejši, in to je
               decentralizacija, se pravi, skladen regionalni razvoj. Na tem področju čutimo veliko
               pomanjkanje v ostalih delih Slovenije izven Ljubljane.</p>
               <p>Veliko nam je uspelo v naši državi postoriti, ko smo se odločili za nastanek več
               občin, saj se v teh občinah vsi in vsak po svoje trudi, da se vzpostavijo boljši
               pogoji za bivanje. Zato je tudi slovensko podeželje veliko bolj urejeno kot pred tem.
               Z ustanovitvijo pokrajin bi tudi regionalni projekti bolje zaživeli in prispevali k
               boljšemu standardu bivanja državljanov Slovenije.</p>
               <p>Ne bi ponavljal, kar je bilo že povedanega o prednostih in nujnosti ustanovitve
               pokrajin s strani predhodnikov. Toda o teh zadevah ne bi smela odločati politika,
               temveč le stroka. Delovanje v Državnem zboru je takšno, če karkoli predlaga
               opozicija, ni možnosti, da bi koalicija predloge podprla, in obratno. Zato predlagam
               koaliciji, naj upošteva nekaj današnjih razmišljanj o pokrajinah in nemudoma predlaga
               in da v postopek sprejemanja svoj užiten predlog o pokrajinah, da ne bomo zamudili
               vsega, kar nam v tem času nudi Evropska unija. Ne pozabimo, da ne več dolgo. Danes
               tudi lahko vidimo, kakšna je zainteresiranost za naš skupni predlog, da bi prišlo do
               ustanavljanja pokrajin. Tukaj v Državnem zboru nas je zelo malo in se mi zdi na nek
               način takšno delovanje kraja časa bogu, državi pa denarja. In ko se pogovarjamo o
               tako pomembnih zadevah in nas je tako malo prisotnih, se mi sploh škoda zdi, da tukaj
               ne vem komu govorimo, komu predlagamo, komu govorimo o tem, kako so pokrajine nujne,
               ker nas tako nobeden od tistih, ki bi nas naj poslušal, ne posluša. Zato res
               predlagam in svetujem koaliciji in pa aktualni vladi, naj čim prej pripravi svoj
               predlog zakona, upošteva čim več naših razmišljanj o tem predlogu in ga da v
               medresorsko usklajevanje, potem pa tudi pride z njim v Državni zbor, da bomo
               poskušali vsi skupaj najti toliko modrosti, saj gre za dobrobit Slovenije, da tudi
               takšen zakon sprejmemo, z namenom decentralizacije v tej državi. Hvala lepa.</p>
            </sp>
            <sp xml:id="SDZ5-Redna-14-2010-03-05.sp52">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Bevk.</p>
            </sp>
            <sp xml:id="SDZ5-Redna-14-2010-03-05.sp53">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani Državni zbor! Uvedba pokrajin je
               zelo zahteven projekt. Nobena vlada doslej, noben sklic državnega zbora temu še ni
               bil kos. Pokrajine so zahteven projekt, tako po strokovni plati še bolj pa v
               političnem smislu. Za uvedbo pokrajin se namreč pri ključnem zakonu zahteva 2/3
               večina glasov navzočih poslan in poslancev. To pa je projekt, ki zahteva soglasje
               tako koalicijskih kot opozicijskih parlamentarnih strank. In kaj smo dobili danes na
               mizo? Paket šestih zakonov, ki jih je predlagala največja opozicijska stranka, niti
               ne opozicija kot celota. Sedaj pa tako rekoč Slovenska demokratska stranka čez noč
               pričakuje, da bomo vsi skočili v zrak od veselja in glasovali za projekt, ki je
               propadel že pod Janševo vlado. Že s predstavitve prvopodpisanega predlagatelja Jožeta
               Tanka je bilo jasno razvidno, da s tem projektom ne mislijo resno. Tudi sama
               predstavitev je bila zelo kratka in brez vsebinskih poudarkov, zgolj kritična opazka,
               da bi moral danes tukaj sedeti celoten ministrski zbor, s predsednikom Vlade na čelu,
               in da Vlada ni pravočasno pripravila pokrajinske zakonodaje. Predlagatelj je namreč
               kot glavni razlog za obravnavo opozicijskega predloga pokrajin izpostavil, da Vlada
               ni pripravila svojega projekta, ki je bil v terminskem planu Vlade sicer določen za
               10. december 2009. In glej ga zlomka! Vsemogočna ali morda vsestranska SDS je že 11.
               decembra lani, torej naslednji dan, vložila svoje zakone, ki so slabo prepisana
               kopija Žagarjevih zakonov izpred treh let. Kolikor vem, niso za podporo prosili niti
               drugi dve opozicijski stranki, kaj šele, da bi se predhodno pozanimali, ali obstaja
               morebitna podpora v koaliciji. Pokrajinska zakonodaje je bila torej vložena s figo v
               žepu, vedoč, da nima nobene možnosti, da dobi potrebno večino v Državnem zboru. Torej
               manever največje opozicijske stranke, ki je bil v tem mandatu že tolikokrat viden,
               SDS ne bo samo rešila Slovenije iz krempljev svetovne krize, temveč bo Sloveniji
               prinesla tudi tako težko pričakovane pokrajine. V resnici pa kradejo čas bogu in nam
               vsem. Po terminskem planu naj bi danes kar 15 ur razpravljali o projektu, za katerega
               predlagatelj že vnaprej ve, da nima dovolj velike podpore. Zato seveda Državni zbor
               danes ne bo končal redne mesečne seje, temveč se bo ves ustroj in aparat Državnega
               zbora moral sestati še v ponedeljek, ki je sicer rezerviran za delo v poslanskih
               skupinah na terenu. To pa seveda stane.</p>
               <p>Ustavna obtožba predsednika republike, interpelacije zoper ministre, izredne seje o
               protikriznih ukrepih, danes pa še celodnevna pokrajinska maša. Po mojem mnenju ta
               hiperaktivnost opozicijske SDS resno ovira normalno delo Vlade in Državnega zbora,
               zato seveda predlagam, da po hitrem postopku zavrnemo vse predloge, Vladi pa tudi
               svetujem, da uvrsti ta projekt med neprednostne naloge. Že iz tega paketa danes je
               razvidno, da bomo v Državnem zboru v tem mandatu zelo težko dobili dovolj veliko
               podporo za uvedbo pokrajin v Sloveniji. Jaz se že zelo dobro spomnim, kako je
               prejšnji predsednik Vlade gospod Janez Janša dejal, da to ni samo projekt te, se
               pravi njihove, vlade temveč skupni projekt celotne Slovenije. Potem pa smo šli 22.
               junija 2008 na referendum in od 1.692.000 volivcev je prišlo na referendumska volišča
               185.830 volivk in volivcev, se pravi niti 11% vseh, ki smo jih takrat povprašali, ali
               želijo v Sloveniji pokrajine ali ne. In jaz bi se resno zamislil nad tem
               podatkom.</p>
               <p>Hvala lepa.</p>
            </sp>
            <sp xml:id="SDZ5-Redna-14-2010-03-05.sp54">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Tanko, kot predlagatelj, izvolite.</p>
            </sp>
            <sp xml:id="SDZ5-Redna-14-2010-03-05.sp55">

               <speaker>JOŽE TANKO:</speaker>

               <p>Hvala lepa.</p>
               <p>Samo kratki odgovori na očitke. Kolega Bevk je rekel, da sem imel zelo kratko
               predstavitev. Želeli smo več, pa koalicija ne dopusti več kot 5 minut. Tako del tega
               bremena gre zagotovo na rovaš koalicije, ki tudi s tem onemogoča razpravo.</p>
               <p>Drugo. Koalicija je vložila oziroma opozicija SDS je vložila zakon ali pa zakone, za
               katere ne bo imela dovolj velike podpore. Sprašujem se, kdaj bi sploh opozicija smela
               karkoli vložiti v Državni zbor v tem mandatu, če za niti en ukrep nismo dobili dovolj
               podpore.</p>
               <p>In tretje. Očitek glede obsežnosti časa. Včeraj smo eno tretjino tega časa porabili
               za razpravo o brezplačnikih. Pa zagotovo je to usoden projekt za nadaljnji razvoj
               Slovenije, brezplačniki pa niso, ker jih tudi ni več. Pa še celovit ni bil, ker ste
               spustili vse tiste, ki sponzorirajo vašo opcijo. Recimo gospoda Golobiča sponzorira
               Telekom na njegovem brezplačniku.</p>
               <p>Hvala lepa.</p>
            </sp>
            <sp xml:id="SDZ5-Redna-14-2010-03-05.sp56">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Verlič.</p>
            </sp>
            <sp xml:id="SDZ5-Redna-14-2010-03-05.sp57">

               <speaker>DR. PETER VERLIČ:</speaker>

               <p>Hvala lepa.</p>
               <p>Pri vprašanju ustanovitve pokrajin in pri vprašanju pokrajinske zakonodaje gre po
               mojem prepričanju za osnovno vprašanje: 3, 6, 8, 14, 12 ali še katera. Mislim, da je
               že v prejšnjem mandatu bil to eden izmed kar pomembnih problemov. Katere pokrajine pa
               ne bo, če jih bo 6? In zato je najbrž prišlo do kompromisa. Kot se spomnim, je bil ta
               kompromis dosežen tudi na podlagi sodelovanja takrat še opozicijske
               Socialdemokracije, ki je danes to verjetno malo pozabila. Ko pa gre za vprašanje o
               pokrajinah, pa mislim, da gre tukaj za ključno vprašanje v tem trenutku:
               centralizacija-decentralizacija, skladen regionalen razvoj ali pa močan center, močna
               Ljubljana.</p>
               <p>Prej je predhodnik, župan Nove Gorice, govoril o nalogah Mestne občine Nova Gorica.
               Jaz se pa bojim, da bo obstala, če bo šlo tako naprej, samo ena država, in to bo
               država Ljubljana. Nobene pokrajine več ne bomo imeli, samo še državo Ljubljano. In
               država Ljubljana ima danes kazni za parkiranje večje, kot pa jih predpisuje zakon.
               Tudi zato da se izognemo temu, da bomo poznali samo Ljubljano, potem pa ničesar več,
               potrebujemo pokrajine. In če je političen kompromis, da jih je 14, jaz ne vidim
               nobene težave, da jih je 14. Če je to sprejemljivo tudi za ljudi. Saj pokrajin ne
               ustanavljamo zaradi nas samih, ampak jih ustanavljamo zaradi ljudi. Kaj pa je namen
               pokrajine, kaj je namen ustanovitve pokrajine? Da bomo lokalno samoupravo približali
               ljudem, da bodo problemi bližje regiji. Zato so tudi te naloge, ki so v tem zakonu
               opredeljene. Katere so naloge pokrajine? Jaz mislim, da so tiste, o katerih bi potem
               ljudje, ki so bližje problemom, ki so bližje težavam, lahko odločali znotraj svoje
               pokrajine, znotraj inštitucij, znotraj organov, ki bi jih izvolili. Za to gre.</p>
               <p>Poglejmo samo, kakšne probleme imamo z ravnanjem z odpadki, ker imamo državo in potem
               občine in ne moremo določiti regijskih odlagališč. Kako lažje bi bilo, če bi imeli
               pokrajino in bi pokrajina sama znala urediti problem ravnanja z odpadki. Torej
               urejanje prostora, urejanje komunalnih odpadkov, vse to bi se lahko reševalo na
               pokrajinah, ne da bi se obremenjevalo ministrstva. Pokrajina bi sama znotraj
               političnega odločanja preko pokrajinskega sveta te naloge preprosto reševala v korist
               ljudi.</p>
               <p>V predlogu je tudi izredno pomembna zadeva, prenos pristojnosti Direkcije Republike
               Slovenije za urejanje pokrajinskih cest. Poglejte, danes o državnih cestah, ki so v
               nekih občinah, odločajo administratorji, birokrati na Direkciji Republike Slovenije
               za ceste z vso skrbjo, vendar pa, kako je videti enemu uradniku v Ljubljani problem
               neke regije. Težko, on je birokrat. Če problem reševanja pokrajinske cestne mreže,
               pokrajinskih cest rešuje pokrajina, rešujejo organi, ki so za to izvoljeni, rešujejo
               skozi proračun. Veste, koliko več pokrajinskih cest bi imeli in koliko manj
               administracije bi imeli danes na Direkciji Republike Slovenije za ceste in kako lažje
               bi se odločili za prioritetno gradnjo cest? Pa ne! Zakaj? Očitno zato, ker se želi
               močna administracija, močan državni aparat, ker Vlada, kot izvršilna veja oblasti
               potem lahko deli vlada in verjetno močnemu centru, močni Ljubljani.</p>
               <p>Javni potniški promet. Zgrozil sem se, ko sem dobil odgovor na svoje poslansko
               vprašanje. Iz Blok v Ljubljano pelje dnevno en avtobus preko Postojne. Iz Osilnice
               komajda kakšen avtobus. Zakaj? Zopet Direkcija Republike Slovenije za ceste odloča o
               tem. To je po 13. členu tega zakona o pokrajinah pristojnost pokrajine. Kako lažje bi
               bilo organizirati javni potniški promet. Kako težje je sedaj, ko se ne more niti en
               mestni avtobus podaljšati v primestno občino. Kako lažje bi bilo, če bi o tem
               odločala pokrajina, zato da bi bilo to bližje ljudem. Ni treba nobene filozofije. Gre
               za to, da ljudje, ki živijo znotraj neke regije, ki živijo znotraj nekega območja,
               kjer čutijo svojo pripadnost, ne samo znotraj občine, lahko tudi svoje probleme
               rešujejo, ne zato, da potrebujejo Ljubljano, potrebujejo, ne vem, ministra,
               direkcije, agencije in ne vem kaj. Ne. Zato, da lahko znotraj demokratično izvoljenih
               institucij pokrajinskega sveta sestavijo proračun, sestavijo svoje prioritete in s
               tem izboljšajo kvaliteto življenja. In samo za to gre. Ampak očitno te volje v tem
               trenutku zopet ni. Mislim, da ni nič narobe, če je Vlada neaktivna, da smo v
               Slovenski demokratski stranki aktivni. Razumem, če ni poslancev koalicije, ampak da
               ni ministra, ki bi tukaj poslušal in morda še enkrat slišal argumente, to me pa še
               bolj prepričuje, da Vlada želi biti aktivno neaktivna pri razreševanju problemov, ki
               se tičejo vseh ljudi. In brez skrbi, ko me bodo ljudje vprašali, kaj menimo, kakšno
               je naše stališče, bom rekel, da ne moremo dobiti niti odgovora, ker, žal, minister,
               ne vem, nima časa, da bi danes tukaj sedel in poslušal.</p>
            </sp>
            <sp xml:id="SDZ5-Redna-14-2010-03-05.sp58">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Urh. <stage>(Se odpoveduje.)</stage> Gospod Györek. <stage>(Ga ni.)</stage> Gospod
               Žnidaršič. <stage>(Ga ni.)</stage> Gospod Petan, izvolite.</p>
            </sp>
            <sp xml:id="SDZ5-Redna-14-2010-03-05.sp59">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! Kot se spomnim, diskusija o
               regionalizaciji traja že kar nekaj časa. Najdlje se je prišlo konec prejšnjega
               mandata, ko je koalicija pripravila celoten komplet zakonodaje. Žal je pač tak zakon,
               kjer je potrebna dvotretjinska večina. Tam je takratna opozicija, sedanja vladajoča
               večina, rekla ne in zadeva se je ustavila. Ampak oboji smo prišli do točke, ko smo
               ugotovili, regionalizacija je v redu, to je pozitivno. To bo prineslo nekaj
               pozitivnega. Edino pri število pokrajin, tam pa smo si prišli navzkriž. Tam je
               sedanja vladajoča večina, takrat opozicija, rekla, ne, ne, 14 ali 13, kolikor jih pač
               bo glede na status Ljubljane, to je preveč. Če si kogarkoli vprašal po kuloarju,
               "sedaj mi pa povej, katere pokrajine pa naj ne bi bilo, navsezadnje tudi to se lahko
               dogovorimo". "Ja, ne vem, moja mora biti." Seveda, tu smo sedaj. Obtičali smo pri
               številu. In kolikor sem zaznal tudi v tem mandatu, takole bom rekel, pred volitvami
               je bilo veliko govora. S strani sedanje največje vladajoče stranke je bilo rečeno, da
               bom manj pokrajin, da se bo prepolovilo to število. Potem se je ustvarilo neko
               število od 5 do 8, približno. Kolikor vem, je ta zadeva zamrla. Nič več ne slišim,
               ali jih bo 5 ali 6 ali 7 ali 8. Po vašem naj bi jih bilo manj. Mi v naš zakon nismo
               zapisali, koliko pokrajin naj bi bilo. To se pravi, je to popolnoma odprto. Če ta
               zakon, o katerem sedaj razpravljamo, sprejmemo, se lahko v nadaljevanju točno
               opredeli, koliko pokrajin, če vi veste, koliko jih mora biti. Mi bomo to sprejeli z
               razumevanjem, samo povejte. Bistvo je to, da smo se vsi strinjali, da smo vsi
               soglašali, da bodo pokrajine dale pozitiven učinek. Tu smo si bili vsi enotni. Mi smo
               prišli sedaj s kompletnim predlogom pokrajinske zakonodaje, ki jo je možno z
               amandmaji tudi popraviti, jo izboljšati. Vi samo povejte, je za vas optimalno
               število. In če ste se dogovorili, kakšne pokrajine od tistih, ki smo jih mi že
               opredelili, pač ne bo.</p>
               <p>Nas pa preseneča, ko smo slišali, da nekateri govorijo, da so zakoni preveč podrobni.
               Običajno je problem v tem, ker je zakonodaja premalo podrobna in potem nastajajo
               problemi in se ne da opredeliti. Tako, je zelo enostavno iz podrobne zakonodaje
               narediti bolj splošno. To se da narediti med postopkom.</p>
               <p>Slišali pa smo tudi, kar nas je tudi presenetilo, da bi pokrajine imele preveč nalog,
               kar na enkrat bi jih morali uvesti. Tudi tu ni problem. Naredimo lahko časovno
               zamaknitev, čez dve leti bo to, čez tri leta dodamo še to. Če se izkaže za dobro,
               naredimo še to. Tako tu tudi ni nobenega problema, samo volja se mora izkazati. In če
               izhajam iz sedanjega stanja Slovenija je v globoki krizi. To nam sicer ni všeč,
               nobenemu, ampak to so dejstva. Če to priznamo ali ne priznamo, situacija bo še vedno
               enaka. Kar pa je bolj problematično, je pa to, da je kriza v Sloveniji hujša kot v
               drugih članicah Evropske unije, še posebej če se primerjamo z evrskim območjem. To
               kar je ravno obratno, kot je bilo v prejšnjem mandatu, ko je bila situacija v
               Sloveniji bistveno boljša od drugih držav članic Evropske unije. To se pravi, v tem
               slabem letu in pol se je marsikaj zgodilo na slabše. In zakaj to poudarjam? Poudarjam
               zato, ker zaostajamo s koriščenjem evropskih sredstev. Ni bilo dveh razpisov, eden se
               je potem pojavil, ampak ta razpis je bil takšen, da bo potekal praktično celo leto.
               In kar je še najhujše - spremenili so se pogoji. Če bi imeli pokrajine, dvomim, da bi
               lahko na tak način obračunali s pokrajinami, da bi spreminjali pogoje že med
               razpisom. Pa ne bi zdaj o tem, to bo priložnost kdaj drugič, da vam pojasnim. Ampak
               za enkrat je, žal, tako. Gre za velika sredstva, 200 milijonov evrov, ki jih
               Slovenija še kako krvavo potrebuje, pa karkoli bi s tem zgradili, ali ceste, vodovode
               ali karkoli. Bila bi investicijska aktivnost. Vemo, da so gradbena podjetja verjetno
               v eni najhujših ali najbolj globokih kriz. Kako prav bi prišlo 200 milijonov evrov,
               da bi lahko gradbena podjetja delala to, kar je koristno za vse. To ne bi bilo
               koristno samo za gradbena podjetja, ampak koristno bi bilo za celotno Slovenije - za
               državljane. Gradbena podjetja pa bi imela delo. In dvomim, če bi imeli pokrajine, da
               bi lahko kar tako mirne duše en uradnik poklical v Bruselj in rekel: "Počakajte še
               malo, mi se še nismo zmenili." Mi smo se vse zmenili, projekti so, samo uradniki si
               ne smejo izmišljati novih pogojev. Prej je bilo treba 85% infrastrukture zraven
               dodati, zdaj pa 95. Na začetku pa je bilo treba več, potem pa je bilo treba
               zmanjšati. To se pravi, z enega kupa prelagamo na drugi kup, da se ne bi nič zgodilo.
               Če bi bile pokrajine, to ne bi bilo možno. In še nekaj.</p>
               <p>Vsi smo se strinjali, da so pokrajine pozitivne zaradi tega, ker bi s tem zaostajanje
               posameznih območij v Sloveniji odpravili. Nek uradnik v Ljubljani pač gleda na neko
               zadevo v Prekmurju tako, na Primorskem pa tako. In njemu je važno, da mu statistika
               "špila". Navsezadnje, kako pa naj se drugače obnaša. Če pa imamo pokrajine, je pa za
               tistega v pokrajini pomembno, da zadeve igrajo. In zato smo tudi v Slovenski
               demokratski stranki predlagali ta komplet, ker se zavedamo te odgovornosti in da je
               nujno, da bi tudi ta evropska sredstva, ki so zdaj nekje v drugem planu in so
               odklonjena s strani naše birokracije v Ljubljani, verjetno bila hitreje aktivirana in
               bi bila še kako nujna in kako potrebna v sedanjem času te globoke krize, ko se recimo
               gradbeništvo utaplja v dolgovih in nima dela. Jaz podpiram to zakonodajo. Sem pa za
               to, če je potrebno, če je kaj nejasno, da to opredelimo in rešimo v nadaljnjem
               postopku. Ampak voljo je treba imeti, te pa očitno sedaj ni. Hvala lepa.</p>
            </sp>
            <sp xml:id="SDZ5-Redna-14-2010-03-05.sp60">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Kampuš. Izvolite, imate besedo.</p>
            </sp>
            <sp xml:id="SDZ5-Redna-14-2010-03-05.sp61">

               <speaker>ANTON KAMPUŠ:</speaker>

               <p>Spoštovani podpredsednik, strokovni sodelavci spoštovanega ministra Gjerkeša,
               kolegice in kolegi!</p>
               <p>V skladu z načeli in cilji ter usmeritvami so za vzpostavitev pokrajinske zakonodaje
               potrebni zakoni, kot so Zakon o ustanovitvi pokrajin, Zakon o pokrajinah, Zakon o
               financiranju in, danes smo pri prvi alineji Zakon o ustanovitvi pokrajin. Ustava
               določa, da se pokrajine ustanovijo z zakonom, s katerim se določi njihovo območje,
               sedež in ime. Temeljni kriteriji oblikovanja predloga za ustanovitev pokrajin v
               Republiki Sloveniji so optimalna regionalizacija in decentralizacija države, kar je
               najbolj pomembno. Potrebno je postaviti ustrezno ravnovesje med štirimi vidiki
               decentralizacije: teritorialna, politična, upravna in fiskalna decentralizacija.
               Temeljno izhodišče v razvojno pospeševalni funkciji pokrajin, ki je za mene
               odločilnega pomena, je v tem trenutku še nekoliko sporna. Z vidika razkoraka
               sedanjega nivoja BDP-ja v Sloveniji. Torej razlike v pokrajinah so v sedanjem nivoju
               precej velike. Znotraj tega je seveda treba najti določeni prijem, kako bomo v nekem
               časovnem obdobju desetih, dvajsetih let tudi te razlike premostili. Vprašanje
               oblikovanja pokrajin je neposredno povezano tudi s pristojnostmi pokrajin ter s
               finančnimi in drugimi materialnimi vidiki. Kaj s tem želimo reči? S tem se želimo
               "izogniti" sprejemanju takega posebnega zakona, kot je bil sprejet za Pomurje, torej
               moramo sistem organizirati tako in poskrbeti za sorazmerno, enakomeren razvoj vseh
               pokrajin v Sloveniji.</p>
               <p>Model členitve na 6 ali 8 pokrajin predstavlja modele členitve srednje velike
               pokrajine, seveda s slovenskega vidika, ne pa tudi z evropskega. Ključne prednosti
               teh pokrajin, ki bi jih naj bilo od 6 do 8, pa so: večja podpora policentričnemu
               modelu regionalnega razvoja, večja postopnost storitev zaradi manjše oddaljenosti
               pokrajinskih središč, večje poistovetenje prebivalcev s pokrajino, kar je tudi zelo
               pomembno, večja prilagoditev potrebam in interesom prebivalstva, večja povezanost
               ozemlja in pogosta naravna zaokroženost, kar si seveda vsi želimo, uveljavitev
               večjega števila upravnih središč in s tem povezane boljše oskrbe in večja možnost za
               ustanavljanje medpokrajinskih in makroregionalnih razvojnih koalicij.</p>
               <p>Seveda se pridružujem mnenju stroke. Gospodarski, socialni, geografski, primerjalni,
               čezmejni nacionalni, evropski, globalizacijski in drugi razlogi narekujejo
               ustanovitev 6 do 8 pokrajin. Model velike pokrajine, ki bodo imele dovolj človeških
               materialnih resursov za upravljanje njihovih nalog, pomeni tudi, da je močnejši
               partner proti državi, česar se vsi bojimo. Pomeni tudi čezmejne povezave, kar si
               seveda mi v teh obmejnih regijah želimo. V tem trenutku tega ni. Torej mi na naši
               slovenski strani, si želimo vzpostavitve pokrajin. Na drugi strani pokrajine imajo in
               mi nimamo sogovornika. 6 do 8 pokrajin mora imeti najmanj 100.000 prebivalcev, kar je
               seveda nek normalen pogoj. V tem modelu pa je bila tudi prekmursko-prleška pokrajina
               predvsem zaradi specifičnega geopolitičnega položaja, nekaterih razvojnih
               specifičnosti in pogojno še spremenljivega regionalnega razvojnega potenciala. Seveda
               je res, da bomo naše pokrajine obvezno razdelili tudi še na volilne enote. Res je,
               nekajkrat je bilo rečeno, da je pomurska regija neka specifika, torej fara-občina. Ne
               bom govoril, koliko je pozitivnih in koliko negativnih, ker bi seveda vsi poskušali
               negirati te zadeve. Mislim pa, da je ob upoštevanju stroke jasno razvidno, da stroka
               dejansko odklanja vse, kar bi bilo več kot 8. Lahko rečem, da si ne želim pokrajinske
               zakonodaje z neresnimi prijemi, čemur smo priče, podpiram pa zakonodajo, ki bi bila
               resna. Moram reči, da veliko število manjših pokrajin nima nobenega razvojnega
               naboja, kar je osnovna zahteva in namen ustanavljanja pokrajin. Pokrajine morajo biti
               neodvisne in samostojne. To je namen pokrajinske zakonodaje, ne pa to, kar mi ali vi
               govorite. Odvisno je od tega, kako bodo naše občanke in občani zadovoljni. Ne pa,
               kako bodo zadovoljni ti in ti, ki imajo zdaj neke pretenzije. Kako bodo naše občanke
               in občani zadovoljni, ali bodo v tej pokrajini videli hitrejši razvoj, več možnosti v
               vseh vidikih življenja, torej tudi nova delovna mesta in tako naprej. To je bistvo
               vsega. To, kar si vi mislite, je seveda zanemarljivo.</p>
               <p>Tega zakona, ki prinaša 13 pokrajin, v tem trenutku ne morem podpreti. Iz preprostega
               razloga, ker že v prejšnjem mandatu niste dobili dvotretjinske večine in je torej
               predložitev tega paketa zakonov zopet sorazmerno neresna. Verjetno so se
               predlagatelji zavedali, da je minister Gjerkeš svoje delo vzel resno, strokovno in se
               je priprave pokrajinske zakonodaje lotil dobro, pa tudi v relativno kratkem času jo
               je pripravil. Pripravil jo je na strokovnih temeljih in na podlagi priporočil stroke.
               V tem trenutku bi pričakoval od predlagateljev, da takšen zakon umaknejo.</p>
               <p>S tem boste prispevali k normalnemu poteku zakonodaje, ki jo pripravlja minister
               Gjerkeš, ki, predvidevam, bo tudi z vašo podporo v nekaj naslednjih mesecih dobila
               zeleno luč; tako si želim. Hvala.</p>
            </sp>
            <sp xml:id="SDZ5-Redna-14-2010-03-05.sp62">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospa Pečan. <stage>(Je ni.)</stage> Gospod Gorenak, izvolite.</p>
            </sp>
            <sp xml:id="SDZ5-Redna-14-2010-03-05.sp63">

               <speaker>DR. VINKO GORENAK:</speaker>

               <p>Hvala lepa. Še dobro, da sem na vrsti.</p>
               <p>Moram povedati, da imam na računalniku pripravljeno rubriko "znamenite izjave", kamor
               določene zadevah, pa jih bo z današnje seje kar nekaj. Tudi to, kar smo zdajle
               slišali.</p>
               <p>Maloprej pa smo slišali s strani predstavnika Zares: "Mi pripravljamo kakovostne,
               trajne in po volji ljudi ustrezne rešitve." No, še velikokrat ga bom verjetno
               vprašal, kdaj pa to bo. Pa pojdimo na temo, to bo bolje.</p>
               <p>Pokrajinske zakonodaje ta Vlada ni pripravila. Maloprej smo slišali, da minister
               pripravlja pokrajinsko zakonodajo oziroma je pripravil pokrajinsko zakonodajo. To ni
               res. Še dobro, da je dovoljeno v parlamentu tudi lagati. Sicer pa so pokrajine stvar,
               ki ima že kar dolgo brado. Danes zjutraj je bilo rečeno v enem komentarju na Radio
               Slovenija, da je to postala stvar političnega prestiža. Jaz se bi celo strinjal.
               Ampak verjetno, če komentator misli stvar političnega prestiža politične levice,
               potem je to res. Potem mu pritrdim. To kaže tudi prisotnost tukaj med nami: trije
               poslanci koalicije pa dvanajst opozicije. Tako je bilo stanje, malo preden sem začel
               govoriti. Dejstvo je, da so pokrajine vsesplošen naš konsenz, da jih potrebujemo.
               Verjetno bi vsi pritisnili tipko "da", če bi glasovali o tem vprašanju. Ampak
               poglejte, nobena dosedanja vlada, razen prejšnja, to je vlada Janeza Janše, ni
               prinesla na mizo še nič. V prejšnjem mandatu smo dobili na mizo paket kompletne
               pokrajinske zakonodaje. Prišli smo v Državni zbor in rekli, "gospodje, tole je naš
               predlog, opozicija izvolite, povejte, pomagajte in gremo s pokrajinsko zakonodajo
               naprej". Rezultat je bil "niet", bi rekli Rusi. Kolektiven pritisk na tipko "ne". In
               gospod Kontič je takrat rekel, on se je namreč glasovanja vzdržal pri ključnem
               zakonu, že ve, zakaj, ker bi verjetno malo prišel v Velenje. Namreč v Velenju so
               poslanci iz prejšnjega mandata, sem jih slišal in vam lahko ponovim, zelo jasno
               povedali, Velenje moramo imeti, Sašo moramo imeti, bomo se borili. No, potem so pa
               prišli v parlament, so pa začeli govoriti, da je treba imeti manjše število pokrajin,
               da je treba narediti močne pokrajine itd. Ampak med njimi pa Saša mora biti. Da je
               najmanjša, pa tako ni pomembno.</p>
               <p>S strani takratne opozicije oziroma SD-ja smo zelo jasno slišali, "mi bomo pripravili
               novo zakonodajo, mi bomo pripravili boljšo zakonodajo". Človek bi rekel prav, bomo
               pomagali pri tem. Ni tukaj nobene težave. Za nas to ne more biti in tudi ni kak
               političen prestiž. V načrt dela ste si napisali, da je november lanskega leta vaš
               rok. Saj mi nismo pisali nobenega vladnega programa dela za leto 2009 - vi ste si
               zapisali, da boste v novembru 2009 vložili pokrajinsko zakonodajo. Mi smo jo veselo
               čakali, vsaj jaz. Zato, da vidimo ta boljši izdelek, kot je bil izdelek vlade Janeza
               Janše. Seveda tega nismo dočakali. Torej niste spoštovali svojega roka in ste čakali.
               Ne vem, na kaj. Na boljše čase? Ko smo mi že vložili, prej je bilo spet narobe
               rečeno, ko smo mi že vložili dopolnjen predlog iz prejšnje vlade, poudarjam, ko smo
               ga že vložili, vložili smo ga pa zato, ker ga vi niste naredili, je prišel minister s
               šestimi listi papirja ali nekaj listi papirja. Od tega so bili trije zemljevidi, pa
               trije listi teksta. Kaj je bilo tam? 3, 6, 9 ali 4, 6, 8, niti ni pomembno, pokrajin
               narisanih v variantah, z vprašanjem: "Kaj vi mislite, kaj bi bilo bolje?" In trije
               listi obrazložitve. Poudarjam, prišel je potem, ko smo mi že vložili to zahtevo.</p>
               <p>Situacija je torej absurdna. V prejšnjem mandatu ste trdili: "Ne bomo podpirali
               vašega predloga. Mi bomo pripravili boljšega." Razvojno močne regije in tako dalje in
               tako dalje. Bom kar direkten. Doma ste lagali volivcev, ko ste rekli: "Saša pa mora
               biti." Ko ste pa na oblasti, si sami postavite rok in ga ne spoštujete. Predsednik
               Vlade pa isti dan, ko se minister trudi po parlamentu, reče: "To ni več prioriteta."
               Bojim se, da ima kolega Barovič kar prav, ko pravi: "Iz tega nič ne bo." Ja seveda
               nič ne bo, saj ne znate narediti. Pravzaprav pa ni vprašanje, ali znate ali ne znate
               narediti. Verjetno se tisti, glede na to, da vas več ali manj poznam še iz MNZ, ki se
               že dolga leta s tem ukvarjate, mi tudi verjetno zaposleni na ministrstvu oziroma
               vladni službi, še lahko najbolj smejijo. Zakaj? Ker premetavajo te številke za eno in
               za drugo vlado, pa točno vedo, da ne boste tega podprli oziroma da v tem trenutku
               vsaj ta vlada tega ni sposobna narediti. Seveda boste glasovali proti, saj je
               svobodna volja vsakega poslanca. Ampak treba bi pa bilo le razmisliti nehati te
               politične igre in to zakonodajo končno enkrat sprejeti. Saj jo lahko popravite,
               spustite jo danes naprej. Popravite jo in naredite 3, 6, 8, ne vem, koliko pokrajin
               mislite, da je prav. Ali pa, če jo že mislite zavrniti, za boga, prinesite svojo! Ali
               pa bom jaz predlagal mojim kolegom, da vam jo jeseni še enkrat prinesemo, če ne boste
               uspeli do takrat narediti. Hvala lepa.</p>
            </sp>
            <sp xml:id="SDZ5-Redna-14-2010-03-05.sp64">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Jurša, ga ni, Germič, tudi ne. Gospod Tisel, izvolite, imate
               besedo.</p>
            </sp>
            <sp xml:id="SDZ5-Redna-14-2010-03-05.sp65">

               <speaker>MAG. ŠTEFAN TISEL:</speaker>

               <p>Lepo pozdravljeni gospod podpredsednik. Gospe in gospodje iz ministrstva, poslanke,
               poslanci!</p>
               <p>Da Slovenija potrebuje pokrajine, je več ali manj znano vsem že kar nekaj let. In
               tudi veliko je bilo narejenega na tem področju že za časa prejšnjih vlad. Potem pa
               kar naenkrat sprenevedanje, da ni dobro pripravljeno, da to ni pravo, pa vendarle že
               zdavnaj, že za časa prejšnje vlade, smo skupaj prišli do dejstva, da je treba
               sodelovati, tako opozicija kot pozicija, da pridemo do tistih kvalitetnih pokrajin,
               ki jih Slovenija potrebuje in ki jih tudi ljudje sprejmejo. Kaj nam pomaga, če
               parlament nekaj vsili, ljudje pa tega ne sprejmejo! To se je pokazalo na referendumu
               pred dvema letoma, ko so bili nekako za 11 pokrajin med 13, medtem ko za dve ljudje
               niso bili na referendumu, tako da se je izkristaliziralo, da je morda sprejemljivo za
               ljudi 12 do 14 pokrajin. Ko slišimo Korošce, da Koroška ni pokrajina, takoj začnejo
               urgirati, da brez Koroške pa pokrajin v Sloveniji ne bo. Če vidimo število
               prebivalcev Koroške, vidimo, da je med manjšimi pokrajinami, tako da je v okviru
               naravnih danosti, zgodovinskih, gospodarskih, populacijskih pa po zaokroženih centrih
               nekako najracionalnejše 12 do 14 pokrajin, kar je prejšnja vlada tudi že predstavila
               v tem sklopu zakonov. Sicer še ne vse, pa vendarle so bili takrat zavrnjeni, niso
               bili dopolnjeni in tako danes spet predlagamo, da se nekaj premakne naprej.</p>
               <p>Zakaj so potrebne pokrajine? Za enakomernejši razvoj v Sloveniji, da se ne bo
               centralizem še večal. To se je videlo pri razpisih za razvojne programe razvoja
               regij, kjer lansko leto ni bilo razpisa, medtem ko so prejšnji štirje že dobro
               opravili svoje delo. Ob vseh urgencah v lanskem letu je do tega razpisa vendarle
               prišlo 29. januarja letos. Upamo, da bo bodo ti projekti, ki so bili skrbno
               pripravljeni, tudi izvedeni.</p>
               <p>Bil je sprejet zakon za razvoj Pomurja, kot najbolj ogrožene pokrajine v Sloveniji.
               In podobno so Belokranjci prišli v parlament z zakonom o razvoju Bele krajine. Ta
               zakon ni bil sprejet, kajti koalicija ga ni podprla, v bistvu v obliki amandmaja.
               Vendar pa slišimo, da bo zdaj nek razvojni svet za Belo krajino in Kočevsko pomagal
               pri njihovem razvoju.</p>
               <p>Na Odboru za lokalno samoupravo in regionalno politiko smo veliko govorili o skladnem
               razvoju Slovenije, o potrebi pokrajinizacije, vendar tudi druge pokrajine, podobno
               kot Prekmurje in Bela krajina, potrebujejo nekako hitrejši, skladnejši razvoj. Zelo
               ogroženo je Kozjansko z Obsoteljem. Tudi za Koroško smo slišali, da je velika
               brezposelnost. Če povem za Kozjansko in Obsotelje, gre za dvakrat večjo
               brezposelnost, kot je v državi Sloveniji. Po zadnjih podatkih smo v tem tednu
               slišali, da je6,8% brezposelnost v Sloveniji. Na Kozjanskem z Obsoteljem je ta preko
               12%. Prav tako smo slišali za ogroženost Zasavja. Tako sva s kolegom Gorenakom
               pripravljala zakon, da bi ga vložila - če bi bil sprejet za Belo krajino - tudi za
               Kozjansko in Obsotelje. Tam so ljudje ponavadi bolj tiho, čakajo. Ker je bila
               obljuba, da bo v pol leta sistemski zakon Vlada pripravila, potem nismo urgirali s
               podobnimi zakoni. Še vedno se zanašamo, da bo Vlada pripravila zakon o enakomernem
               razvoju države Slovenije, tako da ne bo treba vlagati posameznih zakonov za posamezne
               pokrajine. Če bomo skupaj s sodelovanjem prišli do tistega optimalnega števila
               pokrajin, bo to bolje za vso Slovenijo, kajti po letu 2013 se lahko nadejamo črpanja
               evropskih sredstev samo v primeru, da bomo imeli pokrajine, kjer je velik del naše
               Slovenije še pod evropskim povprečjem. Sicer nam grozi, da sredstev ne bo več.</p>
               <p>Vem, da teh predlogov sedaj ne boste podprli, se pa zanašamo, da boste pripravili
               zakonodajo v čim krajšem času, da bomo lahko podprli tisto, kar bo dobro za
               Slovenijo. Hvala.</p>
            </sp>
            <sp xml:id="SDZ5-Redna-14-2010-03-05.sp66">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Jeraj, izvolite.</p>
            </sp>
            <sp xml:id="SDZ5-Redna-14-2010-03-05.sp67">

               <speaker>ALENKA JERAJ:</speaker>

               <p>Hvala za besedo. Jaz predloge, ki smo jih vložili v naši poslanski skupini zato, da v
               Sloveniji uvedemo pokrajine, podpiram. Že v prejšnjem mandatu smo ugotavljali, da je
               Slovenija zelo neenakomerno razvita, da se nekatera območja spopadajo oziroma so
               njihovi kazalci bistveno slabši kar se tiče zaposlovanja, BDP-ja, podjetij, ki
               funkcionirajo v regiji in podobno. Zato smo se že v prejšnjem mandatu odločili, da
               naredimo ta korak in pripravimo pokrajinsko zakonodajo. Da smo se stvari lotili
               resno, kaže, da so bile najprej opravljene analize, da so se na mnogih nivojih
               prediskutirale rešitve. Očitati nam danes, da vlagamo stare zakone, mi smo takrat
               smatrali, da so ti zakoni, ki smo jih vložili, dobri. I in to mislimo tudi danes, ker
               so rešitve domišljene in so tudi rezultat tistih razprav, ki smo jih opravljali ne
               samo takrat v koaliciji, ampak tudi z opozicijo, z lokalnimi skupnostmi in vsemi
               tistimi, ki je prav, da so v te razprave vključeni. Minister pravi, da predlog ni
               optimalen. Vemo pa, da se že od leta 1994, ko smo ustanovili lokalne skupnosti, se
               pravi, občine, ves čas pogovarjamo tudi o drugem nivoju, torej pokrajinskem, ki pa ga
               nikoli doslej nismo uspeli pripeljati tako daleč, kot ga je pripeljala prejšnja vlada
               in dejansko pripravila paket zakonov, ki prinašajo odgovore na vsa vprašanja.
               Minister pravi, da je nekaj pripravil, da nekaj še bodo. Vemo, da se državna uprava v
               vašem času kar povečuje, tako da najbrž ne bi smel biti tak problem sestaviti in
               pripraviti stvari tako, kot bi bilo treba. In končno, tem zakonom oziroma takemu
               načinu so državljanke in državljani na referendumu rekli "da". In zdaj oponašati,
               kolikšna je bila udeležba in kaj vse z referendumom morda ni bilo prav, ni na mestu.
               Odločajo tisti, ki na referendum pridejo, in ti so odločili, da pokrajine želimo,
               tudi koliko in kakšne. Zato obiti voljo ljudi na tak način, da odlašamo in se ponovno
               vračamo na začetek in se pogovarjamo o osnovnih stvareh, mi smo se takrat odločili,
               da se bomo pogovarjali najprej o tem, kaj bodo občine počele, kaj bodo njihove
               naloge, šele potem se bomo ukvarjali s številom. Vi pa seveda delate stvari podobno,
               kot se jih je delalo vedno doslej in niso nikamor pripeljale. Najprej se pogovarjamo
               o številu pokrajin in dokazujemo eden drugemu, kolikšno bi bilo pravo število ali pa
               kolikšno ne.</p>
               <p>Kot rečeno, podpiram predloge in upam, da jih boste tudi vi, da bo Slovenija končno
               bolj enakomerna.</p>
            </sp>
            <sp xml:id="SDZ5-Redna-14-2010-03-05.sp68">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milan Gumzar.</p>
            </sp>
            <sp xml:id="SDZ5-Redna-14-2010-03-05.sp69">

               <speaker>MILAN GUMZAR:</speaker>

               <p>Hvala za besedo. Lepo pozdravljeni!</p>
               <p>Sam sem sicer trdno prepričan, da za razvoj Slovenije nujno potrebujemo še en del
               lokalne samouprave, to pa pomeni, pokrajine. Res je, da je v okolju, iz katerega
               prihajam, število pravzaprav čisto nepomembno, ali bo to število šest, deset ali
               štirinajst. Sam bom ostal v isti pokrajini, tudi če bo to število tri. Kar se mene
               tiče, svoji volilni bazi nisem obljubil nobene pokrajine, in sem tu neobremenjen. Res
               pa je, da danes ugotavljam, da je za vse, kar se dogaja v Državnem zboru, kot je
               nekdo že dejal, škoda tega časa. Lahko bi rekli, da je nekdo napisal scenarij, ali pa
               bi bilo bolje rečeno, da se ta scenarij ponovno pojavlja, kot se je pojavil že pred
               časom. Scenaristi pa so isti. Sicer smo slišali, da se je ta scenarij malo popravil
               oziroma malo prepisal, česar pa ne morem trditi. Trdno pa sem prepričan, da smo
               igralci po tem scenariju približno enaki oziroma ste enaki. Vse to pa je pravzaprav
               namenjeno našim gledalkam in gledalcem doma pred televizorji. Kaj jim sporočamo s tem
               scenarijem oziroma z današnjo razpravo? Sporočamo jim to, da sami nismo trdno
               prepričani, kaj bi z današnjim dnevom želeli, razen tega, da jim ponujamo to, kar smo
               jim ponudili pred nekaj časa. To je pa bilo 14 pokrajin, pokrajinsko zakonodajo,
               katero so sicer resnično sprejele volivke in volivci na referendumu. To je sicer res.
               To je tudi njihova avtonomna pravica, da na referendum gredo ali ne gredo. Če bi jim
               pa takrat povedali, da bi bilo treba samo en evro dati zraven za ustanovitev
               pokrajin, bi ti ljudje pravzaprav rekli ne. Ampak to je že neko drugo vprašanje.</p>
               <p>Ker pa v tem trenutku imamo smo vsi polna usta, kako je treba razbremeniti
               gospodarstvo, jaz sicer bom polsmešno ali pa mogoče celo pred javnostjo ne bom
               izpadel resen, podal en predlog. Če smo vsi za to, da pokrajine potrebujemo, če smo
               vsi za to, da ne želimo dodatno obremenjevati gospodarstva in naših davkoplačevalcev,
               naredimo naslednjo potezo. Ne moremo mimo obljubljenih zadev: 14 pokrajin. Tako smo
               obljubili. Obljubili smo 14 statističnih regij. Prejšnja in predprejšnja vlada in
               sedanja vlada se pravzaprav ne upa soočiti s situacijo in ponuditi manjše število,
               ker desetletja govorimo o štirinajstih regijah. In to so seveda težave. In recimo, da
               bomo prenesli čim več pristojnosti z države na regije, bomo napravili na državnem
               nivoju naslednje: zmanjšali Vlado za polovico, prepolovili Državni zbor, ukinili
               Državni svet, s tem privarčevali toliko in toliko denarja, ta denar pa dali na regije
               z njihovimi nalogami. Saj bo pravzaprav Vlada, ko bomo imeli regije, imela bistveno
               manj dela, tudi Državni zbor bo imel manj dela, in naslednja poteza bo tudi nekaj
               manj dela na upravnih enotah oziroma na občinah. Ampak tega si skoraj nihče ne upa na
               glas povedati. In tudi jaz ne bom izpadel zelo resen ob tem predlogu. Ampak tako bi
               se dalo kaj privarčevati. In na nasprotni strani govoriti, da bomo samo z regijami
               rešili gospodarstvo ali pa tudi enakomerni razvoj Slovenije, sicer sem trdno
               prepričan, da se to pravzaprav ne bo zgodilo.</p>
               <p>Res je, da smo danes tudi slišali, da se v nekaterih evropskih državah pogovarjajo o
               krčenju števila regij, tudi o krčenju števila občin. Res je, da so te procese delali
               tam 20 in več let, da bomo tudi mi mogoče čez 20 let ugotovili, da je mogoče kakšna
               občina preveč in tudi mogoče kakšna regija. Če smo pa že pri tem, res je, občine
               predvsem na podeželju smo prinesle neko novo kvaliteto bivanja. O tem ni nobenega
               dvoma. Mogoče smo zdaj pred tem, da je treba tej kvaliteti bivanja dati tudi dodano
               vrednost. To dodano vrednost pa lahko damo samo tako, da bomo razbremenili
               davkoplačevalce in gospodarstvo in ta denar namenjali v razvoj.</p>
               <p>Na koncu želim poudariti, da bomo po vsej verjetnosti pri naslednjem scenariju, ki ga
               bo mogoče pripravila Vlada ali pa mogoče kdo drug, razpravljali o enakih težavah in
               se zopet ne bomo mogli odločiti, ali je teh regij 5, 6, 10, 12, 14. Zato bi bilo
               bistveno bolje, če ne moremo najti enotnega scenarija, da to temo zaenkrat pustimo in
               se ukvarjamo z vsakodnevnimi težavami, to je pa izboljšanje gospodarstva in
               zagotovitve boljših pogojev življenja naših državljank in državljanov. Hvala.</p>
            </sp>
            <sp xml:id="SDZ5-Redna-14-2010-03-05.sp70">

               <speaker>PODPREDSEDNIK MAG. VASJA KLAVORA:</speaker>

               <p>Gospod Franc Pukšič.</p>
            </sp>
            <sp xml:id="SDZ5-Redna-14-2010-03-05.sp71">

               <speaker>FRANC PUKŠIČ:</speaker>

               <p>Hvala lepa. Kolegice in kolegi! Ministra sicer ni tukaj, ampak vendarle vsi trije
               operativni programi so bili akreditirani. Akreditirani so bili z inštitucijami
               Evropske unije in skupaj z našimi inštitucijami kontrole proračuna in kot našega
               Računskega sodišča. Minister je rekel, da je bila tudi pritožba da se ni dala zahteva
               za izplačilo s strani Evropske skupnosti. Minister, pokažite dokumente, da je to res.
               Če ne, pred tem visokim zborom govorite neresnico in tega si ne morete in ne smete
               privoščiti. Torej koliko? Mi vemo, Evropska skupnost je kvečjemu pohvalila, pa ne
               pohvalila, to niti ni pomembno, je akreditirala vse programe in vse je bilo z njo
               dogovorjeno. Govoriti, da nekaj ni, je pa popolnoma irelevantno, sploh ni res
               ...<stage>/Izklop mikrofon./</stage>...</p>
            </sp>
            <sp xml:id="SDZ5-Redna-14-2010-03-05.sp72">

               <speaker>PODPREDSEDNIK MAG. VASJA KLAVORA:</speaker>

               <p>Želi predstavnik Vlade še besedo? <stage>(Ne.)</stage> Hvala. V imenu predlagatelja? Gospod Jože
               Tanko.</p>
            </sp>
            <sp xml:id="SDZ5-Redna-14-2010-03-05.sp73">

               <speaker>JOŽE TANKO:</speaker>

               <p>Eden temeljnih ali pa ključni cilj ustanavljanja pokrajin je zmanjšanje razvojnih
               zaostankov. Najbrž vsi poznate to preglednico iz prejšnjega mandata, ko je bivša
               vlada zapisala, kakšne so regionalne razlike med posameznimi pokrajinami. Pravzaprav
               velika večina teh pokrajin je v dvakrat slabši kondiciji, ima dvakrat slabše
               rezultate v bruto domačem proizvodu na prebivalca, kot recimo osrednjeslovenska
               pokrajina. Če izvzamemo Ljubljano, je ta razlika še enormnokrat večja. In če mi ne
               bomo na širše lokalne skupnosti, na pokrajine prenesli pristojnosti, ne bomo prenesli
               nalog in prenesli tistega dela sredstev, ki so danes porazporejena po nekih
               centraliziranih državnih institucijah, teh razvojnih zaostankov ni mogoče zmanjšati.
               Vedno se bo našel motiv in glasovalni stroj, ki bo omogočil, da se bo vlagalo recimo
               v stadion v Ljubljani, v druge velike projekte v Ljubljani, da pa bo zelo težko priti
               do sredstev za univerzijado v Mariboru ali za evropsko prestolnico kulture, ki je
               tudi, slučajno, Maribor. Tu so, kadar je treba na tak način prerazporejati sredstva,
               izredno velike težave znotraj vlade in v tej koaliciji. In s tem, ko smo pripravili
               zakon in pokrajinske zakone, poskušamo dati podlago za to, da se tudi vsebine, ki so
               zdaj skoncentrirane v državnih institucijah, razporedijo na širše področje, na
               pokrajine. Da se tudi upravljanje, menedžiranje s temi vsebinami začne na zaokroženih
               enotah, da to ni vse v Ljubljani. Ampak očitno v tej vladni koaliciji ni posluha za
               to, da bi se ta decentralizacija pristojnosti, nalog in tudi sredstev naredila, kajti
               centralna oblast, ki jo ta koalicija predstavlja, nima "korajže" in nima zaupanja v
               ,ljudi v lokalna področja, da bi to pustila in jim omogočila razvoj.</p>
               <p>Veste, v tem primeru pokrajinske zakonodaje ne gre za prestižno vprašanje. Za
               prestižno vprašanje bi šlo, če bi imeli na razpolago dva konkurenčna predloga, da bi
               imeli predlog, recimo, SDS in vladni predlog. Mi danes v tem trenutku nismo na tej
               ravni, kajti imamo samo predlog Slovenske demokratske stranke, nimamo pa vladnega
               predloga. In zato tu ne moremo govoriti o prestižu, o prestižnih bojih za ta projekt.
               Gre za to, da smo se mi odločili, da bomo to predlagali, ker Slovenija je ta projekt
               potrebovala v prejšnjem mandatu, bili so tudi dobri pogoji, da bi ga sprejeli in ga
               še toliko bolj potrebuje v teh težkih kriznih časih, v tem mandatu. Če bi
               ustanavljali, po mnenju predsednika Vlade samo tiste stvari, ki so finančno nevtralne
               in projekt ustanavljanja pokrajin je predsednik Vlade gospod Pahor opredelil kot
               finančno obremenjujoč, se pravi, kot projekt, ki prinaša stroške, potem bi, če bi
               Vlada tako ravnala, to še nekako razumel. Vendar v tem času je na nefinančen,
               nevtralen način Vlada ustanovila Nacionalno agencijo Republike Slovenije za kakovost
               v visokem šolstvu, z milijonom in pol proračuna, Javno agencijo za varnost cestnega
               prometa se ustanavljanja z zakonskim predlogom, ki je prišel 26. februarja v Državni
               zbor, potem ustanavlja se Agencija za upravljanje s kapitalskimi naložbami,
               ustanovljen je Fiskalni svet z 200 tisoč evri letnega proračuna in tako naprej,
               Agencija za varnost hrano, Agencija za ustanavljanje energetskih regulatorjev in tako
               naprej. Skratka, veliko stvari obremenjujejo, pa niso nujno potrebne za enakomeren
               razvoj Slovenije. Ta projekt je potreben. Čudi nas, da Vlada tukaj nasprotuje in tudi
               koalicija. Hvala lepa.</p>
            </sp>
            <sp xml:id="SDZ5-Redna-14-2010-03-05.sp74">

               <speaker>PODPREDSEDNIK MAG. VASJA KLAVORA:</speaker>

               <p>Vsi prijavljeni razpravljavci, ki ste to želeli, ste dobili besedo. Ker pa čas
               določen za razpravo še ni potekel, sprašujem, ali želi kdo na podlagi prvega odstavka
               71. člena Poslovnika še razpravljati? Ugotavljam, da te želje ni. Zaključujem
               razpravo. O predlogu sklepa, da je predlog zakona primeren za nadaljnjo obravnavo,
               bomo v skladu s časovnim potekom seje zbora odločali v ponedeljek, 8. marca, v okviru
               glasovanj. S tem prekinjam to točko dnevnega reda.</p>
               <p>Prehajamo na <title>21. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA O
                  PRENOSU NALOG V PRISTOJNOST POKRAJIN, v okviru rednega postopka.</title> Predlog
               zakona je v obravnavo zboru predložila skupina 26-ih poslank in poslancev s
               prvopodpisanim gospodom Jožetom Tankom. V zvezi s tem predlogom zakona je skupina
               24-ih poslank in poslancev s prvopodpisanim zahtevala, da Državni zbor opravi splošno
               razpravo. Besedo dajem predstavniku predlagatelja zakona, gospodu Zvonku Lahu za
               dopolnilno obrazložitev predloga zakona. Prosim.</p>
            </sp>
            <sp xml:id="SDZ5-Redna-14-2010-03-05.sp75">

               <speaker>ZVONKO LAH:</speaker>

               <p>Spoštovane poslanke in poslanci! Gospod podpredsednik.</p>
               <p>Med ostalimi zakoni s področja pokrajinske zakonodaje je Poslanska skupina Slovenske
               demokratske stranke predlagala tudi zakon o prenosu nalog s področja pristojnost
               pokrajin. Okvirno so naloge pokrajin določene s krovnim zakonom o pokrajinah po
               področjih posameznih nalog. Gre za naloge, ki jih v skladu z veljavnimi področnimi
               zakoni opravljajo bodisi država bodisi občine, zato je treba naloge pokrajin
               konkretno določiti in prenesti v pokrajinsko pristojnost s področnimi zakoni. Mislim,
               da je sedaj brezplodno na dolgo in široko razpravljati o decentralizaciji in
               dekoncentraciji državne oblasti in o nalogah pokrajin, ki spadajo med lokalne zadeve
               širšega pomena in naloge, ki spadajo med zadeve regionalnega pomena. Če so pokrajine
               na ravni teritorialne členitve NUTS 3 in se bodo lahko neposredno vključevale v
               izvajanje posameznih instrumentov kohezijske politike, je potrebno pristojnosti in
               naloge določiti po posameznih področjih. In če so pokrajine drugi nivo lokalne
               samouprave, je treba pristojnosti in naloge pogledati od spodaj navzgor po načelu
               subsidiarnosti. Določiti je treba naloge pokrajin po posameznih področjih, kot so
               regionalni razvoj, okolje in prostor, promet, gospodarstvo, visoko šolstvo, šolstvo
               in šport, zdravje, kultura in ostale zakonodaje, ki se tiče lokalne samouprave. Sedaj
               imamo regionalne razvojne agencije, regionalne razvojne svete in če Vlada pripravlja
               nov zakon oziroma je zakon, kot smo slišali danes, že pripravljen, zakaj se Vlada ni
               vprašala, ali imajo te regionalne razvojne agencije določene izkušnje. Pripravljale
               so določene projekte in bi se posvetovali z institucijami, ki sedaj na nivoju lokalne
               samouprave ali na višjem nivoju kot so občine že funkcionira in pripravljajo zakone.
               Vlada se izgovarja na neke strokovnjake, ki imajo svoje stališče in pravijo, da je 14
               pokrajin preveč, vendar mislimo, da bi bilo treba o tem obvestiti, če ne lokalne
               skupnosti, vsaj nacionalna združenja občin, da bi izmenjali izkušnje na tem področju.
               Vendar, kot smo danes tudi že slišali, te pripravljene zakonodaje ni. In če ne bomo
               drugega nivoja lokalne samouprave gradili od spodaj navzgor, da ne bo grajeno tisto,
               kar občine ne zmorejo tako dobro opravljati, kot bi jih pokrajine, moramo najprej
               poiskati tiste naloge, jih zbrati skupaj in pravilno organizirati na višjem nivoju,
               šele potem vse naloge, ki jih država sedaj upravlja, pa ugotavljamo, da slabo
               upravlja, poskušati vklopiti v to pokrajinsko zakonodajo, da pokrajine opravljajo
               tudi določene naloge. Slišali smo od ministra za lokalno samoupravo, kako naj bi šli
               po dvotirnem sistemu, to se pravi, ostale naj bi upravne enote, tako kot do sedaj.
               Vemo pa v lokalnih skupnostih, da to ni v redu, da se določene naloge podvajajo in da
               bi bil dosti boljši enotirni sistem pokrajin. S tem, da bi se prenešene naloge
               prenesle iz države na pokrajinski nivo. Vemo tudi, da je veliko nalog, ki jih je
               Republika Slovenija obljubila predvsem na področju komunalne infrastrukture, ki so
               izključno v pristojnosti lokalnih skupnosti, jih je obljubila do določenega roka
               odpraviti, vendar to nikakor ni mogoče. Verjetno bi pokrajine tukaj dale določen
               oziroma boljši zakon k odpravljanju teh težav, ki jih imamo. Zato predstavljamo ta
               zakon. Verjetno ga bo danes doletela taka usoda kot ostale zakone. Hvala.</p>
            </sp>
            <sp xml:id="SDZ5-Redna-14-2010-03-05.sp76">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavnici Vlade za uvodno obrazložitev. Gospa Duša Trobec
               Bučan, državna sekretarka.</p>
            </sp>
            <sp xml:id="SDZ5-Redna-14-2010-03-05.sp77">

               <speaker>DUŠA TROBEC BUČAN:</speaker>

               <p>Spoštovani predsedujoči, poslanke in poslanci. Predlog zakona o prenosu nalog v
               pristojnost pokrajin pomeni konkretizacijo določb zakona o pokrajinah, ki je tudi del
               predlaganega paketa zakonov. Te določbe prepodrobno in neuravnoteženo ter zato
               omejujoče urejajo področja izvirnih nalog pokrajine, to je nalog regionalnega pomena
               in lokalnih zadev širšega pomena. S posameznimi poglavji zakona o prenosu nalog v
               pristojnost pokrajin se posega v področne materialne zakone in se jih spreminja in
               dopolnjuje tako, da se določa naloge, ki jih bodo opravljale pokrajine v svoji
               izvirni oziroma preneseni pristojnosti. Vlada meni, da gre za preveliko število
               nalog, ki se naenkrat prenašajo na subjekte, ki jih še ni. Ko bodo pokrajine
               ustanovljene, pa bodo morale naenkrat prevzeti breme nalog iz vseh 50 zakonov, ki jih
               vsebuje predlog zakona o prenosu nalog v pristojnost pokrajin.</p>
               <p>Na pretežnem delu področij, ki jih predlog zakona vsebuje, je opaziti tendenco
               omejevanja pristojnosti prenesenih v izvirno pristojnost pokrajin, kar izraža po eni
               strani nerazumevanje pojma lokalne samouprave, po drugi pa še posebej pomena prenosa
               nalog v izvirno pristojnost pokrajin.</p>
               <p>V predlaganih spremembah in dopolnitvah področnih zakonov se kaže velika
               neuravnoteženost v obsegu in načinu pristopov za ureditev zadevne zakonske
               problematike, ki naj bi jo zahtevala ustanovitev pokrajin. Vse to pa je v nasprotju z
               doktrino lokalne samouprave in z Evropsko listino lokalne samouprave. Vlada meni, da
               je pokrajinam treba najprej določiti ključne izvirne pristojnosti ob upoštevanju
               njihove razvojne vloge in njihovega pomena pri uresničevanju strateških razvojnih
               ciljev. Pokrajin v začetku delovanje tudi ne bi smeli obremenjevati z upravljanjem
               državnih upravnih nalog. Zaradi začetka dela pokrajin je treba že z zakonom o
               pokrajinah določiti lastne izvirne pristojnosti pokrajin, določiti postopen prenos
               ustanoviteljskih pravic v osebah javnega prava na področju regionalnih nalog, prenos
               državnega premoženja in ustreznih kadrov za začetek dela pokrajinskih uprav.</p>
               <p>Iz navedenih razlogov Urada Republike Slovenije ne podpira nadaljevanja obravnave
               tega zakona. Hvala.</p>
            </sp>
            <sp xml:id="SDZ5-Redna-14-2010-03-05.sp78">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na predstavitev stališč poslanskih skupin. Besedo ima gospod
               Bogdan Barovič, v imenu Poslanske skupine SNS.</p>
            </sp>
            <sp xml:id="SDZ5-Redna-14-2010-03-05.sp79">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Spoštovani! Ja, kaj naj, velik kup je, veliko
               vsebine je v Predlogu zakona o prenosu nalog v pristojnost pokrajin in zelo obširen
               za preštudirati. V tem delu je jasno izražen namen, ki v uvodnem delu, tega ne bom
               razlagal, predstavlja, kaj so izvirne naloge pokrajine, kaj so prenesene naloge
               pokrajine, kaj spada med izvirne in prenesene, kaj so izključne pristojnosti in
               mešane pristojnosti. Zelo na splošno. To je pač nek organigram, ki razlaga pomen vseh
               teh izrazov in potem jih bolj podrobno razloži - tu se bom tudi dlje časa ustavil -
               napraktičnih primerih. Torej, kaj se iz različnih področij prenaša, na kakšen način
               iz države in kaj ostane v državi in kako se to financira.</p>
               <p>Pa začnimo na področju regionalnega razvoja. Ta zakon pravi, da bodo pokrajine
               funkcionalno ozemeljske enote za usklajevanje trajnostnega razvoja. V uvodu govori o
               kohezijski politiki oziroma o delitvi Slovenije na dve pokrajini, na NUTS nivo 2 na
               evropskem nivoju, na zahodno in vzhodno pokrajino. Razlaga, kako je to pomembno za
               kohezijo in strukturo. In nazadnje še živi v upanju, da bodo na ta račun delitve na
               NUTS 2 nivoju naša država na enem delu, torej vzhodnem delu Slovenije, še dobila
               nekaj strukturnih sredstev. Jaz sicer upam, da bo res tako. No, že naprej je zanimivo
               pogledati, kako ta zakon predvideva delitev oblasti na pokrajinah. Imeli bi
               pokrajinski svet, ki bi bil najvišji organ, katerega člani bi bili izvoljeni na
               neposrednih volitvah. Poleg pokrajinskega sveta, ki bi ga vodil predsednik pokrajine,
               ki bi ga izvolili pokrajinski svetniki, bi bil naslednji organ posvetovalno telo,
               svet občin - sestavljali naj bi ga župani z območja pokrajine. Potem pa bi imeli še
               pokrajinsko upravo za izvrševanje nalog in pristojnosti. V vseh treh delih vidimo, da
               smo vsaj za polovico povečali birokracijo - absolutno. Več ljudi bi bilo potrebno za
               opravljanje dela in že pri pokrajinski upravi pridemo do, na današnjem stanju, enega
               velikega nesorazmerja, in sicer regionalne razvojne agencije naj bi bile zadolžene za
               izvajanje nalog in pristojnosti, vendar ugotavljamo, da je kar nekaj regionalnih
               razvojnih agencij, ki imajo statusno obliko zasebnih podjetij, iz česar jasno izhaja,
               da bi mi imeli pokrajinsko upravo, imeli bi sicer še vedno regionalne razvojne
               agencije, poleg njih pa bi imeli še zasebnike, ki bi bili razvojne agencije, ne, ki
               so že in ki potem za lastne interese opravljajo delo za pokrajine, iz česar je
               popolnoma jasno razviden nesmisel. Pa ne govorim samo za ta zakon, govorim tudi za
               tiste zakone, ki še bodo, ker veliko drugačni, vsaj na tem področju, ne bodo mogli
               biti.</p>
               <p>Ustavljam se na delu okolja in prostora, kjer ta zakon predvideva, da bi bilo med
               prenesenimi nalogami v pokrajine prostorsko načrtovanje, in sicer da bi pokrajinski
               prostorski načrt in podrobni pokrajinski prostorski načrt nastajala v pokrajinah.
               Dejstvo je, da je danes, ko imamo državo in ko imamo lokalne skupnosti in ko vsi
               nestrpno čakamo prostorske načrte, da jih čakamo že tri leta in pol, konkretno na
               naši občini čakamo za ureditev enega dela občinskega prostorskega načrta z
               Ministrstva za kmetijstvo, imamo že sivo brado kralja Matjaža, pa še vedno nismo
               dobili nič. Torej, v tem primeru se sploh ne bo nič zgodilo in bo "totalni" kaos.
               Govorim iz prakse, ker tako se že dogaja. Potem daje pokrajinam pristojnost za
               gradnjo lastnih in najemnih stanovanj, in naj bi pokrajina stanovanjsko politiko v
               skladu z državno politiko urejala preko Javnega stanovanjskega sklada. Že danes se v
               statističnih regijah zelo težko lotimo tako imenovanega "posla" gradnja stanovanj, če
               se že, je seveda že znotraj spor, kdo, kje in s kom in zakaj. V vsej tej zmedi bomo
               imeli še regije, ki bodo dobile vse te pristojnosti in te regije naj bi sodelovale s
               stanovanjskim skladom, ki pa, kolikor jaz vem, glede na to, da bi zelo želel v teh
               dneh ali pa mogoče v tem letu ali pa v prihodnjem letu zgraditi kako stanovanje, se
               lahko obrišem samo pod nosom. Ne vem, kakšna politika je prenos pristojnosti na
               regiji z gradnjo stanovanj in sodelovanje s Stanovanjskim skladom, če danes še
               posamezne, majhne lokalne skupnosti zelo težko z njimi sodelujejo, pa ne le po krivdi
               Stanovanjskega sklada, tudi zaradi drugih razlogov.</p>
               <p>O področju gospodarstva ne bom izgubljal besed, ker ta zakon govori konkretno tudi o
               kraju, kjer sem sam doma in o zapiranju Rudnika Trbovlje-Hrastnik, kjer nenadoma
               spreminja način financiranja, kot da je čisto vseeno, ali bomo pojedli sadno torto
               ali bomo pa jedli čokoladno torto. 4 tisoč ljudi je delalo v Rudniku
               Trbovlje-Hrastnik, zdaj je zaposlenih še okoli 400 do 500. Zdaj se bodo na regijo
               prenesli vse pristojnosti in način financiranja. In prav zanima me glede na spisek
               regij, ki so na zadnjem koncu kot prikaz pokrajinskih svetov, kako vehementno
               velikodušni bodo Kamničani, Mengšani, Domžalčani z denarjem, zato da bodo
               Trboveljčani in Hrastničani zapirali Rudnik. Tukaj imam vsaj jamstvo države, ki se je
               obvezala z zakonom, da bo financirala zapiranje Rudnika Trbovlje-Hrastnik, govorim
               pač konkretno, saj so še tudi drugi rudniki omenjeni. Vsaj to imam, če bo šlo to na
               regijo in če pogledam, kdo bo v tej regiji, je popolnoma jasno, vam pokaže oziroma
               dokažem z enim primerom. Ko je bil razpis za Termoelektrarno 3 Trbovlje, referendum
               je bil, so bili za gradnjo, na referendumu so bili samo Trboveljčani, Hrastničani in
               Zagorjani. Cela Slovenija ni bila za to. A zdaj, ko bomo prenesli zapiranje rudnika,
               bo pa cela regija za to? Lepo vas prosim, ne nova, ne stara.</p>
               <p>Da ne govorim o stvareh, ki jih določa ta zakon, da se prenašajo na področje šolstva
               in športa, kjer država, pazi, je prenos pristojnosti na področje srednjega in višjega
               šolstva iz države na pokrajino, delitev ustanoviteljskih pravic in dolžnosti
               financiranja, naj bi se prenesle na pokrajine, država pa naj bi obdržala pristojnost
               dajanja soglasja na odločitev pokrajin. Zakaj bomo imeli zdaj pokrajine, ne vem,
               toliko in toliko 100 ljudi, ki bodo delali na področju šolstva in ko bodo vse to
               naredili bo država še rekla: "Opa, zdaj pa meni dajte, da bom jaz dala soglasje ali
               pa ne." Povejte mi, čemu Čemu bomo zdaj imeli še nekoga vmes, ki bo odločal, zato da
               bo odločala država? Nesmisel! Zapravljanje časa, denarja in povečevanje
               birokracije.</p>
               <p>Največji nesmisel je pa na področju zdravstva, kjer se sekundarna in terciarna raven
               zdravstva, kar pomeni bolnišnice - terciarna raven je zame specialistična zadeva -,
               prenaša na regije. Mislim, od tu naprej jaz nisem razumel ničesar več. Kako lahko mi
               sekundarno in terciarno dejavnost, bolnišnično dejavnost - če danes pogledamo realno
               sliko - prenesemo na pokrajine? Pokrajine naj bi za to skrbele, pokrajine naj bi se
               organizirale. Veste, kaj to pomeni? To pomeni propad zdravstva, čisti propad
               zdravstva! Kako bodo, tudi v sodelovanju z državo, pokrajine obdržale svoje
               bolnišnice, obdržale svoje zdravstvo? In s tem zakonom se celo nalagajo krepitev
               javnega zdravstva, zdravstvenega zavarovanja in zdravstvenega varstva.</p>
               <p>Da ne govorim o drugih področjih. Na področju notranjih zadev naj bi država na
               pokrajine prenesla azilante in tujce. Pa jih rešujmo! Tu piše, v tem zakonu. Če pa
               pogledamo sestavo na koncu - ker mi je čas potekel, kot sem slišal -, pravzaprav je
               tisto v drugem zakonu; ker sem toliko bral, sem že malo... Boste pa videli, da naj bi
               v 14 pokrajinah bilo, ne vem, povprečje tam med 14 in 20 teh ljudi v svetih. Če vse
               skupaj seštejemo, to pride približno 300 ljudi, ki bi imeli, ne vem, še 500
               "strokovcev" in bi prišli na 2 tisoč. Da ne govorim o tem, kako bi bili po teh
               pokrajinah sestavljeni. Skratka, nastal bi še večji prepir, kot je. Zakon je...
               <stage>/Izklop mikrofona./</stage></p>
            </sp>
            <sp xml:id="SDZ5-Redna-14-2010-03-05.sp80">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Barovič. Gospod Petek, postopkovni predlog. <stage>/Tehnične težave./</stage>
               Gospod Pukšič, zadaj vam svetilka gori.</p>
            </sp>
            <sp xml:id="SDZ5-Redna-14-2010-03-05.sp81">

               <speaker>MIRO PETEK:</speaker>

               <p>Hvala lepa. Zdaj pa deluje. Spoštovani gospod podpredsednik, zanima me, ali je
               koalicija napovedala obstrukcijo pri tej točki dnevnega reda, glede na to, da ni prav
               nobenega v dvorani. Če ni obstrukcije, me pa zanima, po katerem členu Poslovnika si
               lahko koalicija pri tako pomembni zakonodaji privošči takšno ignoranco. Hvala.</p>
            </sp>
            <sp xml:id="SDZ5-Redna-14-2010-03-05.sp82">

               <speaker>PODPREDSEDNIK MAG. VASJA KLAVORA:</speaker>

               <p>Obstrukcije ni napovedal nihče. O tem nisem bil obveščen. Je pa po Poslovniku tako,
               da poslanci koalicije niso dolžni biti tukaj. To je moj kratek odgovor. In trenutno
               kot predsedujoči ne morem ničesar storiti. Je pa tudi meni malo nerodno, da vodim
               sejo pred prazno dvorano.</p>
               <p>Besedo ima gospod Milan Čadež v imenu Poslanske skupine SDS.</p>
            </sp>
            <sp xml:id="SDZ5-Redna-14-2010-03-05.sp83">

               <speaker>MILAN ČADEŽ:</speaker>

               <p>Hvala za besedo, gospod podpredsednik. In obenem tudi čestitke vam kot edinemu
               predstavniku koalicije za prisotnost v tej dvorani.</p>
               <p>Že na samem začetku želim povedati, da z vzpostavitvijo pokrajin v Sloveniji ne bodo
               nastajali nobeni dodatni stroški, saj s prenosom nalog na pokrajinski nivo iz
               državnega nivoja, ne prenašamo samo pristojnosti z odločanjem, ampak tudi denarna
               sredstva z vsem potrebnim kadrom. Na pokrajine prenašamo 4 tisoč 200 zaposlenih iz
               državnega nivoja, večinoma stacioniranih v Ljubljani, in sicer z vsemi viri v višini
               dobre milijarde 200 tisoč evrov, ki so natančno razdelani po pokrajinah in pa tudi po
               virih financiranja v primerni porabi in v davku od pravnih oseb. Pri ocenah stroškov
               pokrajin smo pa tudi natančno razdelali po pokrajinah stroške izvajanja obveznih
               nalog in pa razvojne naloge skupaj z investicijami. Glavni pomen regionalizacije je
               decentralizacija, v zadnjem času pa tudi predvsem dekoncentracija, saj imajo
               pokrajine kar 87% podpora županov, občinskih svetov in, kar je bilo izkazano tudi na
               zadnjem referendumu, tudi večinsko podporo. Na pokrajine predlagamo prenos treh vrst
               osnovnih nalog.</p>
               <p>Prvič, naloge širšega pomena, kot je zagotavljanje javnih služb pokrajinskega pomena,
               ki so sedaj na ramenih občin, vendar so operativno težko izvedljive. To so regionalne
               deponije odpadkov, regijska gospodarska središča in pa različni razvojni centri.
               Drugič. Upravne naloge iz državnih pristojnosti, ki jih zdaj opravljajo upravne enote
               in druge pristojnosti, če je tako določeno s področnim zakonom.</p>
               <p>In tretjič. Glavne so naloge na področjih regionalnega pomena, ki po svoji lastnosti
               niti niso državne in niti ne občinske.</p>
               <p>Ta področja želim podrobneje obdelati. To je področje regionalnega razvoja, ki
               sprejema cilje regionalnega razvoja, razvojnega programa in zagotavlja skladen razvoj
               celotnega območja, hkrati s strategijo razvoja Slovenije. Potem je področje okolja in
               prostora, ki sprejema prostorske akte regionalnega pomena, izvajanje stanovanjske
               politike, izvajanje zemljiške politike in tako dalje. Potem je področje kmetijstva,
               ki načrtuje kmetijske politike in izvajanje ukrepov državnih pomoči regionalnega
               pomena in pripravi programe za razvoj. Področje gospodarstva sprejema razvoje
               gospodarstva, načrtuje politiko spodbujanja razvoja turizma in podjetništva. Področje
               prometa gradi in vzdržuje regionalne ceste, ki so predvsem tiste, ki so zdaj državne,
               razen tistih cest, ki so zdaj avtoceste in hitre ceste. Področje visokega šolstva
               sprejema programe razvoja visokega šolstva in raziskav regionalnega pomena. Področje
               vzgoje in izobraževanja ter športa ustanavlja in financira vzgojno izobraževalne
               zavode s področja športa, sprejema in izvaja regionalne programe področij vzgoje in
               izobraževanja ter določa tudi njihove izvajalce. Področje zdravja ustanavlja mrežo
               javnih bolnišnic, sprejema in izvaja program zdravstva, zagotavljanje ukrepov javnega
               zdravstva in usklajuje nujno medicinsko pomoč. Področje dela, družine in socialnega
               varstva načrtuje in organizira storitve in programe s tega področja ter zagotavlja
               svetovanje in organiziranje pomoči posameznikom. Skupaj z državo pa lahko tudi
               soustanavlja centre za socialno delo na svojem področju. področje zaščite in
               reševanja sprejema programe in izvaja ukrepe zaščite in reševanja, določa posebne
               ukrepe, razlaga povečano ogroženost, organizira in vodi reševanje ob naravnih
               nesrečah ter ocenjuje nastalo škodo.</p>
               <p>V Poslanski skupini SDS podpiramo ta predlog zakona in celovito regionalizacijo
               Slovenije.</p>
               <p>Hvala lepa.</p>
            </sp>
            <sp xml:id="SDZ5-Redna-14-2010-03-05.sp84">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Franc Pukšič v imenu Poslanske skupine SLS.</p>
            </sp>
            <sp xml:id="SDZ5-Redna-14-2010-03-05.sp85">

               <speaker>FRANC PUKŠIČ:</speaker>

               <p>Lep pozdrav, še enkrat, kolegice in kolegi. Gospod podpredsednik, trije koalicijski
               poslanci in seveda prazna dvorana.</p>
               <p>Razvojna paradigma Slovenije verjetno po tem, kar vidimo, kar poslušamo, očitno za to
               vladno koalicijo ne sloni na regionalizaciji, ampak na praznih besedah. Predlog
               zakona o prenosu in pristojnih, ki ga imam v tem paketu, je delo prejšnje vlade in
               ministra Žagarja. Govorim samo o zakonu, prenosu in pristojnostih, ki bi jih imele
               pokrajine. Predlog dela te Pahorjeve vlade je v teh 11 straneh, ampak enostransko
               tipkanih. Torej, če bi bilo dvostransko bi bilo tega polovico manj. Torej, to je
               torej odgovor na resnost problema, s katerim se srečujemo. Danes je bilo govora tudi
               o tem, ali bodo, kakšni naj bi bili prenosi v nekaj letih in tako dalje. V tem
               zakonu, ki ima 420. členov o prenosu in pristojnostih je v 419. členu zapisano, "do
               začetka dela pristojnih pokrajinskih organov so za opravljanje s tem zakonom
               določenih nalog pokrajin pristojni organi in subjekti, ki jih opravljajo ob
               uveljavitvi tega zakona." Spomnim se, da je tudi prejšnja opozicija, zdajšnja
               koalicija nasprotovala predlogom za dvofazni prenos z upravnih enot. Tudi v koaliciji
               smo bili različnih stališč, različnega mnenja in večina nas je bila za to, da mora
               biti prenos enofazni. In zato je bilo to tudi nekako z opozicijo usklajeno in to je
               tudi v tem predlogu zakona o prenosu nalog na pokrajine. Zelo konkretno in zelo točno
               je ta zakon, s 420. členi, tudi narejen. Projekcija prenosa kadrov, torej točno po
               pokrajinah, ki smo jih pač predlagali, mimogrede, maja 2007 in novembra 2007, sta
               bila torej oba dva svežnja te pokrajinske zakonodaje, prvi trije, potem drugi trije
               zakoni vloženi. O tem se je izreklo 83% vseh občin od 182 za ustanovitev, torej
               pozitivno za ustanovite 14 pokrajin. Seveda, zgodilo se pač ni, zaradi tega, ker 1.
               februarja 2008 opozicija ni podprla ustanovitve pokrajin, ker je potrebna 2/3 število
               prisotnih poslancev.</p>
               <p>Poglejte, projekcija prenosa kadrov Dolenjsko-belokranjenska 250, Koroška 150 itd.,
               da vsega ne naštevam, torej prenos na pokrajine, šlo bi 4 tisoč 200 ljudi. Torej 4
               tisoč 200 ljudi iz državnih institucij, bi šlo torej s tem predlogom zakona glede na
               naloge in pristojnosti na pokrajine. To seveda pomeni tudi, da bi 4 tisoč 200 ljudi
               dnevno emigriralo v Ljubljano in bi seveda tudi s tem in gre tukaj v glavnem seveda
               za kader, visoko izobražen, torej s tem tudi pospešili ostajanje v manj razvitih
               pokrajinah, na območjih, kjer so živeli. Po šolanju bi se lahko vrnili v svoj kraj in
               seveda ta kraj s svojim znanjem tudi nadgrajevali in razvijali.</p>
               <p>Ocenili smo tudi vire. Viri financiranja pokrajin. Ocenjeno je, da bi bilo tako
               imenovane primerne porabe, kot je pri občinah, cca. 773 milijonov in ostalih sredstev
               približno 267 milijonov, kar je skupaj 1 milijardo evrov oziroma še dodatnih
               evropskih sredstev, 200 milijonov, to pomeni nekaj čez milijardo 200 milijonov. Nekaj
               čez milijardo 200 milijonov. In sedaj, če to primerjamo s predlogom, ki ga je ta
               vlada prinesla, pa pravi takole; poglejte, namesto 420 členov, namesto nekaj
               centimetrov debelega gradiva, je ta vlada pripravila oceno stroškov prvega in drugega
               leta delovanja pokrajin, in sicer v spodnji tabeli so ocenjeni stroški delovanja
               pokrajinskih svetov, pokrajinskih uprav in izvajanja prenesenih nalog v prvem in
               drugem letu. In kaj je ta vlada pripravila za prenesene naloge na pokrajine? Cestno
               infrastrukturo v višini 38 milijonov, financiranja ustanov na področju kulture 23
               milijonov. Skratka, za celotno Slovenije skupaj 97 milijonov. Če je seveda tako,
               potem se jaz z Barovičem torej strinjam 100%, podpišem z obema rokama, da takšnih
               pokrajin res ne rabimo, ker to bi pa bili res izključno samo stroški delovanja
               pokrajinskih svetov in pokrajinskih uprav in popolnoma nič drugega. Tukaj pa smo
               torej s 119. členom zakona točno, jasno, eksaktno zapisali, da se naredi ta prenos,
               kar je normalno. Imamo že prakso, tako smo ustanavljali občine in v roku, približno v
               šestih, devetih mesecih so se stvari prenesle iz tistih komunalnih občin na posamezne
               občine in tako so stvari funkcionirale. To pa seveda v prvem letu, v drugem letu pa
               iz 97 milijonov predlagajo 146 milijonov in ne vem, dodajajo še zraven varovanje
               okolja, 11 milijonov, pa izobraževalni poklic, na splošno, 20 milijonov. Skratka,
               popolnoma nepripravljeno in neresno. Zato me seveda še toliko bolj čudijo neki
               napotki s strani Vlade, da opozicija nekaj narekuje, "diktira" in ne vem kaj, sami
               pravzaprav niso pripravili nič in potem pravijo, da bodo torej iz Vlade prišle
               rešitve. Kdaj, vas sprašujem? Kdaj, kolegice in kolegi, boste prinesli iz Vlade
               rešitev? Pravite, da imate koncept. Kje je razlika med našim predlogom in vašim
               predlogom? V konceptu. V konceptu financiranja in v konceptu pristojnosti. Ja, mi smo
               predlagali in predlagamo milijardo 200 in nekaj. Mi predlagamo 4 tisoč 200 ljudi, ki
               bi delali na regionalni ravni iz državne. Vi pa prelagate 100 milijonov, kar je
               proračun ene večje občine v Sloveniji. Tukaj je res konceptualna razlika, ampak to je
               približno tako, kot da bi se pogovarjali v otroškem vrtcu, na eni strani, na drugi
               strani pa z nosilcem predmeta, katedre o diplomski nalogi. Tukaj so seveda razlike.
               Nekateri danes očitate opozicijo, da naj ne pričakuje, da boste ta opozicijski
               predlog podprli. Saj nismo prišli zato, ker bi pričakovali, da podprete opozicijski
               predlog. Že ob prvi predstavitvi zakona o pokrajinah sem povedal, da v Slovenski
               ljudski stranki pričakujemo, da ga boste pripravili, amandmirali in ponudili, glede
               na to, da imamo zakonodajo narejeno, imate končano delo, samo žemljico je treba
               prerezati in notri namazati marmelado ali med, tisto, kar vam bolj ustreza, in
               ponuditi zajtrk in stvari bodo same od sebe stekle. Ponujamo vam podporo. Mi smo vam
               povedali, da nam je v Slovenski ljudski stranki v tem trenutku vseeno, ali pridete s
               katerimkoli številom, vendar pridite in povejte. Res pa je, da se morate dogovoriti,
               ampak to ni več naš problem.</p>
               <p>Podporo, tako kot sem že povedal, 2007 je dalo 83% vseh občin za ustanovitev teh 14
               pokrajin. Teh 14 pokrajin ima premalo razvojnega naboja. Veliko razvojnega naboja
               imajo, tako kot imajo občine, ki so nastale in še vedno nastajajo, želijo nastajati,
               veliko razvojnega naboja. Če pogledamo eno izmed najmlajših, ki je nastala pred
               štirimi leti, sedaj se izteka prvi mandat, koliko razvojnega naboja ima ta občina
               napram prejšnji stari veliki gornje-radgonski občini, mlada nova občina, občina
               Apače. Poglejmo samo ta primer in boste videli, da je v 4 letih več razvojnega naboja
               kot je bilo prej v gornje-radgonski občini za Apače v treh mandatih. To je kvaliteta,
               ki bi jo dobili. Kolegice in kolegi, ni res, da s tem nastanejo stroški. Ja, strošek
               1 evro proti na drugi strani dobljeni milijardi evrov. Jaz sem že opozoril na to, da
               boste milijardo zapravili z ne izkoriščanjem evropskih sredstev. In zahtevali bomo od
               Pahorja, resnično, semafor, kjer bo pisalo, koliko sredstev se je vrnilo iz
               evropskega proračuna v slovenski proračun ter koliko je razpisov za izkoriščanje teh
               treh operativnih programov, torej 4,2 milijarde evrov. Seveda na takšen način se
               zagnusi ljudem vse, pa tudi pokrajine, tako kot sedaj delate samo pri regionalnem
               razvoju. Razpis, ki je bil in potem ga prekličete. Poglejte, za mesec dni pravite, da
               to ne bo vplivalo. 30. marec, potem imate dva meseca, da izdate odločbe je 30. maj.
               Potem podpis pogodb in seveda rokovno možnost pritožbe. Kaj, če se kdo pritoži? Potem
               je konec. Če se pa ne pritoži, pa ostanejo subjektom, občinam za izvedbo projekta 3
               in pol meseci. Ker 30. septembra zahtevate, da že izstavimo zahtevke za plačilo na
               SVRL. Ali se res lahko tako igrate? Ali se res lahko v teh kriznih časih, ko dejansko
               primanjkuje denarja, na drugi strani pa je velik kup denarja, pa ga nočemo, nočete,
               ne pustite, da bi ga izkoristil, pa so programi, pa vse je pri vas - a ja, en problem
               je, očitno vas je premalo, torej niste imeli časa pregledati. To, da so občine
               pripravile in kaj že - aja, gradbena dovoljenja, saj to pa ni nekaj takšnega. To
               dobiš tako, na tržnico greš in ga kupiš. Enostavno ni za razumeti, zakaj se to dogaja
               v tej naši preljubi državi. Mogoče je odgovor na to - jaz sem prej rekel, da že eno
               leto in štiri mesece imate Vlado v rokah, pa glede na to, da je predsednik Vlade
               rekel, da želi nadaljevati delo pri pripravi zakonodaje za oblikovanje regij tako, da
               bo dosegel dvotretjinsko večino v tem visokem domu in s tem ustanovitev pokrajin kot
               instrumenta odpravljanje razvojnih nesoglasij. Torej se strinjate, da so razvojna
               nesoglasja. Kakšna bi šele bila, če občin ne bi imeli? Niti pomisliti ne upam, niti
               pomisliti ne upam. Ampak kljub temu sta minili že dve leti, ko je takratni predsednik
               stranke SD Borut Pahor rekel takole, kot je še dejal, je potrebno več časa, to je
               bilo 28. januarja, torej več časa, da se pripravi kvalitetna zakonodaja. Pri tem je
               poudaril zlasti zakon o financiranju pokrajin in o prenosu. V redu. Dve leti sta od
               tega, kar je to izjavil. Poslušajte, danes, po dveh letih ostal živ. Ne živ v tem
               smislu, fizičnem, ampak živ kot predsednik Vlade, še vedno. Ampak dve leti časa, po
               dveh letih pa pride njegova vlada z 11 enostransko tipkanimi stranmi, torej z boljšo,
               kot pa mi samo z enim zakonom o prenosu nalog, ki je debel pet centimetrov. To je
               bilo, vem, ker sem bil takrat v koaliciji, še kako težko doseči, da so ministri -
               seveda, ker takrat, ko so ministri, mislijo, da bodo ministri za vekomaj in bodo
               večno na tem položaju - prenesli nekaj na nižjo raven, na regionalno raven, kjer bi
               stvar bistveno drugače in bolje potekala.</p>
               <p>Enostavno človek pač tega v tej državi ne razume. Povedali smo vam, da vam ponujamo
               roko podpore, vi v koaliciji pa se morate samo odločiti, ali boste še kaj naredili
               ali ne. Če pa ne, pa tudi povedati, kdo za kaj odgovarja. Ali pa lahko pred
               državljankami in državljani, kar pa je očitno paradigma nove Vlade, Zaresa še
               posebej, samo lažete in govorite neresnice, za kar pa ni nobene odgovornosti oziroma
               dogaja se pač to, kar se dogaja. Danes je po podatkih že preko 100 tisoč brezposelnih
               in seveda vse ostalo, kar, žal, k temu sodi.</p>
               <p>V Slovenski ljudski stranki bomo Predlog zakona o prenosu nalog v pristojnost
               pokrajin podprli. Vi v koaliciji pa dajte dodatne predloge oziroma amandmirajte,
               dopolnite ga in tudi to bomo v Slovenski ljudski stranki podprli.</p>
            </sp>
            <sp xml:id="SDZ5-Redna-14-2010-03-05.sp86">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Želite
               proceduralno? Samo trenutek. Sledi splošna razprava poslank in poslancev.</p>
               <p>Besedo ima gospod Lah, v imenu predlagatelja.</p>
            </sp>
            <sp xml:id="SDZ5-Redna-14-2010-03-05.sp87">

               <speaker>ZVONKO LAH:</speaker>

               <p>Hvala za besedo. Rad bi odgovoril na razpravo gospoda Baroviča, ki je očitno v tem
               zakonu iskal neke stvari, ki jih ne razume, da bo lahko proti, na koncu pa povedal,
               da se boji, da bi ušla sredstva za zapiranje rudnika. V zvezi z gospodarstvom, kar je
               omenil, bi povedal, da bomo imeli poleg pokrajinskega sveta še regionalne razvojne
               agencije, da to ni res, da te regionalne razvojne agencije ugasnejo. Čeprav moram
               poudariti, da so znotraj regionalnih razvojnih agencij regionalni razvojni sveti,
               kjer so prisotni tudi predstavniki gospodarstva, ker jih verjetno potem v
               pokrajinskih svetih ne bo, mogoče v kakšnih delovnih telesih. Da je to dobro in da so
               tudi predstavniki gospodarstva sodelovali pri zdajšnjih načrtih razvojnih programov,
               ki so jih regionalne razvojne agencije oziroma regionalni razvojni sveti regij
               potrdili, da je to dobro, da je bilo sodelovanje tudi z gospodarstvom, ker projekti
               so tudi zato, da se boljši pogoji vzpostavljajo za razvoj gospodarstva. Verjetno pa
               bodo v samih pokrajinah same pokrajine v boljšem kontaktu s samim gospodarstvom v
               pokrajinah in tako bodo tudi bolj do izraza prišli njihovi interesi. Tako, da se ni
               bati, da bodo ostale še neke inštitucije, ki zdaj obstajajo in po mojem mnenju tudi
               zelo dobro funkcionirajo, saj je kar nešteto teh projektov bilo pripravljenih s
               strani regionalnih razvojnih agencij oziroma občin.</p>
               <p>Druga zadeva je okoli prostora, "pojamral" je okoli občinskih prostorskih načrtov.
               Res je, da se ta zadeva zelo dolgo vleče, da so velike težave na tem področju, vendar
               moram povedati, da država tudi nima državnega prostorskega načrta, ki je krovni
               prostorski akt, po katerem naj bi se izdelovali in potem ravnali pokrajinski
               prostorski načrti, ki so že predvideni z Zakonom o prostorskem načrtovanju in pod
               najnižjim nivojem so občinski prostorski načrti, ki se, res je žalostno, toliko časa
               pripravljajo in so velika ovira za pripravo prepotrebnih projektov. Imamo samo
               strategijo prostorskega razvoja, za katero vemo, da je nek skupek razvojnih želja, da
               po tej strategiji se ne morejo zgledovati oziroma ravnati občine pri sprejemanju
               svojih prostorskih načrtov. In je treba iskati na tem področju razloge drugje,
               verjetno na resornem ministrstvu.</p>
               <p>Potem se obregne ob zdravstvo. Verjetno bi pokrajine same že naredile mrežo
               primarnega zdravstvenega varstva, ki ga po 20-ih in več letih še vedno nimamo, ne
               vemo, kje naj bi bile zdravstvene postaje in kolikor kdo zmore "sforsirati" oziroma
               zlobirati in narediti na lokalnem nivoju kakšno zdravstveno postajo. Verjetno bi se
               na področju pokrajin lažje dogovorili, kje je potreben oseben zdravnik, zobozdravnik
               in za to mrežo. Vemo, da na podeželju primanjkuje ogromno zdravnikov, da je vse
               skoncentrirano v sami Ljubljani, kjer je nadpovprečna koncentracija zdravnikov, na
               podeželju pa tega manjka.</p>
               <p>Potem okoli šolstva. Seveda, pokrajine bi se ukvarjale tudi z načrtovanjem
               visokošolske organizacije, tudi sedaj jih imamo ne malo, da pa soglasje daje država,
               je pa normalno, saj država mora imeti neki program visokošolskega izobraževanja, ker
               lahko bi si potem izmislili tudi v Trbovljah kakšno pomorsko šolo, pa verjetno ni
               najbolj smotrno. Tako, da bati se tega, polega tega pa bi se verjetno visokošolske
               organizacije bolje načrtovale v pokrajinah, ker bi verjetno gospodarstvo narekovalo
               določeno izobraževanje in izobraževanje kadrov, ki jih gospodarstvo potrebuje na
               področju pokrajine. Zdaj pa, kakorkoli si nekdo izmisli neko fakulteto v enem delu
               Slovenije, pridobi zadostne pogoje, ustanovijo fakulteto, potem pa se sprašujemo,
               kakšna je kvaliteta tega učnega procesa, oziroma kdo predava in kakšni diplomanti
               potem pridejo iz teh šol. Po navadi pa večina teh konča na borzi dela, ni jih malo in
               morali bi se vprašati, koliko ti diplomanti oziroma ti šolani ljudje potem državo
               stanje, ki ne koristijo nikomur. Da nek univerzitetni diplomiran strojni inženir
               prodaja po terenu sesalce, mislim, da je predrag kader za državo, ker mislim, da jih
               precej primanjkuje. In mislim, da bi se to bistveno boljše urejalo na področju samih
               pokrajin.</p>
               <p>Seveda, glede povečanja kadrov oziroma birokracije. Verjetno ima gospod Barovič prav,
               v kolikor bi bil dvotirni sistem, da upravne enote ostanejo in da se pokrajine potem
               organizirajo posebej. Že zdaj se podvajajo naloge občin in pokrajin, kaj bi bilo šele
               potem, če bi pokrajine in upravne enote ostajale. Tukaj je prav. Zato smo se mi
               zavzeli za enotirni sistem, kjer se upravne enote organizirajo tako, da jih
               prevzamejo pokrajine, čeprav glede na sedanjo situacijo verjetno res obstaja
               vprašanje, koliko je uporabnega tega kadra, glede na to, da so čisti birokrati, na
               občinah pa to niso. In dosti bolj so vklopljeni v življenje samih ljudi,
               gospodarstva.</p>
               <p>Toliko za enkrat.</p>
            </sp>
            <sp xml:id="SDZ5-Redna-14-2010-03-05.sp88">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zmago Jelinčič Plemeniti - ga ni.</p>
               <p>Gospod Branko Marinič, prosim.</p>
            </sp>
            <sp xml:id="SDZ5-Redna-14-2010-03-05.sp89">

               <speaker>BRANKO MARINIČ:</speaker>

               <p>Hvala lepa za besedo, lep pozdrav vsem skupaj.</p>
               <p>Glede na to, da je petkovo popoldne, se vendarle splača spregovoriti tudi o teh
               vsebinah, ki so vsaj za nas predlagatelje bistvenega pomena, veliko bolj kot
               katerekoli druge vsebine, ki se nanašajo na urejanje represivnega organa, Zakona o
               policiji, pa morda tudi družinskega zakonika in tako dalje. Zakaj pravzaprav
               pokrajine, je skorajda že smešno ponavljati. Z uvedbo pokrajin pridemo do
               decentralizacije. Marsikateremu državljanu Republike Slovenije, če bi danes že
               funkcionirale pokrajine, ne bi bilo treb nekajkrat hoditi na obisk h kakšnemu
               uradniku kakšnega ministrstva v Ljubljani, ampak bi lahko to opravil na sedežu
               pokrajine. Tukaj se postavlja vprašanje. Splošna javnost v Sloveniji je skorajda
               zagotovo prepričana, da pokrajin nimamo zaradi tega, ker se ne moremo dogovoriti,
               koliko pokrajin pravzaprav potrebujemo. V prejšnjem mandatu smo skušali pojasniti, da
               ne gre za to, kajti o tem, kakšno število pokrajin želimo, smo se politično
               uskladili, ker je to politični projekt. Bili smo soglasni tako daleč, da smo lahko
               spremenili določene člene Ustave Republike Slovenije, za kar je potrebno več kot 60
               glasov, imeli smo jih več kot 70.</p>
               <p>Tukaj se sedaj, ko obravnavamo Predlog zakona o prenosu nalog v pristojnost pokrajin
               postavlja temeljno vprašanje: Ali je res ovira ali cokla število pokrajin ali je
               vsebina prenosa nalog v pristojnost pokrajin? To je bilo zelo jasno in nedvoumno
               zaslutiti takrat, ko smo se bližali, pravzaprav v prejšnjem mandatu, k zaključku
               obravnave pokrajinske zakonodaje, kjer smo lahko v nekaterih mestih, na nekaterih
               ministrstvih slišali javno negodovanje nekaterih uslužbencev posameznih ministrstev,
               kjer so se začeli dobesedno bati tega, da če prenesejo naloge in obveznosti na nižji
               nivo, to za njih pomeni izgubo dela ali pa selitev iz Ljubljane v Mursko Soboto ali
               Koper. Tukaj se postavlja temeljno vprašanje, ali ni jedro vsega problema prav v tem,
               ko začnemo govoriti o prenosu pristojnosti. Predlog zakona o prenosu nalog v
               pristojnost pokrajin je resda zajeten kup papirja. Ta je bil verjetno tudi
               najzahtevnejši za vse tiste strokovne sodelavce ministrstva za lokalno samoupravo, ki
               ga je v prejšnjem mandatu vodil minister Žagar, in to zelo uspešno, to je treba danes
               priznati, in če bi sedanja vlada oziroma koalicija bila pripravljena, resnično
               pripravljena, da pristopimo k temu, bi se to lahko hitro zgodilo. In kje smo danes,
               ker nismo želeli, da se te pristojnosti prenesejo?! Danes pa se sedanja vlada zateka
               k nekim drugim rešitvam, in smo dobili med prvo in drugo ravnjo lokalne samouprave
               nekaj novega. Dobili smo Zakon o glavnem mestu, dobili smo Zakon o razvojni pomoči
               Pomurju 2010-2015 in danes je, žal, minister, pristojen za to področje, odhitel na
               sestanek razvojnega sveta za belokranjsko, kočevsko regijo. Ali se vam ne zdi, da bo
               jutri ali pojutrišnjem zahteva za razvojni svet takšne vrste tudi na Slovenjegoriškem
               in haloškem območju in morda na severnoprimorskem območju in tako dalje in tako
               naprej.</p>
               <p>Tukaj se javno postavlja jasno vprašanje, da je nekaj vendarle treba narediti. In tu
               ne gre bežati od temeljne resnice, da nam druga raven lokalne samouprave manjka. Tega
               bi se morali zavedati, ne pa da ljudi prepričujemo, kako se ne moremo uskladiti o
               številu pokrajin, o imenu pokrajin, ne damo pristojnosti, iz Ljubljane tega ne damo,
               kajti vemo, vsaj tisti, ki prihajamo iz odročnejših delov Slovenije, kaj to pomeni.
               In resnično apeliram, zamislite se, vsak po svoje, kajti Slovenija potrebuje
               pokrajine! Pokrajin ne potrebujemo poslanke in poslanci, državljanke in državljani
               potrebujejo pokrajine! In v tem je bistvo problema, ko govorimo o pokrajinah. Želim
               in upam, da bi vsaj v tem mandatu prišli do neke rešitve. Me pa vse bolj iz dneva v
               dan skrbi, da se od tega, namesto da bi se približevali temu cilju, se
               oddaljujemo.</p>
            </sp>
            <sp xml:id="SDZ5-Redna-14-2010-03-05.sp90">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Bogovič.</p>
            </sp>
            <sp xml:id="SDZ5-Redna-14-2010-03-05.sp91">

               <speaker>FRANC BOGOVIČ:</speaker>

               <p>Pozdravljeni vsi skupaj! Danes obravnavamo zelo obširen zakon, v katerega je bilo,
               kot je bilo že danes rečeno treba vložiti zelo veliko dela, in zakon, ki je na nek
               način tudi pripravil in osmislil pokrajine. Sam sem zelo aktivno tudi v prejšnjem
               mandatu, sicer kot župan spremljal delo, ki ga je opravljal gospod Žagar in zelo
               dobro poznam, kakšne težave so bile, koliko krogov je morala Vlada skupaj in pa tudi
               sam minister in pa vsi do predsednika Vlade narediti, da so na koncu naredili nek
               skelet, okostje, ki bi predstavljajo pokrajine v polnem pomenu besede. Se pravi, da
               se tam odvijajo stvari na področju regionalnega razvoja, okolja in prostora, prometa,
               gospodarstva, kmetijstva, visokega šolstva, šolstva in športa, zdravja, kulture,
               varstva pred naravnimi in drugimi nesrečami, področja notranjih zadev in pa tudi
               področja socialne politike. To je na nek način nek kolos teh nalog, ki bi bile zelo v
               redu, če bi se odvijale v Sloveniji na tej drugi ravni lokalne samouprave. Sam sem
               trdno prepričan, da se je slovenska lokalna samouprava na nivoju takšne
               organiziranosti, kot je danes, že do neke mere izpela, kajti potrebuje večje
               subjekte, ki bi pomembne naloge na teh segmentih tudi izvajale. Poznam tudi
               nasprotovanja, ki so potekala znotraj ministrstev, znotraj dejansko tistih ljudi, ki
               so takrat še opravljali ta dela in so jih na nek način so morali predlagati, da se
               prenašajo na drugo raven, kar pomeni, da so konec koncev v prispodobi sami sebi
               ukinili delovna mesta, zato je bil tudi velik odpor proti tem aktivnostim.</p>
               <p>Usoda tega zakona je žal naprej je najbrž znana, kajti s stališča Vlade in pa tudi v
               usmeritvi koalicije vidimo, da se takšen koncept ne podpira. Bojim pa se, da bi bilo
               treba pri tem doreči in pa priti do nekega spoznanja, da se v Sloveniji čim prej
               odločimo, ali bomo s konceptom regionalizacije nadaljevali ali ne. Glede na to, da
               vidimo, koliko dela in koliko nalog je bilo potrebnih za te zakone, se bojim, da je
               Vlada v tem mandatu, po skoraj letu in pol, že ko še praktično ni naredila nobenih
               korakov, že izgubila tempo, da bi se lahko tako veliki in obširni zakoni pripravili,
               politično uskladili, uskladili s pokrajinami. Zato mislim, da bi bila prav tudi
               odkrita beseda s strani Vlade, ali ima namen...<stage>/Opozorilni znak za konec
               razprave./</stage>... ali nima namena nadaljevati s projektom regionalizacije.</p>
            </sp>
            <sp xml:id="SDZ5-Redna-14-2010-03-05.sp92">

               <speaker>PODPREDSEDNIK MAG. VASJA KLAVORA:</speaker>

               <p> Besedo ima gospod mag. Franc Žnidaršič. <stage>(Ga ni.)</stage> Gospod dr. Vinko Gorenak. <stage>(Se
               odpoveduje.)</stage> Gospod Zvonko Černač. <stage>(Ne.)</stage> Gospod Zvonko Lah, izvolite.</p>
            </sp>
            <sp xml:id="SDZ5-Redna-14-2010-03-05.sp93">

               <speaker>ZVONKO LAH:</speaker>

               <p>Hvala lepa.</p>
               <p>Glede pristojnosti in nalog pokrajin na področju kmetijstva in razvoja podeželja.
               Toliko je govora o razvoju kmetijstva, vemo pa, da kmetijstvo danes životari, da so
               pogoji čedalje slabši, da so nujne dopolnilne dejavnosti na kmetijah. Kar nekaj
               projektov je že narejenih, vendar vsaka občina po svoje dela te programe. Na nivoju
               pokrajine bi verjetno to bilo mnogo lažje, saj je Slovenija tako raznolika, imamo
               tako razdeljena območja in bi lahko vsaka pokrajina naredila svoje programe, da bi
               ohranili tako kulturno krajino, kot jo imamo sedaj. S temi problemi se na podeželju
               veliko ubadamo, ko vsi želijo, da bi bila kmetijska zemlja pozidana in s tem čim
               bolje prodana. Le malokdo želi ohraniti kmetijsko zemljo, ker se pač od nje več ne da
               preživeti. Poskušamo z raznimi programi, raznimi projekti, pa vedno naletimo s strani
               države na gluha ušesa. Občine pa teh sredstev niti kadrov nimajo, da bi lahko same
               vzpostavile nek program.</p>
               <p>Na Dolenjskem in v Beli krajini smo se lotili programa turizma v zidanicah, kot
               nekega programa v sili, s katerim se zdaj hvali tudi že predsednik države, da je to
               nek nov produkt, nov izziv, nova tržna niša v ponudbi turizma. Vendar je težko stvar
               začeti, ker so vsi projekti na področju turizma dolgoročni projekti, ki ne dajo
               rezultatov v kratkem času. Enako je tudi s pridelavo kmetijskih pridelkov. Vrabci že
               čivkajo, da male kmetije lahko preživijo samo tako, da bodo svoje kmetijske pridelke
               pridelale in jih kot produkte prodajale na tak ali drugačen način. Vendar mora
               organizacijo trženja širša skupnost organizirati oziroma pomagati, občine so pa
               premajhne, preslabo organizirane, da bi lahko to organizirale, da bi kmetijstvo še
               živelo na podeželju.</p>
               <p>Drugo so gospodarska središča. Imamo devet gospodarskih središč v Sloveniji. Minister
               za promet je poudaril, kako je logistika tista, logistična platforma jugovzhodne
               Evrope naj bi bila Slovenija z geografsko lego, z infrastrukturo. Obljubljal je tudi
               program logistike že konec prejšnjega leta, pa ni nič od tega. Če hočemo določene
               projekte izpeljati to ne morejo biti projekti posameznih občin. Če imamo devet
               gospodarskih središč, potem niti na eno pokrajino ne pride en logistični center
               oziroma gospodarsko središče. Tako bi na pokrajinah lažje organizirali tudi te
               aktivnosti, tudi gospodarske cone. Vemo, da vsaka občina hoče imeti čim večjo
               gospodarsko cono. Nekatere občine so vložile mnogo denarja tudi za komunalno
               opremljanje teh con. Sedaj ponujajo praktično zastonj komunalno opremljene cone. Ali
               je bilo gospodarno vlagati 20, 30 evrov za kvadratni meter za neko gospodarsko cono,
               ki sedaj stoji prazna in ni investitorjev? Želja občine je bila, denar je bil vložen,
               gospodarstva pa ni, ki bi potem gradil, ustvaril nova delovna mesta. Mislim, da bi se
               na področju pokrajin se mnogo lažje organizirali in dogovorili, kje je potencial in
               kje je treba kaj zgraditi, da bo živelo in bo dalo neko dodano vrednost, da se bo
               gospodarstvo razvijalo. Veliko je tega in mislim, da je čas dozorel, da so občine
               prišle do takega razvojnega nivoja, da je treba, kot pravi Vlada, občine združevati.
               Ne, drugi nivo lokalne samouprave potrebujemo, da bomo nadgrajevali tisto, kar smo na
               določenih področjih že zgradili do nivoja majhnih občin. Po drugi strani pa je treba
               še veliko tega za zgraditi, kjer pa morajo kar pa lahko opravijo najbolj majhne
               občine. To je vodovod, je kanalizacija. Obljubljali smo Evropi kaj vse bomo zgradili,
               v resnici pa imamo na podeželju veliko zaselkov in vasi, ki nimajo zdrave pitne vode,
               vendar se nihče ne sekira za to. Važno je, da se stvari centralizirajo, da se vse
               združuje v Ljubljani.</p>
               <p>Poizkusi glede petega javnega razpisa, koliko časa smo ga čakali? Minister je izdal
               javni poziv oziroma prišlo je do tega v januarju, vendar takoj v februarju, za prvo
               prijavo 26. februarja, je bil odgovor občinam, da se ni možno prijaviti, ker
               ministrstvo ni pregledal načrtov izvedbenih programov občin in ne more izdati sklepov
               za posamezne projekte občin. Glede škode o tem, nikogar nič ne briga. Koliko je
               angažiranega denarja občin v te projekte? Kako bomo do 30. 9. poročilo oddali,
               izvedli te projekte, ki jih imamo v načrtih letos? To nikomur ni mar. Verjetno je
               boljše, da ti projekti ostanejo oziroma ta denar ostane v državi, da se ti projekti
               ne izvedejo. Mislim, da se dela škoda, velika škoda, pokrajine pa bi marsikaj na tem
               področju rešile.</p>
            </sp>
            <sp xml:id="SDZ5-Redna-14-2010-03-05.sp94">

               <speaker>PODPREDSEDNIK MAG. VASJA KLAVORA:</speaker>

               <p>Želi predstavnik Vlade besedo? <stage>(Ne.)</stage> Hvala. Želi ponovno predlagatelj? Gospod Lah?
               <stage>(Ne.)</stage></p>
               <p>Vsi prijavljeni razpravljavci, ki ste to želeli, ste dobili besedo. Ker pa čas,
               določen za razpravo, še ni potekel, sprašujem, ali želi kdo na podlagi prvega
               odstavka 71. člena še razpravljati. Prosim za prijavo.</p>
               <p>Gospa Alenka Jeraj. Vsi prijavljeni imate na voljo 5 minut.</p>
            </sp>
            <sp xml:id="SDZ5-Redna-14-2010-03-05.sp95">

               <speaker>ALENKA JERAJ:</speaker>

               <p>Hvala za besedo. Predlog o prenosu nalog v pristojnost pokrajin je pripravljen,
               podobno kot so ministrstva, recimo, ali po področjih, ki jih poznamo sice: turizem,
               regionalni razvoj in podobno. To kaže na to, da smo se tudi tukaj zelo resno
               spraševali o tem, kaj bodo naloge pokrajin in kaj s področja, ki ga ta trenutek
               upravlja država, lahko prenesemo na pokrajine. V nekem naslednjem obdobju pa morda,
               katere naloge bi lahko iz občin prenesli na pokrajinski nivo.</p>
               <p>Zato so v bistvu morala ministrstva v prejšnjem mandatu pripraviti pregled nalog, ki
               jih sicer opravljajo, in katere od teh nalog bi bilo bolj logično, da se dejansko
               urejajo ali pa se njih odloča na nivoju pokrajine. Tako so bile naloge v izvirni
               pristojnosti pokrajin določene s področja zakona o spodbujanju skladnega regionalnega
               razvoja, kolega je že omenil nekaj s kmetijskega področja, pa prostorsko načrtovanje,
               ki vemo, da sedaj ni najboljše, ker je preveč razdrobljeno, zakon o urejanju prostora
               bi se v tem primeru spremeni v stanovanjski zakon, zakon o varstvu okolja, zakon o
               spodbujanju turizma in podobno. Vse tiste stari, za katere smo menili, da bi bile
               pokrajine pri teh odločitvah lahko bolj suverene, tudi bolj, ne samo pristojne, ampak
               bi tudi v bistvu sprejemale boljše odločitve, kot se lahko sprejemajo z nekega
               centra. Tudi občine same se soočajo s problemom oziroma vedo, da na nekaterih
               področjih je njihovo območje neke male občine s 3 tisoč, 5 tisoč prebivalci precej
               okrnjeno, če bi se pa urejalo za širše območje, bi lahko bile te odločitve
               boljše.</p>
               <p>Zato mislim, da je zakon pripravljen zelo dobro in dejansko področja, kjer smo imeli
               največ težav, na primer, neka cesta, ki je delno v eni občini in se nadaljuje v drugi
               - vsak župan, ki se je ukvarjal s tem, se je sam dogovarjal s prometnim ministrstvom,
               ampak samo za svoj del, ker ga sosednja občina že ni več zanimala. Zato se mi zdi
               pomembno, da se to delo prenese na pokrajine in da se bomo enkrat končno pogovarjali
               o celotni cesti, na primer, o vseh toliko kilometrih, ne pa, da bo vsak župan
               poskrbel samo za svoj del, vse ostalo je pa potem že stvar sosednje občine. Tako bi
               bile tudi povezave malo drugačne, pa verjetno bi se vsi skupaj manj zapirali v neke
               okvire svoje občine in bi znali pogledati tudi čez svojo ograjo ter na področjih,
               kjer je to možno, bolje sodelovati.</p>
               <p>Tako bom jaz zakon podprla.</p>
            </sp>
            <sp xml:id="SDZ5-Redna-14-2010-03-05.sp96">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič.</p>
            </sp>
            <sp xml:id="SDZ5-Redna-14-2010-03-05.sp97">

               <speaker>BOGDAN BAROVIČ:</speaker>

               <p>Hvala. Mislim, da sem dolžan nekaj odgovorov.</p>
               <p>Ne ni treba iskati nobenih stvari, zato da bom proti temu zakonu, ker proti temu
               zakonu konkretno oziroma proti vsem zakonom sem že enkrat bil. Enkrat sem že glasoval
               o tem zakonu konkretno, ki ima še vedno iste zneske v tolarjih napisane, kot jih je
               imel takrat.</p>
               <p>Kar se pa vedenja ali nevedenja tiče, spoštovani kolega, midva lahko to govoriva, ker
               sva najbrž ves tale "špeh" prebrala. Najbrž v tej dvorani marsikdo ne ve, o čem
               govoriva, kaj šele drugi ljudje. Mislim, da zadevo zelo dobro poznam oziroma še več
               kot dobro.</p>
               <p>Kar se tiče regionalnih razvojnih agencij, mogoče ste preslišali, saj vem, da je
               težko biti zbran, vem, da se bodo te vključile v pokrajinsko upravo. Ampak povedal
               sem, da jih je že veliko in da jih še bo, ki bodo zasebna podjetja, za katera pa ni
               mogoče predpostaviti, da bodo enostavno prišla v pokrajinske uprave, kar piše v tem
               zakonu. In to pomeni, da bodo zasebne regionalne razvojne institucije iskale svoje
               poslovne priložnosti na trgu. In drži tisto, kar sem rekel, da bomo imeli ponavljanje
               na ponavljanje.</p>
               <p>Kar se šolstva tiče. Ja, seveda je prav, da država gleda in pove, kaj kje bo, samo
               zato ni treba, da jaz 782 novih birokratov zaposlim na regionalnem nivoju. Kakšen
               smisel ima? Meni bodo dali pristojnosti, da bom odločal o šolstvu, srednjem in
               visokem šolstvu, zato da mi bo nazadnje spet država rekla, tega pa ne moreš ali, to
               pa lahko. Nima smisla, nima smisla. Naj država reče tako, kot je do zdaj.</p>
               <p>Kar se tiče pomorske šole v Trbovljah. Če lahko podjetje iz Velenja skrbi za celoten
               akvatorij v Luki Koper, ne vem, zakaj ne bi smeli imeti take šole v Trbovljah. Tudi
               to se dogaja danes. Podjetje iz Velenja skrbi za akvatorij Luke Koper. Potem imamo
               lahko tudi mi šolo v Trbovljah. Kar se pa tiče še drugih vsebin, ki jih nisem
               povedal, jih bom pa zdaj z veseljem. Recimo kako fino prelaga ta zakon, da pokrajina
               bo zagotavljala sredstva za uresničevanje programov za krepitev zdravja in za
               zagotavljanje ukrepov za krepitev javnega zdravja. Pokrajina bo zagotavljala? Kje, na
               kakšen način, kako? Pa ne zato, saj jaz, še enkrat povem, cenim trud vseh tistih, ki
               so pripravili to zakonodajo v tistem času. Izvirni greh je bil, sem povedal: ker ni
               ustavna kategorija število pokrajin je ves ta paket padel. Samo zato. In enako se bo
               zgodilo z novim zakonom, če se boste trudili, ob vsem spoštovanju vašega truda. Padel
               bo. Enaka razprava, bo kot je danes, ena dokazila, da pristop ni pravi, eni bodo za
               dvotirni sistem, drugi bodo za enotirni sistem, vsakdo bo našel eno luknjo, v katero
               lahko pademo. Nismo zreli, priznajmo si vsi, da nismo še zreli, da nimamo pogojev za
               ustanovitev pokrajin s takšno vsebino, kot si jo predstavljamo in želimo. Nismo in je
               ne bomo naredili. Če ta pripravljeni paket, ki je bil za tiste čase pripravljen z ne
               vem koliko tisoč stranmi, ni šel skozi, če je padel, vedite, da bo vaš paket ravno
               tako padel, še bolj bo padel, ker bo na koncu kljub temu, da je res stroka tista, ki
               naj bi odločala o marsikateri stvari, odločala bo politika. In zastonj izgovori, da
               delamo za ljudi, da ljudje hočejo pokrajine. Ne, ljudje hočejo razvoj tam, kjer
               živijo. In ljudje hočejo delo in ljudje hočejo normalno življenje. Tega pa lahko
               dobijo s pokrajinami ali brez pokrajin. Je pa res, da ni prav, da se - ampak tega te
               pokrajine ne bi rešile - posebni zakoni tukaj sprejemajo za eno veliko mesto, za
               številna druga manjša mesta, ki so bolj obubožana in potrebna pomoči, pa nič. To res
               ni prav. Ampak ta kup papirjev, pet, sedem predlogov zakonov tega ne bo rešilo, to pa
               si tudi priznajmo.</p>
               <p>Jaz bom proti vsem tem poskusom regionalizacije zdaj in mogoče čez pol leta, ko bodo
               prišli novi, ker, poudarjam, to je nedokončana zgodba, to je "misija nemogoče" dokler
               ne bodo dani pogoji, ti pa ne bodo vsaj še do leta 2013 oziroma 2015.</p>
            </sp>
            <sp xml:id="SDZ5-Redna-14-2010-03-05.sp98">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Györek.</p>
            </sp>
            <sp xml:id="SDZ5-Redna-14-2010-03-05.sp99">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovane kolegice!</p>
               <p>Če bom malo sarkastičen, v uvodu me navdaja optimizem, da nekaj s to pokrajinsko
               zakonodajo bo, kajti vidimo aktivno sodelovanje koalicijskih poslancev, ki so se
               polnoštevilno udeležili te razprave.</p>
               <p>Bi pa glede na to, da sem časovno izvisel pri prejšnji točki, ko smo govorili o
               Predlogu zakona o pokrajinah, zdaj smo sicer pri Predlogu zakona o pristojnosti
               pokrajin, vseeno se vrnil v malo bolj splošno razpravo, ker čutim nujo, da povem
               nekaj zadev, ki se mi zdijo pomembne. Vsekakor nekdo ne želi, da pride do
               regionalizacije Slovenije. Že pred referendumom se je sprovociralo, kako bi rekel
               človek, eno polemično vprašanje, to je število pokrajin. In mislim, da so v tem zelo
               uspeli po sistemu "divide et impera" in se potem seveda da vladati. Čeprav smo danes
               v razpravi slišali, da je to še najmanjši problem, ki bi ga lahko rešili. 3 ali 4 ali
               5, 10, 14 pokrajin, ni to vzrok za to, da je priprava te zakonodaje obtičala. Gre za
               nekaj drugega. Gre še vedno za to, da en del ljubljanske srenje očitno želi obdržati
               to centralizacijo Slovenije, ker zelo zelo dobro živi na ta račun. Pozablja pa in
               zelo malo jih briga za ostali predel Slovenije. In to je tisto, da človek ne more iti
               kar tako enostavno čez, vsaj mi, ki nismo iz Ljubljane.</p>
               <p>Ampak ob tej priložnosti bi pa tudi navedel probleme in pa vprašanja, ki tarejo nas z
               obrobja Slovenije. Če pogledamo malo okrog po Evropi; število pokrajin je problem.
               Kako? Vzemite samo švicarsko konfederacijo s 26 kantoni, kjer imajo nekateri kantoni
               samo 40 tisoč prebivalcev. Pa največji kanton züriški, ki ima čez milijon
               prebivalcev, pa je vse v redu. Ker vedo, kako je treba urejati te zadeve. Na Hrvaškem
               so župnije. Recimo Međimurje je še manjša županija, kot je recimo Prekmurje in pa
               prebivalcev celo ima še celo manj, pa prav tako obstaja kot županija in zadeva
               funkcionira.</p>
               <p>Prekmurje smo gledali kot pokrajino, katero je nujno treba ali Prekmurje ali Pomurje,
               vzeti kot samostojno pokrajino, kajti če ne bomo upoštevali naravnih in zgodovinskih
               danosti pri regionalizaciji, se pravi posredno pri določanju števila regij, ne bomo
               naredili nobene koristne racionalne zadeve pri delitvi oziroma pri
               pokrajinizaciji.</p>
               <p>Če se zopet malo osredotočim na mojo regijo, ki jo poznam zgodovinsko. Celo katoliška
               cerkev je ugotovila, da je to ena zaključena geografska, zgodovinsko specifična enota
               in je tudi ustanovila škofijo. Tudi v času okupacije v drugi svetovni vojni je bilo
               Prekmurje skupaj z delom Medžimurja na Hrvaškem ena avtonomna zaključena enota.
               Posebnosti te moje pokrajine so vsekakor zelo evidentne in čisto specifične za
               Slovenijo. Se pravi, da ne gre v nobenem pogledu priklapljati recimo pomursko regijo
               eni veliki, recimo, severovzhodni ali ne vem kakšni regiji, kako naj bi se imenovala,
               ker bodo kazalci ostali isti. Zopet bomo, po domače, "izviseli". Če ne bomo
               upoštevali vseh teh zgodovinskih, naravnih danosti za določene regije, kot jih ima
               Koroška, Štajerska, Primorska, potem s to regionalizacijo ne bomo naredili
               ničesar.</p>
               <p>Lahko bi še in še primerov naštel po Evropi. Tudi na primer Finsko, kako so oni
               uredili te zadeve. Pa bi vas sigurno prepričal, če bi želeli razumno pristopiti k
               rešitvi tega problema.</p>
               <p>Kot sem na začetku rekel sarkastično, da me navdaja optimizem. Mislim, da vse drugo
               kot optimizem. Prosim koalicijske stranke, resno se soočite s tem vprašanjem, sicer
               bo problem še večji. Hvala.</p>
            </sp>
            <sp xml:id="SDZ5-Redna-14-2010-03-05.sp100">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo.</p>
               <p>O predlogu sklepa, da je Predlog zakona primeren za nadaljnjo obravnavo, bomo v
               skladu s časovnim potekom zbora odločali v ponedeljek, 8. marca 2010, v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>17. TOČKO DNEVNEGA REDA,</title> to je na <title>PRVO OBRAVNAVO PREDLOGA
                  ZAKONA O FINANCIRANJU POKRAJIN V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina 26 poslank in poslancev, s
               prvopodpisanim gospodom Jožetom Tankom. V zvezi s tem predlogom zakona je skupina 24
               poslank in poslancev, s prvopodpisanim, zahtevala, da Državni zbor opravi splošno
               razpravo. Besedo dajem predstavniku predlagateljev zakona, gospodu Zvonku Černaču, za
               dopolnilno obrazložitev predloga zakona.</p>
            </sp>
            <sp xml:id="SDZ5-Redna-14-2010-03-05.sp101">

               <speaker>ZVONKO ČERNAČ:</speaker>

               <p>Spoštovane kolegice, spoštovani kolegi! Zakon o financiranju pokrajin je nekako
               hrbtenica celotne pokrajinske zakonodaje, je tisti temelj, na osnovi katerega je
               mogoče ocenjevati uspešnost delovanja pokrajin in ki predstavlja "conditio sine qua
               non" za uspešno izvedbo celotnega pokrajinskega projekta. Treba je poudariti, da se
               pokrajinski model, ki so ga leta 2003 utemeljili Socialni demokrati, ki so bili leta
               2003 v okviru LDS-ove vlade odgovorni za področje pokrajin, ne spreminja. Na število
               pokrajin, ki so ga takrat zagovarjali Socialni demokrati, je projekt regionalizacije
               nadaljevala prejšnja Janševa vlada. Socialni demokrati so v prejšnjem mandatu ta
               projekt do odločanja o njem podpirali, ko pa je bilo treba sprejeti odločitev v
               Državnem zboru, so mu podporo odrekli. Nenačelnost, ki se kaže z njihove strani pri
               tem projektu, pa ima za lokalna okolja velike, predvsem tudi finančne in tudi
               vsebinske posledice. V Slovenski demokratski stranki smo prepričani, da bi se
               Slovenija razvijala hitreje, evropska sredstva koristila učinkoviteje, če ne bi
               takrat bila odrečena podpora in izražena ta nenačelnost pri pokrajinski zakonodaji.
               Slovenska demokratska stranka zato Vladi pri tem projektu ponuja roko in pomoč.
               Predlog zakona ureja vprašanja, povezana s financiranjem pokrajin. Treba je
               poudariti, da je zakon zasnovan tako, da je celotna operacija nevtralna. Projekt
               regionalizacije ne predvideva povečanja proračunskih sredstev, pač pa njihovo
               prerazporejanje na tak način, da se odločanje prenaša z državnega na pokrajinski
               nivo. Splošno znano dejstvo je, da se enaki projekti, ki jih izvajajo lokalne
               skupnosti, v primerjavi s tistimi, ki jih izvaja državna oblast, izvajajo bolj
               gospodarno in učinkovito, in da se za isti projekt porabi manj finančnih sredstev, če
               ga izvajajo lokalne oblasti. Da o hitrosti pri izvedbi posameznih projektov niti ne
               govorim. V tem zadnjem obdobju, v mandatu Pahorjev vlade, pa se pojavlja še nekaj
               novega. Tisti, ki naj bi v državni birokraciji odločali o pospeševanju projektov,
               delujejo zaviralno, birokratsko, nadzorniško, da ne rečem policajsko. Na pokrajinski
               nivo se z državnega nivoja prenašajo sredstva v višini milijarda 421 milijonov 995
               tisoč 144 evrov. Pokrajine bodo lažje in hitreje izvajale naloge, kot se to sedaj
               dogaja na državnem nivoju.</p>
               <p>Kot primer. Če bi na primer o tako imenovanem petem razpisu odločali na pokrajinskem
               nivoju, potem bi bilo 203 milijone evrov sredstev, ki niso bila razpisana lani, ne
               samo razpisanih, ampak že vgrajenih v konkretne projekte, s tem pa omogočene možnosti
               za vrtce, infrastrukturo itn. Viri financiranja pokrajin so prihodki od dela davka na
               dohodke pravnih oseb, deleži dohodnine in trošarin ter drugi viri, kot so plačila za
               storitve javnih služb, prihodki od premoženja, dodatna sredstva države in skladov
               Evropske unije ter možnosti za zadolževanje. Posebej je urejeno financiranje nalog,
               ki se prenašajo na pokrajine. Gre za posamezne naloge iz državne pristojnosti, ki jih
               država z zakonom prenese pokrajinam v upravljanje. Financiranje nalog iz izvirne
               pristojnosti pokrajin, to je nalog, ki so z zakonom opredeljene kot lokalne zadeve
               širšega pomena, in nalog regionalnega pomena, ki jih določa zakon, temelji na
               ugotovitvi primernega obsega sredstev za financiranje teh nalog na prebivalca v
               državi ter na izračun primerne porabe posamezne pokrajine. V mandatu Janševe vlade je
               bilo opravljeno pomembno delo. Na mizi je celotna zakonodaja z vsemi izračuni in
               analizami, odprta za pripombe in dopolnitve.</p>
               <p>V Slovenski demokratski stranki smo pripravljeni temeljito proučiti vse vaše pripombe
               v tem v ostalih zakonih, vendar po tistem, ko se boste v koaliciji uskladili glede
               vprašanj, ki vas ves čas begajo, in glede osnovnega konceptualnega vprašanja, ki je
               po vaše število pokrajin. Če bi ta argument imel kakšno resno težo, potem bi bile vse
               majhne države neuspešne in neučinkovite, pa vidimo, da ni tako. Po naše velikost ni
               osnovno konceptualno vprašanje. Za nas je osnovno vprašanje učinkovitost, ki pa je v
               prvi vrsti pogojena z zaokroženostjo določenega območja, pripadnostjo ki jo v tem
               okolju čutijo prebivalci na tem območju in z obsegom prenosa nalog in sredstev zanje
               na pokrajinski nivo, ki bo omogočil decentralizirano, izvajanje vsega tistega, kar
               trenutno predstavlja razvojni problem.</p>
               <p>Spoštovani! Glede na vaše napovedi očitno ne boste podprli niti tega niti ostalih
               zakonov. Mislim, da boste s tem v mozaik neresnic in zavajanj, ki ste si jih v okviru
               naskoka na oblast privoščili, dodali še eno. Če te zakonodaje ne podprete, potem se
               bodo tudi te vaše izjave glede podpore regionalizaciji Slovenije izkazale za navaden
               populizem in demagogijo.</p>
               <p>Slovenska demokratska stranka seveda ta koncept zakona podpira.</p>
            </sp>
            <sp xml:id="SDZ5-Redna-14-2010-03-05.sp102">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku Vlade za uvodno obrazložitev mnenja. Gospa Duša
               Trobec Bučan, državna sekretarka. Izvolite.</p>
            </sp>
            <sp xml:id="SDZ5-Redna-14-2010-03-05.sp103">

               <speaker>DUŠA TROBEC BUČAN:</speaker>

               <p>Spoštovani predsedujoči, poslanke in poslanci!</p>
               <p>Zakon je del paketa pokrajinske zakonodaje, ki sledi konceptu pokrajin, ki je bil po
               opravljeni analizi pokrajinskih zakonov strokovno zavrnjen. Oblikovanje območja
               pokrajine in njen upravno-politični položaj sta namreč neposredno povezana z
               vprašanjem nalog oziroma pristojnosti pokrajine ter finančnimi in drugimi
               materialnimi viri.</p>
               <p>Ključni razlog za strokovno zavrnitev tega koncepta pokrajin je torej predlagana
               regionalizacija na 12 do 14 pokrajin. Po mnenju Vlade bi bile to pokrajine s
               sorazmerno majhnim območjem in manjšim številom prebivalcev, ki bi bilo tudi močno
               različno od pokrajine do pokrajine. Zato bi bile to pokrajine z omejenimi razvojnimi
               potenciali, omejeno možnostjo lastnega gospodarskega razvoja, večjo odvisnostjo od
               centralne ravni in omejeno regionalno avtonomijo.</p>
               <p>Ker tudi zakon o financiranju pokrajin kot del predlaganega paketa pokrajinskih
               zakonov izhaja iz strokovno neutemeljene regionalizacije, gre za koncept pokrajin, ki
               ga Vlada ne podpira. Vlada se je ob nastopu mandata odločila, da bo s postopki
               vzpostavitve pokrajin nadaljevala. Ker so bili v prihodnjih postopkih ustanavljanja
               pokrajin izraženi številni strokovni pomisleki, je bilo nujno opraviti strokovno
               analizo predlogov zakonov, ki so bili v zakonodajni postopek vloženi že v letih 2007
               in 2008. Obravnavo ključnih odprtih vprašanj decentralizacije in regionalizacije
               Slovenije je opravil tudi strateški svet za decentralizacijo in regionalizacijo, ki
               ga je na podlagi Zakona o Vladi imenoval predsednik Vlade aprila 2009, z namenom
               pridobitve strokovno argumentiranih predlogov za vzpostavitev pokrajin v Sloveniji,
               in sicer za njihovo ozemeljsko, funkcionalno, materialno in organizacijsko sestavino
               z vidika ustanovnega koncepta.</p>
               <p>Nov koncept ustanovitve pokrajin predvideva postopen prenos pristojnosti na
               pokrajine, kar ima za posledico tudi drugačen način financiranja.</p>
               <p>Iz navedenih razlogov Vlada Republike Slovenije ne podpira nadaljevanja obravnavanja
               tega zakona. Hvala.</p>
            </sp>
            <sp xml:id="SDZ5-Redna-14-2010-03-05.sp104">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na predstavitev stališč poslanskih skupin. Besedo ima gospod
               mag. Andrej Vizjak v imenu Poslanske skupine SDS.</p>
            </sp>
            <sp xml:id="SDZ5-Redna-14-2010-03-05.sp105">

               <speaker>MAG. ANDREJ VIZJAK:</speaker>

               <p>Spoštovani podpredsednik, spoštovani predstavniki Službe Vlade za lokalno samoupravo
               in regionalno politiko. Kolegice in kolegi! Dejstva so, da se regionalne razlike in
               razlike v razvitosti med slovenskimi območji povečujejo. To merimo sedaj na podlagi
               12 statističnih regij. Številke kljub ukrepom vseh vlad doslej, kljub zakonu o
               skladnem regionalnem razvoju, kljub prizadevanju, da bi se manj razvite regije bolje
               razvijale tudi z evropskimi sredstvi in z nekim večjim deležem teh sredstev, torej
               vsi ti ukrepi niso prijeli. Regionalne razlike se še naprej povečujejo. Povečujejo se
               predvsem zaradi tega, ker so bolj ali manj naloge in ključne pristojnosti
               skoncentrirane v Ljubljani, v državi, lokalne skupnosti kot neke komunalne skupnosti
               pa imajo izjemno malo nekih razvojnih pristojnosti in nekateri problemi ter projekti
               so za njih preveliki. Zlasti tisti ključni razvojni projekti so za njih preveliki.
               Posledica tega je, da se jih ne lotijo in jih niso sposobni reševati, od države so pa
               daleč in jih ne rešuje.</p>
               <p>Lahko vam naštejem nekaj takšnih primerov. Eden izmed najbolj perečih problemov
               ribniško-kočevskega konca ne leži v ribniško-kočevskem koncu, tudi tam, ampak zelo
               pomembna je tudi njihova prometna nepovezanost, kjer je vprašanje drugega pomena.
               Podobno je s Koroško, podobno je z Belo krajino, podobno je z vodooskrbo v Pomurju.
               Občine so premajhne, da bi lahko to reševale. Tudi z ostalimi razvojnimi projekti se
               ne morejo spopasti, ker je zadeva daleč od Ljubljane in ker je prevelika za posamezno
               lokalno skupnost.</p>
               <p>Spoštovani, v službi Vlade in v koaliciji, če se želite resno spopasti z naraščanjem
               razvojnih razlik med slovenskimi regijami, je treba ustanoviti pokrajine, ampak ne
               takšne, da bomo imeli tri pokrajine in tri nove centre in da bo Pomurje še vedno neka
               subpokrajina neke velike pokrajine, ki bo bolj ali manj skrbela za svoj center. In ne
               rabimo tudi ne za Posavje na primer, en center v Novem mestu, kajti Posavje se zaradi
               tega ne bo čisto nič bolje razvijalo in verjetno tudi Koroška se ne bo bolje
               razvijala, če bo neka subregija celjske, mariborske, ljubljanske ali gorenjske ali ne
               vem katere že, vaše, velike regije.</p>
               <p>Torej, spoštovani, ko govorite o tem, kaj je pravilna in pravična velikost in
               veličina posamezne regije, je treba imeti v vidu specifiko in položaj v Sloveniji in
               to primerjati z drugimi državami, kar je verjetno lahko le delno korektno in
               učinkovito. Sprašujem vas, kako vidite nek razvojni preboj Pomurja, če ga boste
               stlačili v štajersko pokrajino? Ne vem. Murska Sobota bo imela novega šefa, ki bo v
               Mariboru ne bo v Ljubljani. Ampak njim je to skoraj vseeno, ker bo zelo težko razumel
               probleme Pomurja. Verjetno je zelo podobno širom po državi in to je tisto, kar ste
               verjetno spregledali ob svojih načrtih regionalizacije.</p>
               <p>Drugo, kar želim povedati, da se deklarativno zavzemate za uvedbo pokrajin v
               Sloveniji, dejansko pa ne. Kajti ne morem razumeti, da je ta projekt tako zastal, da
               ste predlagali številke, ki so verjetno nesprejemljive ali pa zelo pogojno
               sprejemljive tudi znotraj koalicije. Ne vem, kako boste Irmo Pavlinič Krebs
               prepričali, da ne bo Koroške pokrajine. Ne vem, ali bo pa morala pohoditi vse svoje
               izjave, ki jih je doslej v zvezi s tem dajala. In kako bo, recimo, minister Gjerkeš
               pristal na regionalizacijo Slovenije brez Pomurja ali Prekmurja kot samostojne
               pokrajine.</p>
               <p>Koncept, ki ga predlaga opozicija, ki je dozorel v mandatu prejšnje vlade, je po naši
               oceni optimalen koncept, tudi politično sprejemljiv, in predvideva take pokrajine, ki
               sledijo sedanjim razmeram, ki so zaokrožene celote, bolj ali manj oziroma optimalno,
               kolikor se je pač dalo narediti, morda ne v vseh primerih posrečeno, se da tudi
               korigirati. Tudi sam imam, recimo, precej zadržka do Zasavsko-kamniške in do podobnih
               rešitev. Vendar projekt je dodelan do te mere, da je vreden obravnave, dodelave,
               obdelave in na koncu tudi sprejetja, morebiti tudi lahko v nekoliko modificirani
               obliki.</p>
               <p>Kot je bilo že povedano, je temelj tega projekta regionalizacije Zakon o financiranju
               pokrajin. Predvideva namreč to, kar očitno mnogi tu niste prebrali, sodeč po današnji
               diskusiji. Predvideva, da bo državni proračun ob določena sredstva za izvajanje nalog
               na državnem nivoju. Teh nalog je približno za milijardo 400 milijonov evrov, skoraj
               milijardo 500 milijonov evrov, in te naloge gredo v pristojnost pokrajin z denarjem
               in z ljudmi. Kar pomeni, da bi, če bi se tega projekta lotila operativno sposobna
               vlada oziroma sploh operativna vlada, bi ga lahko izpeljala, seveda, verjetno z
               določenim uporom državnega uradništva. Tudi sam kot nekdanji minister za gospodarstvo
               sem bil deležen številnih očitkov znotraj mojega resorja, češ, "pa kaj bi to
               prenašali, ta del pa ta del, pa to mi najbolje delamo tu, v Ljubljani" in podobno.
               Teh uporov je veliko in zato ta projekt v tej delno operativno sposobni vladi stoji
               in bo stal in bo čakal verjetno neke prihodnje čase.</p>
               <p>Predvideno je, da se znaten del nalog, ki po vsebini sodijo nižje, se pravi, na neko
               regionalno raven, tam tudi ureja. In da se del proračunskih sredstev, ki se sedaj
               namenjajo za financiranje teh nalog na državnem nivoju, prenese na regionalno raven.
               Pa še več. Pokrajinam se ponujajo tudi nekateri novi finančni viri, zelo pomembni
               finančni viri. Eden izmed takšnih je, da bi se prenesel Sklad kmetijskih zemljišč,
               lastnina oziroma nepremičnine sklada kmetijskih zemljišč in gozdov, na regionalno
               raven, da bi bil to eden pomembnih virov financiranja tudi nalog iz regionalne
               pristojnosti.</p>
               <p>Spoštovani, če želimo res neko razvojno spremembo, če želimo zmanjševati te razlike v
               Sloveniji, če želimo ne nazadnje s tem tudi razbremeniti Ljubljano pritiska iz
               pravzaprav celotne Slovenije, potem je treba vsaj delno prisluhniti temu konceptu.
               Sleherna delitev na lokalne ravni ni le strokovni projekt. Lahko da je tudi strokovni
               projekt. To pa ni le strokovni projekt, je tudi politični projekt. Delitev vsake
               države na nivoje je tudi politični projekt in zato je treba spoštovati in
               respektirati politično realnost, politično sliko in ne nazadnje politično voljo tega
               parlamenta. Posiljevati ljudi, poslance z rešitvami, ki imajo vprašljivo podporo, je
               vnaprej obsojeno za propad in tega ste se lotili in to želite narediti.</p>
               <p>Zelo pomembno je, verjetno tega niste niti prebrali, da pri financiranju nalog iz
               izvirne pristojnosti pokrajin se poleg števila prebivalcev, števila, to se pravi
               starejših, mlajših, površine in cest in potem tudi površine pokrajin in dolžine
               pokrajinskih cest upošteva tudi indeks razvitosti pokrajine. Da se torej delež
               sredstev odmerja tudi glede na ta indeks. Ta indeks se pa sestoji iz gospodarskih
               kazalcev, iz kazalcev razvojne ogroženosti in razvojnih možnosti. Ta indeks upošteva
               tudi nek potencial in razvojno stanje v pokrajini in dodeli pokrajinam, ki imajo
               slabši indeks, več, in obratno. To pomeni, da se tudi skozi ta način financiranja
               dosega nek večji obseg sredstev za tiste, ki so potrebni tudi hitrejšega razvojnega
               napredka.</p>
               <p>Spoštovani! Očitno bomo zapravili eno pomembno priložnosti, to je priložnost, ki nam
               jo prinašajo evropska sredstva. Evropska sredstva, zlasti sredstva strukturnih
               skladov so namenjena prav temu, kar Slovenija danes potrebuje. Potrebuje zmanjševanje
               razlik v razvitosti tudi med regijami. In če ne bo, in očitno ne bo, prišlo do
               ustanovitve pokrajin še v času, ko imamo pravico uporabe teh sredstev, smo zamudili
               pravzaprav polovico potenciala in polovico perspektive, ki nam jih pokrajine
               prinašajo. Zamudili smo veliko. Ne po krivdi sedanje opozicije in prejšnje koalicije,
               po krivdi vas, ki zavračate, spoštovani iz koalicije, vse predloge v tej smeri.
               Uspeli ste s svojo protipropagando tudi pasivirati ljudi, da ne vidijo dlje, da ne
               vidijo koraka naprej. Seveda ste jih želeli prepričati, da je to nek potraten,
               birokratskistrokovno zgrešen projekt. Dejstva so drugačna. In namesto da bi šli po
               tej poti, zopet zavračate. Opozicija je prišla s tem predlogom v parlament z namenom,
               da vas spodbudi. In ne delimo iluzij, da boste pa sedaj tole podprli, ker vemo in
               vidimo, tudi po vašem obnašanju, na primer danes recimo tukaj pred menoj ni nikogar
               iz Liberalne demokracije Slovenije, ni nikogar iz DeSUS-a, ga to ne zanima, ni
               nikogar iz stranke Zares. Sedijo štirje poslanci Socialnih demokratov. To je projekt,
               ki je manj pomemben od petkovega lepega dne. In to je problem. Tudi odnos do čedalje
               večjih razvojnih razlik v Sloveniji, tudi ne nazadnje odnos do tistih depresivnih,
               čedalje bolj depresivnih delov Slovenije, ki se ukvarjajo z razvojno
               ogroženostjo.</p>
               <p>Seveda v opoziciji imamo čas in energijo predlagati ukrepe, vi pa nimate časa niti
               jih poslušati, kaj šele, da bi resno diskutirali o njih.</p>
            </sp>
            <sp xml:id="SDZ5-Redna-14-2010-03-05.sp106">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Upam, da bo mag. Vizjak opazil, da je še eden več iz Socialnih demokratov
               na seji. Pa vedno ob taki priložnosti bi bilo korektno vse našteti, ne samo tiste,
               kar komu ustreza.</p>
               <p>V imenu Poslanske skupine Slovenske ljudske stranke bo govoril gospod Franc Bogovič.
            </p>
            </sp>
            <sp xml:id="SDZ5-Redna-14-2010-03-05.sp107">

               <speaker>FRANC BOGOVIČ:</speaker>

               <p>Lep pozdrav! Spoštovani podpredsednik, predstavniki Vlade in prav vsi poslanci, brez
               izjeme, in vsi ostali prisotni v tej dvorani! Danes govorimo o pokrajinski
               zakonodaji. Tretji zakon v tem zelo pomembnem paketu, okoli katerega lahko govorimo
               kot o paketu šestih zakonov, je zelo pomemben zakon o financiranju občin, ki normalno
               sledi konceptu kakršen je bil sestavljen v prejšnjem mandatu. In mirno lahko rečemo,
               ne samo v okviru ministrstva gospoda Žagarja ali vlade gospoda Janše, ampak je bil
               sestavljen v dolgo časa v okviru širšega političnega konsenza vseh koalicijskih in
               opozicijskih strank in žal se je proti koncu mandata, ko bi dejansko moralo priti do
               realizacije tega projekta, ta podpora kar naenkrat skopnela in na koncu imamo takšen
               rezultat, da danes govorimo o zakonih, ki so bili, resnici na ljubo, pripravljeni
               nekaj let nazaj, o zakonih, za katere sem sam in tudi v Slovenski ljudski stranki
               trdno prepričan, da bi morali biti sprejeti v prejšnjem mandatu, biti sprejeti ne
               zaradi tega, ker je bila takrat na oblasti koalicija, v kateri je bila tudi Slovenska
               ljudska stranka članica te koalicije, ampak zato, ker razvojne potrebe in situacija
               na področju lokalne samouprave v Sloveniji kliče po drugi ravni lokalne samouprave in
               ker smo bili takrat v celotnem mandatu 2004 do 2008 v letih, ko je Slovenija
               praktično šla skozi šolo predpristopnih izjav in je bil pred nami velik projekt
               polnopravne članice Evropske unije tudi v tem delu, da imamo razvojna sredstva v
               polnem delu, to, ker do leta 2007 nismo imeli v prejšnji finančni perspektivi. Takrat
               je bil idealen čas, da bi se Slovenija novim izzivom, ki se kažejo in se nam ponuja
               tudi možnost sodelovanja v vseh teh kohezijskih skladih, tudi temu primerno
               organizirala na lokalno regionalni ravni in naredila korak naprej v tem delu.</p>
               <p>Pri obravnavi prejšnjega zakona smo podrobno šli skozi pristojnosti, na katere se je
               ta zakon nanašal. Videli smo, da je bil poizkus oziroma koncept, ko govorimo o
               konceptualnih razlikah, koncept prejšnje zakonodaje takšen, da se velik delež
               pristojnosti na različnih ministrstvih prenese na regionalno raven, da se prenese
               naenkrat, ne po nekih postopnih korakih, kajti bojim se, da so ti postopni koraki
               vedno obsojeni na neko postopnost, pa tudi na neko prekinitev. Zato je bila resna in
               odgovorna naloga, da se poiščejo vse te pristojnosti in hkrati s temi pristojnostmi
               tudi finančna sredstva, tudi pri vključevanju evropskega denarja, in to milijarda
               dvesto do milijarda štiristo sredstev. To je nek obseg sredstev, s katerimi bi lahko
               pokrajine tudi kvalitetno parirale v svojih razvojnih priložnostih. Danes je bilo s
               strani državne sekretarke rečeno, da sta dve konceptualni razliki. Prva je ta, da
               govorimo o drugi številki teh pokrajin, naslednja konceptualna razlika pa je tudi ta,
               da bi šlo po zamislih sedanjih snovalcev te regionalne politike za nek postopen
               prenos pristojnosti.</p>
               <p>Glede obeh konceptualnih razlik imam tudi sam zelo velike pomisleke. Trdno sem
               prepričan, da je bilo v prejšnjem času, v prejšnjem mandatu narejeno veliko teh
               krogov skupaj z nosilci političnih funkcij na državni ravni, na lokalnih ravneh, da
               se je na koncu tudi zadeva odvila na referendumu. Kot je bilo rečeno s strani
               takratnega ministra gospoda Žagarja, je bila tudi ugotovljena, če hočete, tudi
               politična realnost, kaj je v tistem trenutku možno narediti. Ta politična realnost je
               slonela na tem, da se je temeljito pogovorilo z ljudmi, z vsemi odgovornimi na vseh
               področjih in se je videlo, kje so neke zaokrožene celote, v sklopu katerih se tudi
               lahko snujejo veliki projekti in tudi razvoj Slovenije. Iskanje nekih novih oblik, ki
               variirajo od tri preko šest do osem, za nobeno praktično še tudi ni jasnih
               zemljevidov, hkrati pa tudi ni ugotovljeno, da so tukaj tako velike povezave, ki bi
               dale resničen razvojni zagon.</p>
               <p>Mislim, da je ta poizkus, ki že pri številki začenja te korake od začetka, zopet
               poizkus, ki ima najbrž za namen, da se v nekem trenutku ugotovi, da ni moč, da ni
               politične volje, kot je bilo že danes rečeno, in bo še enkrat več ta projekt
               ustavljen.</p>
               <p>Kar se tiče konceptualne razlike, kar se tiče prenosa pristojnosti, sam si ne znam
               predstavljati, kako bi se v Sloveniji prikazalo z nekim konceptom, ki je bil tudi nam
               po poslanskih skupinah razložen, ki bi naj šel po tej poti, da bi prvo leto bilo
               približno slabih sto milijonov evrov sredstev danih na raven novih regij. Od tega gre
               kar četrtina, tretjina sredstev za samo funkcioniranje teh regi, nek manjši delež teh
               sredstev, šestdeset, sedemdeset milijonov, pa za neke ceste in podobne zadeve. Sam
               sem trdno prepričan, da je teh izzivov, ki so bili predstavljeni v programskih
               usmeritvah v prejšnjem mandatu na veliko področjih, toliko, da bi bilo resnično treba
               vse to narediti. Bojim se da smo, kot sem že dejal, zamudili, da bi bil idealen čas v
               letih 2006 do 2008, vendar kljub vsemu vidimo danes težave oziroma zastoje na mnogih
               področjih.</p>
               <p>In prva zadeva, ko je bila že danes tukaj izpostavljena, regionalni razvoj. Vidimo,
               kako se zapleta s sedanjimi razpisi. Od tukaj naprej, če prehajamo na področje
               gospodarstva, gospodarska središča - tudi nek instrument razvoja v posameznih
               pokrajinah, kjer bi se z močnimi pripravami in pa s kvalitetnimi projekti pojavili,
               bi mirno lahko alucirali določena sredstva. Problem prostora, prostor v povezavi s
               prometom. Vidimo, da se nihče danes pravzaprav ne ukvarja z umeščanjem razvojnih osi.
               Razvojne osi, najprej kot cestna povezava, hkrati s tem pa tudi nosilec razvoja,
               pretok, mislim, da so osnovno gonilo. In ko se danes s tem srečujemo in opažamo, kje
               so veliki razvojni zaostanki in kje se še povečujejo, vidimo ravno to - območja, ki
               jih avtocestni križ ni dosegel, so danes na udaru. In tako razvojne osi kot
               načrtovanje razvojnih osi bi bila klasična naloga pokrajin. Danes imamo zelo velik
               problem, ko se praktično občine ne morejo med sabo dogovoriti, iz Ljubljane so pa
               pokrajine tako daleč, da niti v sanjah ne bo nihče umestil podobnih projektov.</p>
               <p>Prihajam s posavskega prostora, kjer smo v preteklosti umestili velik regionalni
               projekt, to je bil projekt izgradnje hidroelektrarn na spodnji Savi, projekt, ki so
               ga umestile skupno vse občine, za katerim je stopil nikoli še priznan pokrajinski
               svet, ki ga imamo že vsa leta. Projekt je odlično tekel - do kdaj? - do zadnjih
               mesecev, ko se spet ugotavlja, da je nekaj narobe. In se infrastrukturni projekt, na
               katerem se angažira slovensko znanje, na katerem bi lahko delovala taka podjetja, kot
               so Strojegradnja, Litostroj in podobni, enostavno ustavlja. Sam sem trdno prepričan,
               da je takih projektov, ki bi nastali v okviru neke pokrajinske miselnosti, zelo
               veliko in bi omogočili tudi nadaljnji razvoj. Ta zakon in takšen zakon o financiranju
               občin je imel to komponento, ki je bila danes že izpostavljena, da se ob sredstvih,
               ki se alucirajo v pokrajine, prizna tudi nek razvojni zaostanek in se na ta način
               solidarno v okviru države pride do pravega regionalnega razvoja. V teh šestnajstih
               mesecih, kolikor sedimo v teh klopeh, imamo dva poskusa. Eden je bil poskus z glavnim
               mestom, drugi je bil poskus s Prekmurjem. Danes vidimo, da se Vlada odziva na tegobe
               v Beli krajini. In se zelo bojim, ali se bo tak "per partes" sistem obnesel in imel
               dolgoročen pristop.</p>
               <p>Še enkrat, dajem podporo takšnemu zakonu. Mislim pa, da so točke, ki so danes na
               dnevnem redu, žal po vsej verjetnosti ponovno obsojene na to, da se nihče z njimi ne
               želi ukvarjati in na koncu koncev tudi pokrajinska zakonodaja po vsej verjetnosti ne
               bo šla skozi v tem mandatu. Cena za te neaktivnosti, pa tudi za politično
               nasprotovanje, ki je bilo nekaj let nazaj, bo za Slovenske in Slovence zelo visoka.
            </p>
            </sp>
            <sp xml:id="SDZ5-Redna-14-2010-03-05.sp108">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Bogdan Barovič.</p>
            </sp>
            <sp xml:id="SDZ5-Redna-14-2010-03-05.sp109">

               <speaker>BOGDAN BAROVIČ:</speaker>

               <p>Vsem, ki vztrajamo, še enkrat srečno v popoldne.</p>
               <p>Zakon o financiranju pokrajin je za razliko od ostalih korektno pripravljen. Je
               jasen. V njem je natančno opredeljeno, da naj bi bila ocenjena vrednost nalog iz
               državne pristojnosti na pokrajine milijarda in pol, bom zaokrožil. Jasno je zapisano,
               da naj bi tekoče naloge stale 970 milijonov evrov in bi se financirale s prihodki
               pokrajin od davkov in finančnih izravnav. Investicije in razvojni programi pa naj bi
               bili vredni 272 milijonov in naj bi se financirali s prihodki pokrajin od davka na
               dohodka pravnih oseb in v višini 70 milijonov iz evropskih sredstev oziroma državnega
               proračuna.</p>
               <p>Korektno so v 4., 5. in 6. členu navedeni tudi viri financiranja pokrajin: davek od
               dohodka pravnih oseb, 30% prihodkov od dohodnine, ki bi jih zavezanci plačevali, 90%
               trošarin, 5% trošarin od energentov in električne energije in 10% trošarin od
               tobačnih izdelkov.</p>
               <p>Tudi 6. člen je jasen, kjer so še drugi prihodki, vodna povračila, storitve in tako
               naprej. Do tu vse lepo in prav.</p>
               <p>Tudi v samem zakonu je lepo prikazano, da je način pridobitve sredstev jasen.
               Milijarda in pol evrov se vzame državi za tiste naloge, ki bi jih država prenesla na
               pokrajine.</p>
               <p>Prvič. Prepričan sem, da milijarda in petsto tisoč evrov za vse našteto - seveda niso
               všteti stroški, ki so sami sebi namen, torej stroški za normalno funkcioniranje - je
               premalo. Drugič. Kako natančno izluščiti, katero ministrstvo naj da ta denar, za
               katere naloge, če nimamo ali pa ne moremo imeti ne zdaj, ne v preteklosti, ne zdaj,
               zelo precizno opredeljene naloge, ki se prenašajo z enega ministrstva, na drugo. Ali
               drugače - če predvidevamo, da bo ministrstvo za notranje zadeve ostalo ministrstvo za
               notranje zadeve in ne bo prineslo niti ene naloge na pokrajino, je zgodba jasna.
               Toliko, kolikor ministrstvo denarja ima, toliko ga bo tudi obdržalo. Ampak mi smo že
               videli v prenosu nalog, da se del nalog iz tega ministrstva, govoril sem konkretno o
               tem ministrstvu, prenašajo na pokrajine. Jaz sem prepričan - primer sem dal to
               ministrstvo - da se ne bo strinjalo, češ 80% sredstev ti ostane, 20 jih bomo vzeli,
               ker si približno 20% nalog prinesel na pokrajine. Ampak to je samo eno ministrstvo,
               za katerega sploh ocenjujem, da bi moralo ostati v izvirni pristojnosti države. Enaka
               zgodba se bo odvijala drugje in spet bomo tam, kjer smo začeli: država in
               birokratčiki - ne vsi, vsaj večina - ali pa ljudje, zaposleni v državni upravni na
               vseh ministrstvih, ne bodo, pa lahko še tako govorite, kolegice in kolegi, ne bodo
               zapustili ministrskega dela v Ljubljani, v stavbi, kjer ima sedež ministrstvo in
               odšli, na primer, v Mursko Soboto. Ne bodo! Pa zdaj stavim, dam roko v ogenj! Ne bodo
               hoteli iti in bodo ostali tam, pa čeprav ne bodo imeli kaj delati, na cesto jih ne
               moreš vreči, zaposlili bomo pa nove, ki bodo stali tako ali tako po ceni več kot 200
               milijonov evrov, brez da nove zaposlujemo.</p>
               <p>To je realnost. Zato še enkrat poudarjam - prav dam, že če pogledamo - tam, ko bomo
               govorili o predvidenih 14-ih pokrajinah. 13 je zelo natančno naštetih katere občine
               so, koliko je ljudi, koliko naj bi imeli pokrajinski sveti ljudi in ena, tista
               največja, je že tako ali tako izločena iz samega seznama, zato ker že tako ali tako v
               Državnem zboru sprejemamo zakone za njene potrebe. Jaz se s tem strinjam, da to ni
               prav, ampak še slabše bo, če bo tako, kot tam piše, delitev na 14 pokrajin. Ob vsem
               prizadevanju: ja pokrajine bodo, ko bomo natančno vedeli, koliko pristojnosti bomo
               prenesli in katere. Če povzamem izpred nekaj let, ko smo oblikovali to pokrajinsko
               zakonodajo, je minister - moram reči še enkrat, da so se zelo trudili - povedal, da
               bo približno 90% izvirnih pristojnosti preneseno z države na regijo, na pokrajine.
               90% pomeni 90% zaposlenih v državni upravi, kar pa seveda so že takrat priznali, da
               se zgodba ne bo izšla, da ne govorimo o infrastrukturi, ki se bo morala postaviti za
               90% sedežev za opravljanje dela z novimi pristojnostmi. Zgodba je, brez zamere še
               enkrat, v dobri volji, da bi nekaj naredili, je lepa, lepo zapisana, vendar je
               neizvedljiva. Neizvedljiva je ta trenutek, neizvedljiva je bila pred dvema letoma,
               tremi leti - ne vem, kdaj smo že o tem odločali - in še posebej bo neizvedljiva v
               prihodnosti, pa naj si še Vlada, ta trenutna vlada, tako obljublja ali prizadeva, da
               ji bo uspelo oblikovati pokrajine. Če pa že, potem pa jaz mislim, da je res potreben
               absoluten, takojšen pristop, takojšen, ne parcialen, s popolnoma jasno politiko
               kompleksne zakonodaje. Če se bodo zgodbe začele odvijati tako, da bomo najprej del
               pristojnosti nekih ministrstev pa del drugih pristojnosti, bo seveda nastal velik
               finančni primanjkljaj in od tukaj dalje se bo zgodba končala na treh ali štirih
               rešenih pokrajinah in na nerešenih vseh ostalih, posledično pa bodo še večje
               razlike.</p>
               <p>Saj pravim, dobro pripravljen zakon o financiranju pokrajin, vendar v enakem
               prepričanju kot do vseh ostalih zakonov, je to za nas misija nemogoče in se bomo do
               nje distancirali, tako kot se bomo do vseh drugih.</p>
            </sp>
            <sp xml:id="SDZ5-Redna-14-2010-03-05.sp110">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo predstavitev stališč poslanskih skupin. Sledi splošna
               razprava poslank in poslancev. Besedo ima gospod Srečko Prijatelj - ne bo
               razpravljal. Gospod Milan Čadež. Izvolite.</p>
            </sp>
            <sp xml:id="SDZ5-Redna-14-2010-03-05.sp111">

               <speaker>MILAN ČADEŽ:</speaker>

               <p>Hvala za besedo, gospod predsedujoči. Mogoče bi moral gospod Petek še enkrat dvigniti
               roko in pozvati kakšnega poslanca v dvorano, ampak glede na to, da je nas
               predlagateljev kar nekaj, lahko tudi še naprej razpravljamo.</p>
               <p>Mislim, da so razvojne razlike v Sloveniji, ki gredo v centralizacijo in v
               koncentracijo vseh nalog in kadra prav v naše glavno mesto, bistveni povod temu, da
               smo vložili ta predlog celotnega zakona. Kot sem slišal v zadnji razpravi, bi bila to
               misija nemogoče, ampak moram poudariti, da smo v Slovenski demokratski stranki taki
               poslanci, ki znamo in tudi upamo ugrizniti v misijo nemogoče, to pa zaradi tega, ker
               smo navajeni delati. Vemo pa, kaj se dogaja v zadnjem dobrem letu. Slovenija drsi
               navzdol in vsakega težkega dela, s katerim se je treba soočiti, verjamem, da bi ta
               zakon pokrajinazacije Slovenije aktualni vladi verjetno zelo težko padel. Želim
               poudariti, da s tem zakonom bi prenesli na pokrajine pristojnosti skupaj s finančnimi
               viri in skupaj s kadrom, kar je pa bistvenega pomena. Tukaj vidimo vsako jutro,
               kakšne vrste se vrstijo, ko hodijo uslužbenci na delo v Ljubljano. Od šestih pa do
               devetih so na vseh vpadnicah v Ljubljani zastoji in je težko priti v določenem času v
               samo mesto, to pa samo zaradi tega, ker se vse odvija v samemu centru Slovenije. In
               prav ugrizniti v to kislo jabolko, decentralizirati, dekoncentrirati Slovenijo in
               ustanoviti pokrajine in pristojnosti razdeliti enakomerno in pravično po celem
               ozemlju Slovenije, verjamem in tudi vem, da je težko in zahtevno delo, za aktualno
               vlado vsekakor pretežko. Dobro se spomnim, ko smo imeli v mesecu maju lanskega leta
               13. maja sestanek na Brdu župani s predsednikom Vlade in s prejšnjo ministrico, ki je
               zelo ambiciozno napovedala peti razpis regij, da bo v jesenskih mesecih stvar
               končana, vendar te obljube ministrice so bile preveč radodarne in verjetno preveč
               ambiciozne. Zaradi tega je verjetno morala tudi ministrica prenehati s svojim
               ambicioznim delom in novi minister je prišel. Lahko rečem, da glede na to, da ga
               danes ni tukaj, si lahko svoje mislim, in tudi glede neprepričljive predstavitve na
               Poslanski skupini Slovenske demokratske stranke. Tudi sam prenos 4200 delavnih mest z
               vsemi finančnimi viri, ki so v dokumentu zelo natančno opisani, primerna poraba,
               davek od dohodkov pravnih oseb, to niso izmišljene številke, tu so zelo točne
               številke, za katerimi je zelo, zelo veliko dela in verjamem, da je to delo pretežko,
               in tudi potem odhodkovna stran, ocena stroškov pokrajin je zelo natančna. Lahko
               rečem, da gremo naproti vladajoči koaliciji, vendar ne želite prisluhniti našim
               trdnim argumentom.</p>
               <p>Vsekakor bom kot celoten sklop predlog pokrajinske zakonodaje podprl. Hvala.</p>
            </sp>
            <sp xml:id="SDZ5-Redna-14-2010-03-05.sp112">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Miran Györek - ne bo razpravljal. Mag. Franc Žnidaršič
               - ne bo. Zmago Jelinčič Plemeniti - ne bo. Franc Pukšič? Izvolite.</p>
            </sp>
            <sp xml:id="SDZ5-Redna-14-2010-03-05.sp113">

               <speaker>FRANC PUKŠIČ:</speaker>

               <p>Hvala. Kolegice in kolegi.</p>
               <p>10. decembra 2003, ko je bila neka druga vlada, 2003 je generalni sekretar Vlade
               Republike Slovenije poslal informacijo aktivnosti v zvezi z uvedbo pokrajin v
               Sloveniji in regionalizacijo upravnih enot s predlogi sklepov Vlade. V tisti vladi so
               Socialni demokrati sodelovali, sicer ne z večino ampak takšni, kakršni so takrat
               bili. No in če si, po mojem, v neki vladi in če se takrat z nekimi stališči strinjaš,
               potem pa celo prideš v pozicijo, da si prvi med enakimi, da diktiraš tempo, težko
               pričakujem, da zamenjaš suknjo, obraz. Skratka, da potem delaš drugače, kot si takrat
               sprejemal sklepe. Med njimi je bil tudi sklep, kjer je pisalo, da se Slovenija
               razdeli na štirinajst pokrajin in potem je bilo v tej obrazložitvi zapisano tudi, da
               se pri predlogih členitve Slovenije na štirinajst pokrajin ne sme prezreti dejstva,
               da je Slovenija pokrajinsko zelo pestra država, da z veliko naravno razgibanostjo
               otežuje oblikovanje velikih gravitacijskih regij in tako dalje.</p>
               <p>Ampak danes na vas nič ne pritiskamo in iz opozicije zahtevamo štirinajst pokrajin,
               ampak, ko je bila vložena ta zakonodaja, smo od vas pravzaprav samo želeli, da bi vam
               olajšali delo in da bi se drugače obnašali, kot ste se obnašali vi, ko ste bili v
               opoziciji. Spomnim se razprave takratne opozicije, ko ste rekli, da je treba
               predstaviti celotno zakonodajo in ob celotni zakonodaji smiselno pripraviti
               zakonodajo o pokrajinah. Danes govorite nekaj popolnoma drugega. Tako kot ste začeli,
               takoj ko ste prevzeli oblast, spreminjati oziroma ste imeli namen spreminjati
               operativne programe, jih odnesti na ostalih pet ministrstev, tako sedaj govorite o
               novem konceptu. Veste, tega koncepta niste predstavili. Zakon o financiranju, ki ga
               imamo v tem trenutku pred sabo, celoten paket vseh šestih zakonov, pa je zelo
               eksaktno narejen. Točno je zapisano, kar je bilo že v prejšnjem, iz katerega
               ministrstva, se katere naloge prenesejo, število zaposlenih in denar. Nekateri
               pravijo, ja, pa ne bodo nekateri hoteli iti iz bele Ljubljane na podeželje. Saj to
               pravzaprav ni problem, nek prehod je. Obstaja tudi neka mehka varianta, nekateri
               gredo v pokoj in tako dalje. Na ta način se ne stopnjuje zaposlovanja, ne v mestu,
               pač pa tam, kjer je to potreba. V lokalni skupnosti smo začeli s polovico zaposlenega
               in enim pisalnim strojem, ki si ga je zaposlena sama prinesla od doma, danes je pet
               zaposlenih že leta in leta v tej lokalni skupnosti. Stvari so se postopoma
               zgradile.</p>
               <p>Ampak, glejte, ob predstavitvi takratne zakonodaje in tudi Zakona o financiranju
               pokrajin ste imeli nekateri veliko pripomb na to, češ, mi, Slovenski demokrati, ne
               bomo podprli slabe zakonodaje, raje nič kot pa slabo zakonodajo. To je bilo takrat,
               ko je bil v obravnavi celoten paket. Da se ne bi ponovilo to, kar se je z občinami -
               slaba zakonodaja, slabe občine. Glejte, danes zaključujete že prvo polovico svojega
               mandata. <stage>/Opozorilni znak za konec./</stage> Ja, pa sprejmite zakon in ukinite občine! Pa
               zakaj ne naredite tega? Zakaj jamrate, da so cokla razvoja lokalne skupnosti?
               Sprejmite zakon, 10.000 prebivalcev je lahko občina, ali kakorkoli že! Vse imate v
               rokah.</p>
            </sp>
            <sp xml:id="SDZ5-Redna-14-2010-03-05.sp114">

               <speaker>PODPREDSEDNIK MIRAN POTRČ:</speaker>

               <p>Gospod Pukšič, žal vam je čas iztekel. ...<stage>/Oglašanje iz klopi./</stage> Ne, vam je žal, meni
               ne. Gospod Silven Majhenič - Ne bo razpravljal. Mag. Štefan Tisel. Izvolite!</p>
            </sp>
            <sp xml:id="SDZ5-Redna-14-2010-03-05.sp115">

               <speaker>MAG. ŠTEFAN TISEL:</speaker>

               <p>Še enkrat lep pozdrav, gospod predsedujoči in vsi prisotni. Financiranje je eden od
               pomembnih elementov tudi za pokrajine, kajti s tem, ko se pokrajine formirajo, mora
               biti tudi denar, s katerim bodo pokrajine lahko avtonomno razpolagale, ne samo s samo
               administracijo, ampak tudi za vse tiste naloge, ki so pokrajinam naložene. Spet je tu
               vprašanje števila pokrajin, ki zadevo podraži. Kot sem že prej omenil, če ljudje ne
               sprejmejo svojih pokrajin, tudi ne bodo zaživele. In skozi večletno zgodovino pri
               prizadevanjih za ustanovitev pokrajin se je pač pokazalo, da je nekje sprejemljivo,
               da ljudje sprejmejo 12 do 14, in to je tudi tisto, kar ima neka središča z
               ustanovami, ki večinoma že obstajajo, kot, recimo, bolnišnice, pa tudi gledališča.
               Vemo, da imamo gledališča, ki jih država financira, in gledališča, ki jih mora
               financirati občina. Če pa bodo pokrajine, bodo gledališča lahko enakomerno, enotno
               financirana iz pokrajin. Prav tako bolnišnice, ki so večinoma v teh predvidenih
               pokrajinah, prav gotovo pa se še da te pokrajine deloma revidirati. Tudi zakon o
               ustanovitvi pokrajin predvideva,da se lahko v roku enega leta določene občine še
               opredelijo drugače in gredo v sosednjo pokrajino.</p>
               <p>Cel sistem je zgrajen s temi šestimi zakoni. Tudi kar zadeva financiranja, je
               namenjen temu, da je omogočen bolj enakomeren razvoj v vseh pokrajinah oziroma na
               vseh območjih Slovenije, kar sedaj močno pogrešamo, zlasti na periferiji. Kar nekaj
               subregij ali regij je bilo naštetih, ki so občutno ...<stage>/Opozorilni znak za konec
               razprave./</stage>... bolj razvite kot druge. Hvala.</p>
            </sp>
            <sp xml:id="SDZ5-Redna-14-2010-03-05.sp116">

               <speaker>PODPREDSEDNIK MIRAN POTRČ:</speaker>

               <p>Hvala lepa. SDS nima več časa, Ljudska stranka tudi ne. Iz Slovenske nacionalne
               stranke ni nihče prisoten. Želi predstavnik Vlade besedo? Ne. Predlagatelj? Gospod
               Zvonko Černač, izvolite.</p>
            </sp>
            <sp xml:id="SDZ5-Redna-14-2010-03-05.sp117">

               <speaker>ZVONKO ČERNAČ:</speaker>

               <p>Hvala lepa. Slika te dvorane danes, tako na vladni strani kot na strani koalicijskih
               poslancev nekako kaže stanje v tej državi, ki je porazno. Slovenija je nekako
               obglavljena. Vlade ni. Štirje koalicijski poslanci so obsedeli na svojih sedežih. Jaz
               prej na začetku nisem slišal, da bi se vsi ostali opravičili, kar pomeni, da bodo
               danes dobili plačo, zato ker jih danes ni tukaj. Nekateri, ki smo ob enem glasovanju
               manjkali, ker smo šli na stranišče, pa so nam plačo odtrgali, pa smo potem cel dan
               razpravljali. Ampak pravilo je jasno. In tako deluje tudi pravo v tej državi.
               Katastrofa!</p>
               <p>Kaj počne, ne samo na tem področju s to državo vladajoča koalicija? Kaj počne s to
               državo Pahorjeva vlada? To zdaj ni več Titanik, kjer orkester, kljub temu - ne samo
               da je skala prebila dno, ampak da se ladja že zelo močno potaplja - igra. To je zdaj
               dejansko že razglašen orkester, ki očitno v tej paniki skrbi samo še za svoje lastne
               interese in interese svojih prijateljev. In nekaj podobnega je tudi s tem zakonom,
               okoli katerega danes pri najboljši volji, nisem slišal nekih kontraargumentov z
               vladne strani. Slišal sem, da so bile delane neke strokovne analize, ki so pokazale,
               da bo Vlada pripravila nekaj boljšega. Kdaj, vas vprašam? Kadar bo že vse pod vodo,
               takrat lahko pripravljate briljantne rešitve - nikomur več ne bodo pomagal. Danes in
               tukaj je čas za to, da se razpravlja o rešitvah. Še posebej zaradi tega, ker je
               gospod Gjerkeš, novi minister, nedavno tega v Državnem zboru večkrat ponovil, da pa
               je on optimist. Ko smo mu rekli, da bi bile volitve v pokrajinske svete letos jeseni
               skupaj z volitvami v občine, to je pa nerealno. Je rekel: "Ne, ne, ne. To je za vas v
               opoziciji nerealno. Jaz sem pa optimist in menim, da je še vedno mogoč ta napor in da
               je mogoče sprejeti pokrajinsko zakonodajo v Državnem zboru na tak način, da bomo
               letos jeseni volili v pokrajinske svete." Poglejte, no! Ne vem, če bi bil danes tukaj
               prisoten, bi ga vprašal ali je še vedno tak optimist, glede na vse to, kar se dogaja.
               In potem hodi gospod minister spraševati opozicijo, s katerim modelom se strinja: 3,
               6, 8, 9, 12, 14. Pri čemer ne pove, kaj to pomeni. Ali je pri številki 4 - to
               Ljubljana, vzhod, zahod, jug, sever? Ali je to regionalizacija? Med seboj se,
               spoštovane gospe in gospodje, morate najprej domeniti, kateri koncept je za vas
               pravilen, ker vi menite, da je konceptualno pomembno za rešitve glede
               regionalizacije, koliko pokrajin v Sloveniji bo! Za nas to ni bistveno vprašanje.</p>
               <p>Bistvena vprašanja so, ali bodo območja, ki bodo potem delovala kot pokrajine, lahko
               funkcionirala; ali bodo v teh okoljih videla svoje interese, ki izhajajo tudi iz
               zgodovinskih razlogov; ali se bodo v teh pokrajinah ljudje počutili kohezivno in ali
               bodo to svojo pripadnost znali izražati na tak način, da bodo skozi prenos
               pristojnosti, ki se mora zgoditi, z državnega nivoja na pokrajinsko raven skupaj s
               kadrovskim delom, tudi uspeli milijardo in 500 milijonov evrov sredstev, ki naj bi se
               prineslo iz centralističnega odločanja, tega najbolj okostenelega birokratskega
               odločanja, ki je vsak dan trši, ne vsak dan mehkejše, na regionalni nivo. To je
               pomembno vprašanje. In sem trdno prepričan, da bomo bili v situaciji, če se bo kdaj
               ta projekt zgodil, ko ne bo merilo uspešnosti največja ali pa najmanjša pokrajina.
               Lahko bomo bili priča temu, da bo briljantno funkcionirala najmanjša pokrajina ali pa
               obratno. Tega, da je eden, ki je majhen ali pa en, ki je velik, boljši ali slabši,
               tega ni mogoče s tem povezovati. Zaradi tega to ni noben argument in to niso nobeni
               razlogi za ali proti.</p>
               <p>Ko govorim, da se morate najprej s seboj glede tega koncepta domeniti, govorim tudi,
               da zaradi tega, ker bomo, ko dobimo na mizo jasen predlog in jasno sliko, to zadevo
               proučili in bomo videli, ali ta zadeva pije vodo ali ne. To govorim zaradi tega, da
               se morate najprej s seboj domeniti, ker se od leta 2003, ko ste Socialni demokrati
               utemeljili koncept 12+1 oziroma 2, to svoje mnenje utrjevali do trenutka, ko bi bilo
               treba o tem sprejeti odločitev malo pred prejšnjimi državnozborskimi volitvami v tem
               Državnem zboru. In kjer ste pokazali svojo nenačelnost v vsej polni meri; ne samo da
               ste zavajali celotno slovensko javnost in zavajali celotno slovensko politiko in
               tiste, ki so to zakonodajo pospešeno ves ta čas pripravljali, ki so naredili vse
               izračune, ki so opravili to garaško delo - nekateri med njimi še vedno sedijo tam na
               tistih stolih na strani ministrstva, ki je te zadeve v veliki meri pripravljalo - ko
               se je vse to zgodilo, ste rekli: ne, zdaj pa "sorry", politika pač dela svoje, ankete
               kažejo določene zgodbne in nam je bolj pomembno, da dobimo nekaj procentov več
               glasov, kakor da utemeljimo nek koncept, ki je razvojno za Slovenijo izredno
               pomemben. Zdaj, pod vašo vlado se šele kaže, kako je pomemben. Ker če bi se ta
               decentralizacija zgodila v času prejšnje vlade in bi te zadeve začele živeti in bi
               ljudje v teh območjih sami odločali o projektih, ki jih sedaj vi nekako ne morete
               spraviti naprej in ki jih zavirate, namesto da bi jih pospeševali, bi se seveda
               Slovenija tudi zaradi tega hitreje razvijala in tudi v prid vaši vladi bi to zdaj
               šlo. Učinke od tega bi čutili vsi, tudi Pahorjeva vlada! Ker je splošna slika, ki se
               dogaja v tej Sloveniji, slika, ki pade na vse in bi bila za vse bistveno bolj ugodna.
               Zaradi tega jaz osebno moram reči, da ne razumem tega dokaj ozkega gledanja tega
               projekta. Glede na to, kar se v zadnjem obdobju dogaja, pa moram reči, da nisem ravno
               najbolj velik optimist, da bi ta projekt regionalizacije kdajkoli zaživel. Zaradi
               tega moram reči, da so te besede, ki jih poudarjate, "mi smo načeloma za", to je
               bolje, da pozabite in da se rajši ugriznete v jezik preden te floskule mečete naprej,
               ker vam nihče več nič ne verjame. To so prazne besede, bi se reklo, prazne marnje, ki
               jih lahko trosijo nekateri po gostilnah, po lokalih - to so babje čenče! V politiki
               na nekem odgovornem mestu, kjer je treba za besedami stati in kjer je treba neko
               odločitev sprejeti v trenutku, ko jo je treba sprejeti, pa se takšnih besed ni dobro
               posluževati, ker prej ali slej se vrnejo najbolj vam v minus.</p>
               <p>Kljub temu da očitno ni neke pripravljenosti s strani Pahorjeve koalicije, da bi s
               podporo temu, da gre ta zakonodaja naprej, saj mi pri teh zakonih v okviru te seje ne
               bi odločili o tem, ali bo ta shema točno takšna, ali bo točno milijardo 400 in toliko
               milijonov evrov sredstev prenesenih, ali se bodo točno ti resursi, kot so sedaj
               navedeni, prenesli, ampak bi odprli možnost, da se skozi strokovno razpravo in skozi
               politično debato ta zakonodaja, če je treba dogradi, nadgradi, odprli bi možnost, da
               pridemo končno v nekem doglednem času do ustrezne rešitve.</p>
               <p>Ob tem, ko to pot zavračate, pa smo bili zadnje pol leta priča res zanimivim rešitvam
               pri podpori posameznih območij v tej državi. Istočasno ko ste v stiski zaradi
               socialne situacije v Pomurju, ki jo je pogojeval stečaj največje tekstilne tovarne,
               preko noči zložili skupaj neki zakon o razvojni pomoči Pomurju, katerega edini efekt
               trenutno je eno ali nekaj dobro plačanih uradniških mest na osnovi tega zakona, bil
               je sprejet še prej, istočasno ste zložili skupaj zakon o pomoči najbogatejši regiji v
               tej državi. Pri čemer Janković dobiva sredstva neposredno iz proračuna 15 milijonov
               evrov, brez da z eno besedo utemelji, zakaj in za kateri namen bo ta denar porabil.
               Ni mu treba povedati, ali za spomenik v Stožicah - kjer so, kot vidite, že vanj
               vklesane tudi žrtve, tako da je v skladu s tem duhom tudi utemeljen - katastrofa, ali
               za kakšen drug konkreten namen. Ni mu treba utemeljiti. 15 milijonov evrov letno
               prihaja dodatnega denarja zaradi nekega zakona, ki je ugotovil, da je najbolj razvito
               območje v Sloveniji najmanj razvito. Desetkrat bolj je razvito to območje kot
               Pomurje, v Pomurju te sreče nimajo, da bi lahko petnajst milijonov evrov neposredno
               črpali. Po mojih informacijah niso uspeli počrpati niti evra in tudi, ko bodo iz tega
               famoznega megazakona o razvojni pomoči Pomurju, ki ste mu pripeli težo dvesto
               enainšestdeset milijonov evrov počrpali prve evre denarja, bodo ti šli - ne boste
               verjeli - za takšne ali drugačne razvojne študije, s katerimi se lahko naredi - veste
               sami, kaj. Predvsem se dobro lahko pokrije neko dobro zasnovano logistično strukturo,
               ki jih je v tej državi kar nekaj. In to je prispevek k razvojni pomoči te države in
               prispevek k razvojni pomoči tistim, ki jo dejansko potrebujemo. Drugi primer, ni
               dolgo tega, ko je bil s strani opozicije o podpri lokalnega okolja iniciran nek zakon
               o razvojni pomoči enemu drugemu delu te države, ki ravno tako potrebuje -
               dolenjsko-belokranjsko območje. Zavrnili ste ga, zavrnili! Z enako utemeljitvijo, bi
               se reklo lahko, floskulo: Vlada pripravlja boljšo rešitev. Cela Slovenija bi morala
               biti deležna podobnih zakonov in rešitev je v tem kar imate danes na mizi in kar
               zavračate. Rešitev, ki je konceptualna, ki ureja vprašanje za naprej in ki onemogoča
               takšne parcialne rešitve in pristope, ki pomenijo trošenje ogromnih davkoplačevalskih
               sredstev in ne pomenijo nobenega konkretnega pozitivnega učinka k razvoju posameznih
               območij. Nobenega! Kajti zaradi desetin milijonov evrov, ki jih boste na podlagi
               zakona o dopolnitvi zakona o Ljubljani plasirali v to območje, se ne bo rešilo nobeno
               od temeljnih strateških vprašanj Ljubljane, ki ga je tudi v interesu celotne države
               seveda treba rešiti - promet, mobilnost, čistost okolja in tako naprej - v temu
               mestu. Ogromno denarja bo šlo, ampak ne za prave namene.</p>
               <p>Na drugi strani Pomurje, ki bi nujno potrebovalo takojšnje ukrepe preko prostorske
               politike, preko zagotavljanja določenih zemljišč, preko podpore projektu, ki je celo
               v resoluciji o nacionalnih razvojnih projektih 2007-2023, oko Pomurje, gospodarsko
               središče, tam, kjer bi bilo potrebno konkretno vplivati na konkretne rešitve, pa
               nobene aktivnosti. In poglejte, zanimivo, ob tem ko se govori, kako se spodbuja
               razvoj lokalnih okolij, kako je treba zagotoviti, da se bo Slovenija lahko
               enakomerneje razvijala in da bodo vsa območja imela približno enake infrastrukturne
               možnosti za razvoj, je Vlada isti dan, kot je obravnavala izhodno strategijo tako
               imenovano, obravnavala tudi predlog za črpanje petih od devetih gospodarskih središč
               v okoljih, ki so najmanj razvita. Petih od devetih; Pomurje, notranjska in tako
               naprej. Tam se pa predlaga, da se črta, tisto kar bi lahko bilo razvojni impulz.</p>
               <p>Trinajst od petintrideset projektov, ki so bili povzdignjeni na državni nivo, kar
               pomeni, da imajo posebno težo in s tem tudi možnost za hitrejšo izvedbo in hitrejše
               črpanje evropskih sredstev. Na drugi strani se predlaga črtanje tako imenovanih
               razvojni osi. Premier je zadnjič v odgovoru na poslansko vprašanje sicer v Državnem
               zboru to zanikal, ampak samo delno. Rekel je: "Res je, o tem smo razpravljali, nismo
               se še odločili." Ne vemo, če se je razpravljalo in če je predlog glede na to, da
               imamo dve ministrstvi, ki naj bi skrbeli za regionalno politiko in regionalni razvoj,
               poleg gospoda Gjerkeša še gospoda Gasparija, in glede na izkušnje, ki smo jih bili
               deležni v preteklih mesecih, sem skoraj trdno prepričan, da se bodo te razvojne osi
               iz te resolucije črtale. To pa pomeni 3., 3.a, 4., pomeni bistveno slabše možnosti za
               infrastrukturno povezavo posameznih najmanj razvitih območij te države, kar je eden
               izmed temeljih predpogojev za hitrejši razvoj.</p>
               <p>Na drugi strani pa ni nobenih problemov, ko je treba podpirati in razširjati možnosti
               za razvoj državne birokracije. Tukaj so možnosti neomejene. Ustanavljajo se novi
               uradi, nove agencije, nove paradržavne institucije, ki bodo že samo skozi to, da bodo
               potrebovale nove prostore za svoje delovanje, trošile izjemno veliko
               davkoplačevalskega denarja brez enega konkretnega efekta, ki bi ga lahko bili iz tega
               deležni. To vse je nepotrebno, kajti te strukture, jo imamo dovolj, treba bi jo bilo
               samo pravilno razporediti, usposobiti in ji enkrat končno zapovedati, da se mora
               ukvarjati z vsebino in ne s formalnostmi in da je vsebina tista, ki lahko to državo
               pripelje iz tega začaranega kroga, v katerem smo trenutno pristali. In če bo šla ta
               zgodba po tej poti, kot se nam kaže zdaj - veste, da bomo v kratek obravnavali tudi
               ustanovitev neke agencije, ki naj bi gospodarila z državnim premoženjem, v kateri naj
               bi bile desetine novozaposlenih. Jaz sem trdno prepričan, da je očitno spet nekje še
               neka stavba, ki jo nekdo ne more oddati v najem in bo ta agencija potrebovala tudi
               ustrezne prostore, da se bo lahko ustrezno ekipirala in zložila okoli pisalnih miz,
               fikusov in vsega ostalega, kar spada zraven. Trdno prepričan, da bo že v startu dva
               do pet milijonov evrov premalo za to, da se bodo te stvari zgodile. Če ne omenjamo
               vseh tistih drugih zgodb, ki nimajo z nekim učinkovitim gospodarjenjem nobene zveze
               in ki govorijo o tem, da je trenutna prioriteta te vlade vse večja centralizacija in
               pomoč tistim, ki te pomoči ne potrebujejo.</p>
               <p>Ena velika težava, ki smo ji priča ne samo zdaj v mandatu te vlade, ampak smo ji bila
               priča že zdaj, je bila težava z poenostavitvijo postopkov za dostopnost do sredstev,
               ki so razvojno pomembna, govorim predvsem o evropskih sredstvih. In, če se je v
               prejšnjem obdobju začelo neko mehčanje na tem področju in če so se začela izgrajevati
               pravila, ki so omogočala postopno lažjo dostopnost do tega, če se je iskalo načine,
               kako poenostaviti tisto, kar neko širše uradništvo v Bruslju zahteva, smo zdaj v
               situaciji, da se nam dogaja popolnoma obratna zgodba. Stvari se vedno bolj
               komplicirajo, vedno bolj so zbirokratizirane in če ponovno omenim ta primer, ki ni
               najpomembnejši, ampak je pa nekako simbol tega, kaj se dogaja, ta tako imenovani peti
               razpis, ki bi moral biti objavljen v letu 2009 in sredstva za njega že v veliki meri
               počrpana v letošnjem letu, v višini 203 milijone evrov evropskega denarja, ki se je
               zgodil po dolgih mukah, po velikih prepričevanjih, po velikih naporih, tudi
               opozicije, naj vendar se nekaj zgodi letos konec januarja, smo zdaj pred kratkim bili
               priča temu, da ministrstvo obvesti vse potencialne prijavitelje, občine, na prvi rok,
               ki se je iztekel 26. februarja, ne prijavljati projektov, ker nekaj še ni narejenega,
               neki programi niso potrjeni in je brez veze, da se prijavljate, ker nobenega ne bomo
               niti obravnavali.</p>
               <p>Ampak veste, kaj to pomeni, gospe in gospodje? Ne vem, ali vam je jasno, kaj pomeni -
               v občinah so posamezne lokalne skupnosti sposobne v šestih mesecih priti od začetka
               do konca projekta. Vi na drugi strani pričakujete, da bodo, ko vi potrdite, ne vem,
               razdelitev sredstev po nekem členu, mislim, da je 23. Zakon o financiranju občin, tam
               nekje junija meseca ali pa julija, da bodo pa izpeljale celo birokratsko proceduro z
               razpisi in z izvedbo v treh mesecih. Kaj pomeni to, kar vi počnete? In česar, sem
               trdno prepričan, se ne bi dogajalo na pokrajinskem nivoju. Zakaj se ne bi dogajalo?
               Zaradi tega, ker bi bili tisti uradniki bližje ljudem. Tisti, ki ste v tej dvorani
               župani in tukaj vas je kar nekaj, dobro veste, kaj se zgodi in kako vas pridejo
               ljudje "pocukati", če kaj ni v redu, na ulici, v pisarni, za rokav, kjerkoli. Tam
               ste, zraven ljudi, vsak dan vas vidijo. Ne morete se jim izogniti. In dobro veste, da
               vas tri četrt sprašujejo za stvari, na katere nimate vpliva, ker so državna
               pristojnost. Ampak ljudje tega ne razumejo, oni ne vedo, da je ta cesta državna, ta
               je pa občinska, in da si tam nek uradnik v Ljubljani neka pravila igre tolmači po
               svoje in da nečesa ni mogoče narediti, kar je vsakemu kmetu logično in zato se na
               neki cesti, ki je državna, nekaj ne sme narediti, na občinski se pa lahko. Kako je to
               mogoče? In ravno tako stvari funkcionirajo, še bolje. Če bi se te stvari prenesle na
               pokrajinski nivo, bi bili tisti, ki o tem odločajo, bliže ljudem, lažje bi bili
               dostopni in ni vrag, da se ne bi odločali, obračali, in delovali hitreje. Jaz sem
               trdno prepričan, da bi. Trdno sem prepričan v to. Kaj bi bila največja korist? Kdo bi
               imel največjo korist od tega? Ljudje vendar. Tisti, ki so jim te stvari namenjene. Ta
               denar ni namenjen uradnikom, tam kjer sedite po ministrstvih. Vi sedite na tem, kot
               da je to vaše. Če tam pika ali vejica ne bo v redu, to bo cela revolucija zaradi
               tega! Ta denar je vendar namenjen ljudem, zato da jim lajša življenje! Ta sredstva
               naj bi na eni strani zgradila komunalno infrastrukturo, naj bi na drugi strani
               zgradila širšo družbeno infrastrukturo. Komu pa je v interesu, da se čim iz tistega,
               kar je na razpolago, v nekem optimalnem času naredi, če ne tistim, ki živijo v tej
               državi, se pravi tem državljanom?! In tako bi bilo treba pri teh stvareh gledati.
               Trdno sem prepričan, da če bi tako gledali na ta koncept pokrajinske zakonodaje, ki
               ga imamo danes na mizi, in če bi gledali skozi to prizmo in če bi se omejili izven
               teh ozkih okvirov, potem sem trdno prepričan, da bi ta zakonodaja doživela to
               podporo. Vse možnosti so za to, kar sem že večkrat povedal, da bi se tudi dodelala,
               nadgradila in da bi skozi ta prenos z državnega na ta srednji nivo se povečala tudi
               učinkovitost sredstev, ki so na voljo, pa tudi moram reči učinkovitost ljudi, ki s
               temi sredstvi delajo. V to sem trdno prepričan. Tako kot sem prej povedal, mislim, da
               isti človek, isti strokovnjak, ki sedaj dela nekje v neki državni službi, bi se reklo
               daleč od oči, daleč od srca, za nekimi zaprtimi vrati, deluje poponoma drugače kot
               nekdo, ki dela z ljudmi na ulici, ki ga vsak dan vidijo, ki ga lahko vprašajo, zakaj
               ste to zadevo tako naredili. Vidite, tu pa ta streha ni v redu narejena, ta cesta je
               pa slabo asfaltirana. Zakaj se je po dveh letih udrla? Dosti bolj učinkovito in dosti
               večji efekti bi bili okoli tega!</p>
               <p>Ob zaključku bi rad ilustriral primer, izkoriščam to priložnost, čeprav tega ne
               počnem rad, da mi ne bo kdo očital, da navijam za svoje lastno okolje, iz katerega
               izhajam, ampak jaz sem le poslanec, sem služabnik vsega ljudstva, sem pa najprej
               Postojnčan. Od tam izhajam in tiste stvari, ki se tam dogajajo, so tiste, ki me
               najbolj iritirajo. Na tem območju je nek projekt, ki se mu reče Odvajanje in čiščenje
               odpadnih voda na območju povodja zgornje in srednje Ljubljanice - Čista Ljubljanica.
               Osem občin je v tem projektu udeleženih. Gre za enega izmed kohezijskih projektov, ki
               je tudi v skladu s tem, kar naj bi Slovenija zasledovala - čisto okolje. Čisto okolje
               pomeni dobro delati z odpadki, se pravi, imeti sodobne centre, da je čim manj črnih
               odlagališč, čim manj "svinjanja" in čista pitna voda. Nesporno je to prednost
               Slovenije. In če hočemo imeti čisto pitno vodo, morajo biti čista zajetja. Če hočemo
               imeti čista zajetja, morajo biti narejene sodobne čistilne naprave. In ena izmed teh
               stvari v tem projektu so tudi te čistilne naprave. Dolgo časa se ta projekt že
               kreira, od leta 2007. Vse vrste je že doživel. Nazadnje ste ga vrgli iz razvojnih
               programov za leto 2010 in 2011, pa ste si pustili tam nekje eno možnost v zakonu, da
               če se naknadno ugotovi, se pa lahko naknadno vključi. Ampak, kaj je poanta tega? V
               okviru tega so se občine po dolgih usklajevanjih za projekt dogovorile, podpisale
               pogodbo, nekatere so bile malo hitrejše in imajo že dolgo časa pridobljena
               pravnomočna gradbena dovoljenja. Seveda ne na pamet, če so jih hotele dobiti, so
               morale prej imeti s strani administrativnih služb ministrstev te zadeve potrjene, da
               so okej, da so ti projekti dobri. In to je bilo vse potrjeno in pravnomočno gradbeno
               dovoljenje obstaja, se pravi, da bi se lahko začelo z izvedbo. No, in zdaj se zgodi,
               pred kratkim, kakšen teden nazaj, na Ministrstvu za okolje in prostor, tudi SVLR je
               povezana s tem projektom, da je bilo rečeno, zdaj pa ta projekt ni več okej. En del
               tega projekta, zadrževalniki, razbremenilniki za vodo, ki razbremenjujejo čistilno
               napravo, kar je logično in je normalno, da je to sestavni del projekta, ne morejo
               soditi v okvir tega projekta, tega pa kohezija "ne požre", to pa ni upravičen
               strošek. Do zdaj je pa bil. Pred enim tednom je pa bil, pravnomočno dovoljenje
               pridobljeno, vsi projekti izrisani, 100 tisoč evrov porabljenih za te projekte. Kdo
               bo zdaj odgovarjal za to, vas vprašam, gospe in gospodje! Prvič, za to, da se ta
               projekt še ne izvaja, drugič za to, da bo treba dati še 50 tisoč evrov, da se bodo
               stvari spreminjale, in tretjič za to, da je vprašanje, če bo sploh vse skupaj kaj iz
               tega, ker bo zadeva v nekaj letih tako ali tako "pod vodo", ker ne boste uspeli
               pripraviti dokumentacije, da bi lahko ta sredstva s takim načinom dela izkoristili v
               celoti. To ni v redu.</p>
               <p>In to, da na vprašanje kolega Marijana Križmana, ki je o tem spraševal javno ministra
               za okolje in prostor v ponedeljek, se minister spreneveda in mu odgovarja tisto, kar
               mu uradniki napišejo in kar ne drži, tudi ni v redu. Ni v redu! Spoštovani minister,
               če ste ministri, morate spremljati področje, za katerega ste zadolženi, drugače je
               bolje, da niste ministri. Uradnikov na ministrskih sedežih ta država ne potrebuje,
               jih je preveč. In ta država tudi ne potrebuje nekega ministrstva, ki bo razporejalo
               sredstva občinam. In pravite, da se občine ne morejo zmeniti med sabo, da se ne
               morejo dogovoriti o tem, kaj in na kakšen način je za njih dobro in kateri projekti
               so za njih dobri. Kajti to je bilo rečeno na vprašanje, zakaj je bil ustavljen razpis
               - zaradi tega, ker v prejšnjih projektih so bili financirani neki projekti, ki niso
               bili del regionalnih razvojnih programov, kljub temu da so se občine naknadno
               dogovorile, da so te projekte potrdile v teh programih in da so se vse strinjale, da
               se določeni projektih financirajo. In potem je tukaj ministrstvo, ki reče ne, vi pa
               nimate prav, mi pa menimo, da to ni regionalni projekt, zaradi tega ga ne bomo
               financirali. Vse to, poglejte, gospe in gospodje, bi odpadlo in vsa ta energija, ki
               gre sedaj v prazno, bi se lahko porabila v dobro, v dobro vseh, v dobro te države, v
               dobro davkoplačevalcev, v to, da bi se racionalneje delovalo in več stvari bi bilo
               narejenih, če bi bila volja, da se končno začne postopek sprejemanja pokrajinske
               zakonodaje. Ker je velik del teh zadev, o katerih govorimo v Državnem zboru, in
               veliko energije, ki jo porabljamo, povezanih ravno s temi vprašanji, o katerih
               mislim, da ni nobene potrebe, da se ukvarjajo z njimi ministri. Ministri morajo
               zagovarjati določeno politiko in slediti temu, da se ta politika izvaja. Vse ostalo,
               kar se tiče pa izvedbe operativnih stvari, pa je stvar drugih nivojev in v tem
               konkretnem primeru je to stvar pokrajinskih nivojev. Tako tudi ta zakon, ki ga
               obravnavamo kot tretjega, o financiranju pokrajin, je zakon, ki ni bil napisan na
               pamet. Je plod dolgega dela, že prejšnje vlade. Veliko energije je bilo v ta zakon
               vgrajene, je plod izračunov, ki so pokazali kaj je dopustno in kaj ne in ima, tako
               kot vsa ostala zakonodaja s pokrajinskega področja, en sam namen in eno samo
               ambicijo, to je, da se omogoči čim hitrejši razvoj naše države na vseh področjih.
               Normalno je, da nikoli ne bo povsod enak, in normalno je, da se bodo nekatera okolja
               se vedno razvijala hitreje. Mimo tega ne moremo. Slovenija ni unicum, kar se tega
               tiče. Vemo. Vendar pa s tem impulzom, ki bi ga dobili, ko bi prenesli odločanje in
               sredstva na posamezne nivoje in jih s tem približali ljudem, bi omogočili, da bi se
               aktivnosti odvijale bistveno hitreje, kot se odvijajo danes. Na drugi strani bi
               razbremenili del državnega aparata, ki se naj ukvarja s pomembnejšimi strukturnimi
               vprašanji, ki ne zasleduje politik, ki jih je treba v tej državi izvajati in opredeli
               usmeritve. Mislim, da tako kot vsa ostala zakonodaja, tudi ta bi bila finančno
               nevtralna, kar pomeni, da ne bi v nobenem delu dodatno bremenili javnih financ. Hvala
               lepa.</p>
            </sp>
            <sp xml:id="SDZ5-Redna-14-2010-03-05.sp118">

               <speaker>PODPREDSEDNIK MIRAN POTRČ:</speaker>

               <p>Hvala lepa. Minister za lokalno samoupravo je pripravljen odgovoriti na vprašanja.
               Soglašamo? Dr. Henrik Gjerkeš, izvolite.</p>
            </sp>
            <sp xml:id="SDZ5-Redna-14-2010-03-05.sp119">

               <speaker>DR. HENRIK GJERKEŠ:</speaker>

               <p>Hvala lepa, gospod predsedujoči. Spoštovane poslanke in poslanci! Še enkrat se
               opravičujem za svojo odsotnost, zdaj sem se vrnil in slišim, da smo pri točki Predlog
               zakona o financiranju pokrajin, če prav poslušam razpravo, je čisto o tretji
               stvari.</p>
               <p>Moram pa na kratko, zares na kratko povedati, kako je nastala ta situacija. V bistvu
               mi te situacije ne kreiramo, ampak jo rešujemo. Dane so bile določene obljube, dane
               so bile določene zagotovitve o višini sofinanciranja, ki iz kohezijskih sredstev
               sploh niso mogoča, dane so bile različne interpretacije v letu 2007, 2008 in sedaj mi
               iščemo rešitev, na kakšen način vseeno, glede na to, da, kakor pravite, so občine že
               investirale veliko v dokumentacijo, v pridobivanje dovoljenj in v samo kreacijo teh
               projektov, nekako omogočiti, da se ta projekt vseeno nekako zaključi. Hvala.</p>
            </sp>
            <sp xml:id="SDZ5-Redna-14-2010-03-05.sp120">

               <speaker>PODPREDSEDNIK MIRAN POTRČ:</speaker>

               <p>Hvala lepa. Vsi prijavljeni razpravljavci, ki ste to želeli, ste dobili besedo. Ker
               čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati? Gospod Jože Tanko,
               izvolite.</p>
            </sp>
            <sp xml:id="SDZ5-Redna-14-2010-03-05.sp121">

               <speaker>JOŽE TANKO:</speaker>

               <p>Hvala lepa za besedo...</p>
            </sp>
            <sp xml:id="SDZ5-Redna-14-2010-03-05.sp122">

               <speaker>PODPREDSEDNIK MIRAN POTRČ:</speaker>

               <p>Jože Tanko, pet minut imate.</p>
            </sp>
            <sp xml:id="SDZ5-Redna-14-2010-03-05.sp123">

               <speaker>JOŽE TANKO:</speaker>

               <p>Poglejte, danes moram reči, da sem kar nekako razočaran ob tej obstrukciji koalicije,
               koalicijskih strank, ki praktično pri tej pokrajinski zakonodaji ne govorijo. Tisti,
               ki so imeli v prejšnjem mandatu najboljše predloge, najboljše rešitve, največ vedenja
               o tem, kako je treba sestaviti pokrajinsko zakonodajo, danes, ko to obravnavamo,
               zadevo obstruirajo, ni jih na seji.</p>
               <p>Večkrat nas nekako obremenjujete s tem, da opozicijske stranke predlagamo rešitve, ki
               finančno obremenjujejo državni proračun in tako naprej. To tudi ne drži vedno ampak
               glede na to, da je to generalna usmeritev Vlade, vladne koalicije, je pravzaprav ta
               argumentacija takšna, da se vleče praktično že celotno obdobje v temu mandatu. To
               pomeni, da je to edina obrazložitev za to, da sta tako Vlada kot koalicija a priori
               proti rešitvam, ki jih predlagamo v Slovenski demokratski stranki pa ni važno, ali
               gre za razvojne projekte, ali gre za financiranja, ali gre za katere koli druge
               projekte iz tega področja. A priori proti! In argumentacija se več ali manj skozi vse
               obrazložitve pelje vedno enako: Vlada bo proučila in predlagala celovito rešitev. To
               je neka poanta velike večine. Praktično 99% obrazložitev, ki jih Vlada priloži s
               svojimi mnenji k aktom, ki jih v Državni zbor predlaga Slovenska demokratska
               stranka.</p>
               <p>Danes pri tem zakonu sem pričakoval, da bo koalicija oziroma minister povedal, ali je
               kaj narobe s tem predlogom virov financiranj, ki so zapisani v 5. členu. Predlagali
               smo, da se za financiranje pokrajin zagotovi 30% prihodkov dohodnine v pokrajini.
               Potem smo predlagali, da pokrajini pripada 90% zbranih trošarin od alkohola in
               alkoholnih izdelkov. Predlagali smo, da se zbere za namen za delovanje pokrajin 5%
               trošarin od energentov in električne energije in 10% trošarine od tobačnih izdelkov
               znotraj pokrajine. Skratka, mi smo pripravili neko strukturo virov, ki pomenijo v
               enem delu tudi lastne vire prihodkov pokrajin. S to rešitvijo dajemo tudi model, kako
               pristopiti k realizaciji ustavne odločbe, s katero je Ustavno sodišče naložilo Vladi
               Republike Slovenije, da pripravi tako rešitev, da bodo imele pokrajine tudi lastne
               prihodke, lasten vir. Nihče od koalicijskih poslancev niti od Vlade ni povedal, ali
               je ta model, ta struktura vzdržna, je prava. Ko smo naprej predlagali, mislim da v
               14. členu, izračun primerne porabe pokrajine, nihče od prisotnih ni povedal, ali je
               ta model, ta koncept po načelu dober ali ni dober. Pričakoval bi opredelitev, ker gre
               za finančni zakon, se pravi, za ključni finančni zakon za pokrajino, da se opredelijo
               predstavniki Vlade do formule, ki smo jo predlagali za izračun primerne porabe
               pokrajine. Tudi o tem nihče ne govori, kar je zanimivo. Kako potem pristopiti k
               nekemu sodelovanju, k pripravi nekih skupnih rešitev, če koalicija ni pripravljena na
               diskusijo niti o tako eksaktnih zadevah, kot je formula za izračun primerne porabe
               pokrajine. Niti o tako eksaktni zadevi, ki je napisana v 14. členu! Mislim, da bi
               bilo prav, da koalicija, Vlada nekako poskušata nekako na...</p>
            </sp>
            <sp xml:id="SDZ5-Redna-14-2010-03-05.sp124">

               <speaker>PODPREDSEDNIK MIRAN POTRČ:</speaker>

               <p>Gospod Tanko, čas vam je potekel.</p>
            </sp>
            <sp xml:id="SDZ5-Redna-14-2010-03-05.sp125">

               <speaker>JOŽE TANKO:</speaker>

               <p>15 sekund je še na razpolago...</p>
            </sp>
            <sp xml:id="SDZ5-Redna-14-2010-03-05.sp126">

               <speaker>PODPREDSEDNIK MIRAN POTRČ:</speaker>

               <p>Čas je potekel s petimi minutami...</p>
            </sp>
            <sp xml:id="SDZ5-Redna-14-2010-03-05.sp127">

               <speaker>JOŽE TANKO:</speaker>

               <p>Ni še, sedajle bo. Hvala, ker ste me prekinili.</p>
            </sp>
            <sp xml:id="SDZ5-Redna-14-2010-03-05.sp128">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Tanko. Zaključujem razpravo k tej točki dnevnega reda.</p>
               <p>O predlogu sklepa, da je predlog zakona primeren za nadaljnjo obravnavo bomo v skladu
               s časovnim potekom seje zbora odločali v ponedeljek, 8. marca 2010, v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA O
                  VOLITVAH V POKRAJINAH, v okviru rednega postopka.</title> Predlog zakona je v
               obravnavo Državnemu zboru predložila skupina 26-ih poslancev in poslank, s
               prvopodpisanim Jožetom Tankom. V zvezi s tem predlogom zakona je skupina 24-ih
               poslank in poslancev s prvopodpisanim gospodom Jožetom Tankom zahtevala, da zbor
               opravi splošno razpravo. Besedo dajem predstavniku predlagateljev zakona, mag. Branku
               Grimsu za dopolnilno obrazložitev predloga zakona. Izvolite, gospod Grims.</p>
            </sp>
            <sp xml:id="SDZ5-Redna-14-2010-03-05.sp129">

               <speaker>MAG. BRAKO GRIMS:</speaker>

               <p>Spoštovani! Vsem zbranim prav lep pozdrav v imenu Slovenske demokratske stranke.
               Razlog, zaradi katerega se danes soočamo s tem zakonom, je z ustavno-pravnega vidika
               jasen: ker slovenska ustava po z visoko stopnjo konsenza sprejeti dopolnitvi,
               nedvoumno določa, da se pokrajine morajo ustanoviti in da država mora z zakonom
               prenesti na pokrajine posameznih nalog iz državne pristojnosti in jim za to
               zagotoviti potrebna sredstva. Trdno sem prepričan, kot Gorenjec si upam celo staviti,
               verjemite, da kot Gorenjec nobene materialne stave še nisem izgubil, da bo v
               ponedeljek tukaj, ko je zdaj vse prazno, ko so prazni stoli sedanje vladajoče
               koalicije, vse polno poslank in poslancev, ki bodo vsi hiteli prisegati, kako je
               brezpogojno in brez kakršnekoli možnosti razprave treba slepo poslušati, kaj reče
               Ustavno sodišče. Toda, ustavni temelj tega, o čemer govorimo danes, ni samo kakšna -
               celo za ustavno stroko, kot tudi v tistem primeru - izjemno sporna odločba Ustavnega
               sodišča, ampak sama ustava kot ustavnopravni temelj te države. Ustava, ki zavezuje
               vse in vsakogar.</p>
               <p>Žal, Vlada ni predložila ustrezne zakonodaje niti v roku, ki si ga je sama zadala,
               zaradi tega smo to pač poskušali storiti predlagatelji po najboljših močeh. Vsebinski
               razlogi, ki so nas k temu vodili, niso samo ustavnopravni, ampak mnogo širši. Gre za
               vprašanje enakomernega razvoja celotne države Slovenije, kvalitete življenja, ki jo
               to prinaša, in dejstva, da bi mnoge stvari, ki so v tem trenutku zelo težko rešljive,
               zlahka urejali, če bi bilo ustavno načelo o tem, da smo dolžni ustanoviti pokrajine,
               že spoštovano.</p>
               <p>Ker izviram iz Gorenjske, ki je nesporna pokrajina pri katerikoli razdelitvi, naj
               navedem samo dva primera. Če bi imeli že ustanovljene pokrajine in bi bila torej
               spoštovana ustava tudi v tem delu, potem bi zagotovo bilo že zdavnaj rešeno vprašanje
               deponiranja odpadkov na Gorenjskem in bi to plačevali tri- do petkrat manj, kot se bo
               to zelo verjetno dogodilo zdaj, ko smo bili po eni strani talci nerazumevanja
               posameznikov v centralni, državni oblasti, pa tudi igric nekaterih županov na
               Gorenjskem - ali pa županskih kandidatov, eden od njih sedi tudi v Državnem zboru,
               vendar ne zdajle. Po drugi strani gre za vprašanje, ali bi si centralna oblast
               dovolila kaj takega, kot si je pri projektu GORKI, ko je za Gorenjsko zmanjkalo
               sredstev. In da bi se to prikrilo, so se zdaj iznenada sredi investicij, ki se že
               pripravljajo, ko so stroški že tu, ko je ogromno načrtovanja in dela že tu,
               spremenila pravila igre - samo za Gorenjsko, saj velik del tega se je že financiral,
               seveda zato, da ne bi bilo očitno, da se dela pač nerazvojno, v škodo Gorenjske.</p>
               <p>Zato potrebujemo pokrajine in zato tudi predlagamo v Zakonu o volitvah v pokrajinah,
               da se volitve opravijo neposredno, da se opravijo na način, ki je sorazmeren s
               sedanjo ureditvijo državnozborskih volitev. To se pravi, da se v posameznih primerih,
               ko gre bodisi za manjšince bodisi za nadomestne volitve, opravi po večinskem volilnem
               sistemu, sicer pa, da se člani pokrajinskih svetov volijo proporcionalno, z listami.
               Pri čemer pa se razdeli posamezno pokrajino na več volilnih enot, zato da bi se
               doseglo čim bolj enakomerno zastopanost in s tem bolj enakopraven odnos do vseh občin
               na posameznem teritoriju. Obenem to rešuje tudi vprašanje nadomestnih volitev, kajti
               če bi nekdo šel iz občinskega sveta na neko drugo nezdružljivo funkcijo, se pač
               enostavno premakne lestvica za eno mesto.</p>
               <p>Sam zakon je zagotovo vreden podpore. Vsebuje tudi rešitve, ki so bile v največji
               možni meri že usklajene praktično med vsemi strankami v Sloveniji. Kolikor pa je
               pripravljenost ali želja, da bi se pogovarjali tudi o drugačnih rešitvah, ki bi morda
               še bolj zagotovile enakomerno pokritost pri neposrednih volitvah vsake pokrajine, kot
               je čisti dvokrožni večinski volilni sistem, smo se pripravljeni predlagatelji
               pogovarjati tudi o tem. Bistveno za nas je le to, da se spoštuje ustavna norma in da
               se projekt pokrajin premakne že enkrat z mrtve točke.</p>
            </sp>
            <sp xml:id="SDZ5-Redna-14-2010-03-05.sp130">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima dr. Henrik Gjerkeš, minister brez resorja, odgovoren za
               lokalno samoupravo in regionalno politiko.</p>
            </sp>
            <sp xml:id="SDZ5-Redna-14-2010-03-05.sp131">

               <speaker>DR. HENRIK GJERKEŠ:</speaker>

               <p>Hvala, gospod predsedujoči. Spoštovane poslanke in poslanci! Predlog zakona o
               volitvah v pokrajinah, o katerem bo danes opravljena splošna obravnava, vsebuje vse
               sestavine, ki jih mora imeti zakon, ki ureja volitve. Je pa ta predlog zakona
               besedilo istovrstnega zakona, kot je bilo obravnavano v paketu pokrajinske zakonodaje
               v letu 2007/2008. Vlada je tudi ta predlog zakona obravnavala v paketu pokrajinskih
               zakonov. Glede na to, da je predlog zakona po konceptu volilne materije korekten
               zakon, bi vendarle želel izpostaviti nekatere pomanjkljivosti. Predlog zakona ureja
               le volitve v pokrajinski svet - torej ne upošteva koncepta neposrednih volitev
               predsednika pokrajine. Predlog zakona določa, da se za izvedbo volitev obvezno
               oblikujejo volilne enote, ki jih določi pokrajinski svet s splošnim aktom. Vlada
               meni, da način oblikovanja volilnih enot ter način sprejema akta o volilnih enotah
               nista ustrezna. Glede na pomembnost določitev volilnih enot zaradi zagotovitve
               enakomerne zastopanosti prebivalstva s celotnega območja pokrajine, Vlada meni, da je
               poleg splošnega načela oblikovanja volilnih enot, da je en član sveta voljen na
               približno enako število prebivalcev, treba upoštevati tudi geografsko zaokroženost
               ter skupne kulturne in druge značilnosti območja volilne enote. Poleg tega Vlada
               meni, da bo določanje in kasnejše spreminjanje volilnih enot s splošnim aktom, za
               katerega je potrebna le navadna večina opredeljenih glasov pokrajinskega sveta,
               povzročila nestabilnost v volilnem sistemu, saj bo za vsakokratne volitve mogoče akt
               spreminjati na enostaven način. Predlog zakona tudi ne upošteva zadnjih sprememb in
               dopolnitev Zakona o lokalnih volitvah iz leta 2008, saj ne določa oziroma
               pomanjkljivo določa sestavo volilnih, odborov glede na sorodstvena in njim podobna
               razmerja, kar ureja Zakon o lokalnih volitvah glede na zahtevo Ustavnega sodišča
               Republike Slovenije. V zakonu prav tako ni upoštevana druga pomembna novost, ki
               izhaja iz odločbe Ustavnega sodišča, to je ugotavljanje izida volitev po pošti.</p>
               <p>Iz navedenih razlogov Vlada Republike Slovenije ne podpira nadaljevanje obravnave
               tega zakona. Hvala.</p>
            </sp>
            <sp xml:id="SDZ5-Redna-14-2010-03-05.sp132">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prehajamo na predstavitev stališč poslanskih skupin. Besedo ima gospod
               Franc Bogovič v imenu Poslanske skupine Slovenske ljudske stranke.</p>
            </sp>
            <sp xml:id="SDZ5-Redna-14-2010-03-05.sp133">

               <speaker>FRANC BOGOVIČ:</speaker>

               <p>Pozdravljeni vsi skupaj še enkrat!</p>
               <p>Predlog zakona o volitvah v pokrajinah v Slovenski ljudski stranki podpiramo. Vidim,
               da je tudi, da se ga je minister, ki je obravnaval ta zakon, lotil na kvalitativen
               način, se pravi, da mu priznava v veliki meri, da je zakon korektno in pravilno
               pripravljen, kar je razlika od ostalih zakonov, ker gre za konceptualna razhajanja.
               Tu vidim, da jih ni in veselilo bi me, če bi bil tudi pri ostalih zakonih takšen
               pristop, da bi v teh klopeh skupaj dorekli tisto, kar je še za dopolniti, se skozi
               različna branja zakonov tudi zakone dopolnili. Tudi sami v Slovenski ljudski stranki
               imamo to dilemo, ki je bila tudi že tu izpostavljena s strani ministra, ali ni mogoče
               pravilno, da bi se tudi predsednika pokrajine volilo na direkten način. In vse to so
               tiste stvari, s katerimi bi z veseljem sodelovali v razpravah in ta zakon naredili še
               boljšega, kot je. Za enkrat v Ljudski stranki ta zakon podpiramo. Upamo, da bo vsaj
               ta dobil podporo, čeprav se bojim, da bo delil usodo ostalih zakonov. Sicer pa še
               enkrat podpora temu zakonu in tudi v nadaljevanju bomo sodelovali, v kolikor nam bo
               to dano, da ta zakon še dopolnimo.</p>
            </sp>
            <sp xml:id="SDZ5-Redna-14-2010-03-05.sp134">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Bogdan Barovič.</p>
            </sp>
            <sp xml:id="SDZ5-Redna-14-2010-03-05.sp135">

               <speaker>BOGDAN BAROVIČ:</speaker>

               <p>Hvala za besedo.</p>
               <p>Dejansko je res, kar je bilo povedano zdaj s strani ministra in tudi predhodno od
               kolega Bogoviča, namreč smo pri zakonu, s katerim bi, če seveda bo imela ta vlada
               tudi namen lahko pravzaprav to postopnost začeli. Jaz mislim, da so bilivsi trije
               zakoni do zdaj vsaj za mene pa za kolege iz Slovenske nacionalne stranke, sporni, ker
               je dosti nejasnih rešitev. Menimo, da bi bil Predlog zakona o volitvah v pokrajinah
               lahko tisti, zaradi katerega bi bilo mogoče dobro dati zeleno luč. Ker v bistvu ima
               vse elemente, novosti, ki jih takšen zakon potrebuje zato, da vemo, da imamo nekoč v
               prihodnost ali da bi vedeli, da bomo imeli nekoč v prihodnosti cilj ali namen ali bo
               imela Vlada cilj in namen oblikovati pokrajine. In je eden od šestih zakonov, ki jih
               danes obravnavamo, ali pa ne vem, v prihodnosti jih bo mogoče pet ali pa sedem, ki ga
               že imamo. Jaz mislim, da je zelo korekten, saj ima skozi pregled vse elemente tudi po
               novih pogojih, govorim seveda o članstvu Evropske unije in o ljudeh iz Evropske
               unije, ki stalno živijo tukaj, ki dobijo volilno pravico, zelo natančno določa,
               kakšen bo način volitev, določa volilni prag tako, kot smo navajeni pri
               državnozbornih volitvah, določa tudi, da prve volitve financira Državni zbor
               Republike Slovenije, določa tudi mandat trajanja, to je pet let. Jaz mislim, da v
               temu zakonu res ni ničesar, kar bi kakor koli zavezovalo vsebino ali naslov ali pa
               obliko kasnejših aktov, če jih ima seveda ta ali katera koli druga Vlada namen kar se
               regionalizacije tiče sprejeti.</p>
               <p>V načelu bi, v kolikor bi tudi seveda ostali kolegi pokazal to voljo, zakon o
               volitvah v pokrajinah pa tudi zakon, o katerem bomo kasneje govorili, podprli in s
               tem seveda pomagali vsaj delno, čeprav saj pravim, mi smo tipični nasprotniki
               regionalizacije tudi zaradi določenih zahtev, ampak vseeno bi lahko pomagali pri
               nekih začetnih korakih za izboljšanje stanja na temu področju. Hvala lepa.</p>
            </sp>
            <sp xml:id="SDZ5-Redna-14-2010-03-05.sp136">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               gospod Rudolf Petan.</p>
            </sp>
            <sp xml:id="SDZ5-Redna-14-2010-03-05.sp137">

               <speaker>RUDOLF PETAN:</speaker>

               <p>Hvala za besedo gospod predsedujoči. Spoštovani minister in predstavniki Vlade,
               kolegice in kolegi.</p>
               <p>Danes smo že obravnavali zakon o pokrajinah, o prenosu nalog, o pristojnosti
               pokrajin, o financiranju, sedaj pa je na vrsti Predlog zakona o volitvah, čakata pa
               še dva. To pomeni, da smo predlagatelji zadevo vzeli resno in tudi celovito
               obravnavamo problematiko ustanavljanja pokrajin. Naj kar na začetku omenim, da v
               Slovenski demokratski stranki seveda podpiramo tudi Predlog zakona o volitvah v
               pokrajine.</p>
               <p>Najpomembnejši organ v pokrajini, s tem se verjetno vsi strinjamo, naj bi bil
               pokrajinski svet, ki bi imel petletni mandat in bi se volil direktno. Zakon ureja
               volilno pravico, volilni sistem, ki je proporcionalen, volilne organe, splošne,
               predčasne in nadomestne volitve, kandidiranje, glasovanje in ugotavljanje volilnih
               izidov ter varstvo volilne pravice. V prehodnih in končnih določbah pa so posebej
               urejene tudi prve volitve v pokrajinski svet. Predlog zakona temelji na načelu
               lokalne samouprave, ki izhajajo iz ustavne ureditve v Republiki Sloveniji in tudi na
               načelih Evropske listine za lokalno samoupravo. Nekatera proceduralno organizacijska
               in tehnična vprašanja lokalnih volitev pa so po svoji naravi podobna tudi državnim
               volitvam, zato je v tem zakonu neka kombinacija, ker druga stopnja lokalne samouprave
               je nekje med lokalno samoupravo in med državnimi organi. To se pravi, da se tudi
               volilni sistem, kot je, ureja analogno, odvisno, za kakšno zadevo gre.</p>
               <p>Glede volilne pravice v pokojninski svet predlagamo, da jo imajo tudi državljani
               drugih držav članic Evropske unije, ki imajo stalno prebivališče v Republiki
               Sloveniji, kar je tudi v skladu z direktivami Evropske unije. V pokrajinah, kjer živi
               italijanska in madžarska narodnost, sta voljena tudi predstavnika teh skupnosti v
               pokrajinske svete. Zakon tudi predvideva, da se lahko za volitve v pokrajinski svet
               oblikujejo volilne enote. O tem ima lahko vsak svojo predstavo, vendar pa je najti
               idealno rešitev za različne pokrajine težko. Neka enotna metodologija pa velja, tako
               da bi bil en član sveta voljen na približno enako število prebivalcev, volilna enota
               pa naj obsega območje ene ali več občin ali dela občine. Seveda pa to o tem
               podrobneje opisano tudi v naslednjem zakonu. Volivec bi naj imel pravico tudi oddati
               preferenčni glas, tako kot je tudi pri vseh ostalih volitvah v Republiki Sloveniji in
               zato so predpisana posebna pravila, kdaj referenčni glas velja in ima prednost pred
               čisto proporcionalnostjo. Prav tako se predpisuje tudi volilni prag, ki je enak za
               vse pokrajine, ne glede na število članov pokrajinskega sveta in je opredeljen kot
               delež glasov od števila vseh veljavnih glasov in znaša po predlogu 4%. Seveda se z
               amandmajem lahko popravi kakorkoli drugače. Kandidiranje v pokrajinski svet pa je
               možno na dva načina, ki ju poznamo tudi pri ostalih volitvah, in sicer liste
               kandidatov lahko določijo politične stranke v volilni enoti ali pa skupine volivcev s
               podpisovanjem, s tem, da glede na podpisovanja, na leandidacijo s podpisovanjem smo
               predvideli, da bi to naredili 1% od števila volivcev v volilni enoti, nikakor pa ne
               več kot 3 tisoč podpisov. Z uveljavitvijo 43. člena Ustave Republike Slovenije so
               ustavljene tudi podlage za zakonsko določitev ukrepov za spodbujanje enakih možnosti,
               kjer smo v zakonu predvideli zastopanost vsakega spola najmanj 40% glede na to,
               kateri sol je manj zastopan.</p>
               <p>Zakon pa govori tudi o ustavni organizaciji in pa izvedbi volitev. Prav tako pa je v
               zakonu tudi opisano, kako je to v drugih državah Evropske unije, kar dokazuje, da ta
               zakon ni neki unikat in da tudi volitve v naše svete regij ali kakorkoli drugače bi
               jih imenovali ni nek unikat. Zgledi so v nekaterih državah Evropske unije, ki imajo
               to ureditev že dolgo časa in imajo tudi urejeno drugo stopnjo lokalne samouprave.</p>
               <p>Naj še enkrat omenim, da v Slovenski demokratski stranki podiramo ta predlog zakona,
               da pa seveda pričakujemo tudi, da bi lahko v nadaljevanju postopka tudi karkoli
               spremenili z amandmaji, kajti bodimo pošteni, malo je bilo zakonov v Državnem zboru
               sprejetih, ki so bili brez kakršnekoli dopolnitve in popravka sprejeti kot osnovni
               predlog. Zato pričakujemo, da bo ta predlog podprt, in da ga bomo lahko sprejeli v
               takšni obliki, da bi bil najboljše tudi za našo drugo stopnjo lokalne samouprave.
               Hvala lepa.</p>
            </sp>
            <sp xml:id="SDZ5-Redna-14-2010-03-05.sp138">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Sledi splošna
               razprava poslank in poslancev. Prvi ima besedo gospod Srečko Prijatelj. Ne bo
               razpravljal. Zvonko Lah, izvolite.</p>
            </sp>
            <sp xml:id="SDZ5-Redna-14-2010-03-05.sp139">

               <speaker>ZVONKO LAH:</speaker>

               <p>Hvala lepa za besedo.</p>
               <p>Mislim, da je predlagani zakon zelo dober, zato se pridružujem gospodu Baroviču, da
               bi ga lahko sprejeli in imamo vsaj en zakon pod streho, ki bi prav prišel, ko bo
               sprejeta pokrajinska zakonodaja. Ta zakon zagotavlja enakomerno zastopanost celotnega
               območja pokrajin, zagotavlja tudi zastopanost drugega spola, predvideva možnost
               kandidiranja posebnih list na volitvah, kjer je še posebej priložnost, da tu
               nastopajo tudi gospodarske liste, da bodo zastopane v pokrajinskem svetu. Enostavno
               je eden zakonov, ki so že bili, kot je predgovornik že rekel, in ni naš unikat, ampak
               je kopiran oziroma prirejen iz zakonov drugih evropskih držav, ki imajo dolgoletno
               tradicijo lokalne samouprave. In mislim, da temu zakonu ni kaj oporekati in bi bilo
               dobro, da sprejmemo vsaj en zakon, ki nima vpliva na število pokrajin, nima vpliva na
               prenos pristojnosti in nalog na pokrajine. Gre za ureditev, čeprav smo v občinah še
               vedno mnenja, da bo s proporcionalnim sistemom preveč vpliva na lokalnem nivoju,
               vendar s posameznimi listami, ki se bodo formirale, kot jih je čedalje več že sedaj,
               bo na volitvah v lokalnih skupnostih zastopanost politike manjša.</p>
               <p>Sam bom ta zakon podprl in apeliram tudi na pozicijo, da ta zakon podpre.</p>
            </sp>
            <sp xml:id="SDZ5-Redna-14-2010-03-05.sp140">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Miran Györek. <stage>(Ne bo razpravljal.)</stage> Mag. Franc Žnidaršič. <stage>(Ne bo
               razpravljal.)</stage> Mag. Štefan Tisel. <stage>(Ne bo razpravljal.)</stage> Zmago Jelinčič Plemeniti. <stage>(Ne
               bo razpravljal.)</stage> Silven Majhenič. <stage>(Ne bo razpravljal.)</stage> Alenka Jeraj. <stage>(Ne bo
               razpravljala.)</stage> Bogdan Barovič. <stage>(Ne, je že razpravljal.)</stage> Gospod Franc Bogovič. <stage>(Ne, je
               že razpravljal.)</stage> Gospod Rudolf Petan. <stage>(Ravnokar.)</stage> Želi besedo predstavnik Vlade?
               Izvolite, gospod minister.</p>
            </sp>
            <sp xml:id="SDZ5-Redna-14-2010-03-05.sp141">

               <speaker>DR. HENRIK GJERKEŠ:</speaker>

               <p>Hvala lepa, gospod predsedujoči. Spoštovane poslanke in poslanci!</p>
               <p>Ugotovili smo, da ni velikih razhajanj in da bi se poleg tistih pomanjkljivosti, ki
               bi se jih dalo dejansko amandmirati, lahko uskladili glede tega predloga zakona.
               Vendar, kot ste sami poudarjali, imate celovito rešitev in kot takšno jo moramo tudi
               gledati. Če zdaj iztrgamo en zakon iz vaše celovite rešitve, kjer pa, kot smo že
               povedali, Vlada nima konceptualnega konsenza z rešitvijo, ki kakor je predlagana.
               Hkrati pa poudarjamo, da smo preučili vaš predlog, da smo tudi dobre stvari povzeli
               in, da smo, nismo a priori proti vašim predlogom, ampak smo a priori za to, da se
               pogovarjamo, da najdemo skupno rešitev. Predlagam, da tudi tega predloga zakona ne
               sprejmemo in sprejmemo zakon o volitvah v paketu celotne pokrajinske zakonodaje, o
               kateri bomo dosegli v pogovorih in v pogajanjih prihodnje soglasje. Hvala.</p>
            </sp>
            <sp xml:id="SDZ5-Redna-14-2010-03-05.sp142">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želi besedo predlagatelj, mag. Branko Grims? Izvolite.</p>
            </sp>
            <sp xml:id="SDZ5-Redna-14-2010-03-05.sp143">

               <speaker>MAG. BRANKO GRIMS:</speaker>

               <p>Spomnil bi vas na zanimivo sceno, ki je bila včeraj in smo se vsi lahko od srca
               nasmejali, ko je poslanec iz vrst SD-ja vehementno razpravljal in rekel: "Dajte nam v
               koaliciji vendar pomagati tudi vi iz opozicije." Potem sem se pa javil, sem rekel, da
               lepo prosim za pojasnilo, vse predloge, ki smo jih dali, ste zavrnili. Na eni sami
               seji ste 63 predlogov za oživitev slovenskega gospodarstva in izhod iz krize v celoti
               zavrnili. Celo tiste, ki ne bi stali niti enega samega tolarja. Ja, kako naj vam pa
               potem še sploh pomagamo?</p>
               <p>Tudi v tem primeru zakona, ki je danes pred nami, lahko kar nadaljujemo s tem
               izhodiščem. Mi smo te zakone predlagali zaradi tega, ker Vlada do roka, ki si ga je
               sama postavila, preprosto ni predlagala ničesar. Ostaja torej neko neuresničeno
               ustavno načelo in o vseh predlogih, ki smo jih vložili, smo se seveda pripravljeni
               pogovarjati. Vendar bi opozoril, da pri tem seveda računamo na resen pogovor. Ne, da
               so argumenti, nekateri tudi taki pod tistim geslom: Zavrnili bomo vse pa tudi, če
               izgovor za to pes prinese na repu. Namreč, v tem gradivu, ki ga je dala Vlada, je na
               ne vem koliko mestih več kot enkrat zanesljivo omenjeno kot argument, da je prenizka
               večina, to se pravi, da ni dvotretjinska večina pri zakonu, ki določa potem
               oblikovanje volilnih enot. Ja, dobro jutro, gospe in gospodje, s kakšno večino se pa
               spreminja volilne enote in volilne okraje v zakonodaji, ki ureja to za državnozborske
               volitve!? Ali je tam morda dvotretjinska večina predpisana? Vam pomagam. Ni.
               Dvotretjinska večina je samo pri osnovnem zakonu. Tako, da je ta model, ki smo ga mi
               tukaj uporabili, pravzaprav posnetek tistega modela, ki je že uveljavljen v pravnem
               redu države Slovenije, ko gre za državnozborske volitve in je zato oporekanje iz tega
               razloga toliko bolj prozorno. Potem odkrito povejte, pač še naprej bomo iz
               političnega prestiža zavračali vse, kar predlaga opozicija, ampak potem ne delajte za
               javnost takih gest, kot je bila tista, dajte nam pomagati. Tukaj je po najboljših
               močeh oblikovan nek predlog zakona, ne trdi nihče od nas, da je idealen, saj
               idealnega zakona sploh ni, ampak dajmo ga potrditi kot izhodišče za nadaljnjo
               obravnavo, ga z amandmaji, z nekimi pogajanji, če bo potrebno, skupaj oblikujemo in
               imamo rešen vsaj en del iz te sestavljanke, ki je v končni fazi tista, ki je nujno
               potrebna za uresničitev ustavnega načela uvedbe pokrajin. Kajti k uvedbi pokrajin nas
               zavezuje Ustava, to pomeni, da pokrajine bodo prej ali slej, vprašanje samo, kakšne,
               s kakšnimi pristojnostmi in koliko jih bo.</p>
               <p>In tukaj se vrnemo na izhodišče, zakaj se danes soočamo s tem zakonom. Zaradi tega,
               ker je nekoč največja vladna stranka, to je SD, sama predlagala tako veliko število
               pokrajin v Sloveniji, lahko pogledate, intervju je bil, gospod Borut Pahor je na
               tisti tiskovni konferenci dal intervju za časopise in se je zavzel za tako veliko
               število pokrajin. Ko se je v prejšnjem mandatu hotelo iz vladajoče koalicije narediti
               gesto dobre volje proti takratni opoziciji, da bi torej v bistvu povzeli tudi njihove
               želje, njihove predloge, ker so se nam zdeli tudi razumni, smiselni, se je pa plošča
               obrnila in se sedaj "nažiga", da je to preveliko število pokrajin. Seveda, gre pa to
               po tisti logiki. Vsi smo za to, da je število pokrajin čim manjše, samo vsak je za
               to, da njegova pokrajina pa ostane, taka kot si on predstavlja. Jaz imam malo
               privilegija kot Gorenjec, ker Gorenjska, v katerikoli razdelitvi je, je zaokrožena
               celota, praktično tam skoraj ni mogoče narediti oziroma najti ene rešitve, ki
               Gorenjski ne bi priznala statusa pokrajine, zaradi geografske lege, zaokroženosti,
               zgodovinskih povezav, vsi razlogi so za to. Veliko drugih dilem pa je seveda odprtih.
               Ampak z nekim umetnim zmanjševanjem števila pokrajin pa tudi ne bomo prišli do
               rešitev, ki bi bile optimalne, kajti pokrajine po eni strani morajo biti močne,
               morajo biti protiutež državni oblasti, da lahko tudi odločno nastopajo, da se ne
               dogajajo taki ekscesi, kot se recimo s projektom Gorki na Gorenjskem, ko se zapravi
               ves denar, ki bi moral iti za ta projekt, drugje. Potem se zavrne amandmaje, ki bi
               denar rezervirali tudi za Gorenjsko in za to glasujejo celo tisti župani iz vrst
               vladajoče koalicije, ki so z Gorenjske in ki bi dobili največji delež tega denarja,
               potem se pa toči krokodilje solze, češ, kako je mogoče, da je Gorenjska izpadla,
               sproža neke akcije tudi s strani teh ljudi samih istih županov. Na koncu koncev pa
               seveda vsi Gorenjci take politične igrice plačujemo z nižjo kakovostjo življenja.
               Včasih en del krivde zato nosimo tudi sami, kot je recimo primer z deponiranjem
               odpadkov. Če bi bila vsa Gorenjska enotna, če bi imela enotno rešitev, si zagotovo
               nobena centralna oblast ne bi privoščila igric pri tem in zavračanja predlogov. Če bi
               imeli že demokratično, neposredno, tako kot mi predlagamo, izvoljene občinske svete,
               ki bi imeli visoko stopnjo legitimitete, bi ti v takšni ali drugačni obliki sprejeli
               neko dokončno odločitev. In ta odločitev bi veljala in ta odločitev bi v tistem
               korektnem primeru pomenila tri do petkrat nižjo ceno odvoza odpadkov in njihovega
               deponiranja. Veste kakšen prihranek je to in kaj to za Gorenjca pomeni?</p>
               <p>To so argumenti, s katerimi se soočamo, mislim pa, da je to a priorno zavračanje vseh
               naših predlogov, ki smo mi žal priča tudi danes, da se pogovarjamo odkrito in brez
               sprenevedanja, pravzaprav ne toliko rezultat političnega prestiža kot tega, da se
               marsikdo pokrajin boji. Kajti potem bo konec ribarjenja v kalnem in potem bo očitno,
               če se postavi neko rešitev tako v nasprotju z Evropsko listino o lokalni samoupravi,
               kot je zadnja novela zakona, ki ureja financiranje Mestne občine Ljubljana, ki to
               prevali na neko pogodbo pa z dogovarjanji in tako naprej. Veste Evropska listina o
               lokalni samoupravi pa postavlja lokalno samoupravo tudi pokrajinsko, ki bi bila drugi
               nivo te lokalne samouprave, torej kot temelj tistega, kar daje zaščito zoper
               centralno oblast, to se pravi, kar ščiti državljanko, državljana, občanko, občana,
               prebivalko, prebivalca zoper samovoljo centralne oblasti. In zato izrecno zahteva, da
               so viri financiranja za katerikoli nivo lokalne samouprave postavljeni tako, da so
               neodvisni od vsakokratnega centralnega položaja oziroma Vlade oziroma da se tega ne
               more prirejati morebitni kompatibilnosti ali pa nekompatibilnosti posamezne mestne
               občine ali druge občine in pa centralne oblasti.</p>
               <p>To so vsi razlogi, ki so bistveni in zato bi uvedba lokalne samouprave na njenem
               drugem nivoju, torej pokrajin v polni meri, ne pomenila samo ustavne uresničitve
               načela, za katerega smo se odločili z visoko stopnjo konsenza, ampak bi pomenila tudi
               velik razvojni potencial, bi pomenila razvojno spodbudo in omogočila ljudem, da v
               večji meri odločamo sami o svoji usodi. To je zelo pomembno pa bo nekdo dal kot
               protiargument, ker tudi to zdaj slišimo poleg tistega sprenevedanja o številu
               pokrajin, pri čemer se zamolči, da je bila to pravzaprav v temelju zahteva sedanje
               največje vladajoče stranke nekoč...</p>
            </sp>
            <sp xml:id="SDZ5-Redna-14-2010-03-05.sp144">

               <speaker>PODPREDSEDNIK MIRAN POTRČ:</speaker>

               <p>Gospod Grims, jaz vas prosim, če se držite zakona. Govorimo o zakonu o volitvah v
               pokrajine...</p>
            </sp>
            <sp xml:id="SDZ5-Redna-14-2010-03-05.sp145">

               <speaker>MAG. BRANKO GRIMS:</speaker>

               <p>Saj govorimo pri prvi obravnavi... ...<stage>/Medsebojno pogovarjanje./</stage>... Govorimo o
               razlogih, zaradi katerih se predlaga sprejem nekega zakona in to je en majhen del iz
               celotne sestavljanke teh pokrajinskih zakonov. Potrebujemo ta zakon in ostale, da
               pridemo do...</p>
            </sp>
            <sp xml:id="SDZ5-Redna-14-2010-03-05.sp146">

               <speaker>PODPREDSEDNIK MIRAN POTRČ:</speaker>

               <p>Ampak govorimo o zakonu o volitvah v pokrajine in na Kolegiju je bil predlog, da se
               skupaj obravnavajo vsi zakoni. Z vaše strani je bil temu ugovor, zato obravnavamo
               vsak zakon posebej. Držite se čim bolj tega načela, prosim.</p>
            </sp>
            <sp xml:id="SDZ5-Redna-14-2010-03-05.sp147">

               <speaker>MAG. BRANKO GRIMS:</speaker>

               <p>Spoštovani gospod predsednik, jaz upam da se vsaj v nečem strinjava; če bi imeli
               pokrajine z neposredno izvoljenimi občinskimi oziroma pokrajinskimi sveti, potem bi
               lahko ljudje bolj neposredno odločali o svoji usodi. Imeli bi po našem predlogu tudi
               župani v teh postopkih določeno moč, ampak ključne odločitve bi bile vse sprejete s
               strani tistih, ki bi legitimiteto pridobili na neposrednih volitvah s splošnim tajnim
               glasovanjem v tisti pokrajini. Potem bi lahko vsaka pokrajina v večji meri oblikovala
               svoj razvojni koncept in to bi pomenilo tudi zaščito zoper morebitno nedejavnost ali
               pa napačno dejavnost centralne oblasti. Zato je tisti argument, ki je danes tudi
               visel v zraku, ja, v času krize se predlaga uvedba pokrajin, popolnoma in v temelju
               zgrešen. Kajti ravno zoper popolnoma nesposobno centralno oblast bi imeli možnost
               ukrepati na pokrajinskem nivoju in torej vsaj v tistem delu odločati sami o svoji
               usodi in biti uspešnejši od preostalih delov Slovenije. Vsaka pokrajina, odvisno od
               oblasti, ki bi jo sama izbrala na neposrednih tajnih volitvah, bi torej odločala v
               večji meri o svoji usodi. Res pa je, to pa razumem tudi to dilemo, da bi potem
               postala ta razvojna impotentnost centralne oblasti toliko bolj očitna in da bi
               postalo še toliko bolj nujno, da se uporabi viagra predčasnih volitev, da pridemo do
               tega, da znova začne rasti tisto, kar vsi želimo, to pa je slovenski gospodarski
               razvoj.</p>
               <p>Za predlog zakona o volitvah v pokrajine v taki obliki se nismo odločili sami.
               Odločili smo se potem, ko smo že temeljili na izkušnjah iz prejšnjega mandata, ko so
               bili opravljeni številni pogovori med različnimi strankami in dosežena prav pri tem
               zakonu zelo visoka stopnja konsenza. Upoštevane pa so bile tudi nekatere evropske
               smernice recimo, ki se tičejo enakosti spolov pa še nekaterih drugih rešitev. Zato je
               zavračanje tega zakona nesmiselno. Lahko se ga dopolni, lahko se ga izboljša. Kateri
               koli zakon se lahko dopolni, izboljša, gre pa za temeljno načelo, da se vzpostavi
               okoliščine, torej na zakonodajni ravni omogoči uresničitev ustavnega načela, ki
               zapoveduje uvedbo pokrajin. S tem pridobi možnost za uresničitev dodatnega na tem
               utemeljenega razvojnega potenciala in da se torej ne glede na tako ali drugačno
               centralno oblast premakne stvari iz mrtve točke. Jaz mislim, da je bilo stagnacije v
               Sloveniji in njenega, žal, tudi izjemno hudega nazadovanja, mnogo hujšega kot je
               tisto povprečje v Evropi v minulem letu, dovolj za izkušnjo vsakomur in zato je to
               treba presekati tudi na institucionalni ravni.</p>
            </sp>
            <sp xml:id="SDZ5-Redna-14-2010-03-05.sp148">

               <speaker>PODPREDSEDNIK MIRAN POTRČ:</speaker>

               <p>Hvala lepa. Vsi prijavljeni razpravljavci, ki ste to želeli, ste dobili besedo. Ker
               čas določen za razpravo še ni potekel, sprašujem, ali želi na podlagi prvega odstavka
               71. člena Poslovnika še kdo razpravljati? Ne. Zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali v ponedeljek, 8. marca 2010, v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA,</title> to je na <title>PRVO OBRAVNAVO PREDLOGA
                  ZAKONA O VOLILNIH ENOTAH ZA VOLITE V PRVE POKRAJINSKE SVETE V OKVIRU REDNEGA
                  POSTOPKA.</title>
               </p>
               <p>Predlog zakona je v obravnavo zboru predložila skupina 26 poslank in poslancev s
               prvopodpisanim gospodom Jožetom Tankom. V zvezi s tem predlogom zakona je skupina 24
               poslank in poslancev s prvopodpisanim gospodom Jožetom Tankom zahtevala, da Državni
               zbor opravi splošno razpravo. Besedo dajem predstavniku predlagateljev zakona mag.
               Branku Grimsu za dopolnilno obrazložitev predloga zakona. Izvolite, gospod Grims.
            </p>
            </sp>
            <sp xml:id="SDZ5-Redna-14-2010-03-05.sp149">

               <speaker>MAG. BRANKO GRIMS:</speaker>

               <p>Še enkrat hvala za besedo in še enkrat vsem prav lep pozdrav.</p>
               <p>Me zelo veseli, da se je za kar tristo odstotkov v tem času povečalo število
               prisotnih iz vladajoče koalicije, iz začetnih dveh na, mislim, da šest, če prav
               štejem. To je že majhen korak za ta Državni zbor, pa velik za vladajočo koalicijo in
               ga pozdravljam.</p>
               <p>Ko govorimo o razdelitvi na volilne enote, je treba poudariti, da je tukaj
               predlagatelj, se pravi SDS, v največji možni meri sledil zgledu, ki ga postavljajo
               volilne enote na državni ravni in načinu njihovega oblikovanja, pa tudi načinu, kako
               se sprejema zakonodaja. Kako je z večino pri sprejemanju tega na državni ravni, ko
               gre za državnozborske volitve, sem že povedal. Kvalificirana dvotretjinska večina je
               samo pri osnovnem zakonu, to je Zakon o volitvah, medtem, ko se na njem utemeljen
               Zakon o določitvi volilnih enot in volilnih okrajev sprejema z nižjo stopnjo
               soglasja. Gre za običajen zakon. Enako je urejeno tudi tukaj. So pa spoštovana tista
               načela, celo trdim, da v večji meri, ki jih narekuje ustavno pravo, ko gre za
               oblikovanje volilnih enot. Upoštevano je namreč dvoje, da se po eni strani oblikujejo
               volilne enote tako, da se približno enako število poslank in poslancev voli na
               približno enako število volivk in volivcev, kar je ključnega pomena. In po drugi
               strani, da se upošteva tudi različne zgodovinske, geografske, sociološke, pa vse
               druge oblike povezav, ki obstajajo znotraj posamezne pokrajine v največji možni meri.
               Naj si kot konkreten primer zopet izposodim kar moj domač primer z Gorenjske, kako bi
               to izgledalo. Gorenjska bi se razdelila na sedem volilnih enot, in sicer skupaj bi
               bile Kranjska Gora in Jesenice, ki predstavlja pravzaprav en gravitacijski center,
               potem Bled, Bohinj in Gorje, kot izrazito zaokrožena geografska volilna enota pa tudi
               zgodovinska in v mnogo čem povezana zaradi različnih naravnih danosti, Radovljica in
               Žirovnica, Tržič in Naklo, ki sta povezani s cesto pa še s številnimi, z reko, s
               številnimi drugimi naravnimi danostmi, potem Škofja Loka, Gorenja vas, Poljane,
               Železniki, Žiri, posebej bi bil Kranj in kot zadnja bi bila volilna enota, ki bi
               obsegala območje med Kranjem in avstrijsko mejo, torej občine Preddvor, Jezersko,
               Cerklje na Gorenjskem in pa Šenčur. Skupaj bi se torej v teh volilnih enotah izvolilo
               določeno število poslank in poslancev.</p>
               <p>Razlog za to, da sploh do take volilne razdelitve pridemo, pa je preprost. Na ta
               način se doseže, da ne pride do neke regionalne centralizacije odločanja in v končni
               fazi, ker smo vsi ljudje, tudi do razdelitve, ki bo odsevala potem, ko bi se delilo
               proračun, na nek način tako izvoljeno sestavo občinskih oziroma pokrajinskih svetov.
               Namreč na ta način preprečimo, da bi bilo preveliko število izvoljenih zgolj v
               regionalnih središčih ali pa skoraj vsi, ker bi bili verjetno to tudi bolj znani
               ljudje, bi predstavljali vrhove list, če bi imeli samo eno volilno enoto v celotni
               pokrajini, pač pa, da je bolj enakomerno zastopanost z različnih koncev, kar seveda
               zagotavlja po drugi strani tudi boljše poznavanje problematike na terenu in obenem
               tudi bolj enakomerno zastopanost posameznih interesov. To je zagotovo v skupnem
               interesu razvoja celotne pokrajine in seveda ljudi, ki tam živijo, in v končni fazi
               ob vseh silnih razpravah danes bi vas spomnil, da pravzaprav za to gre. Gre za
               kvaliteto življenja ljudi, ki živijo v Sloveniji, v njenih zgodovinskih geografskih,
               in sicer že davno znanih mejah pokrajin. Samo od nas je odvisno, ali bomo to
               uresničili in ali bomo še naprej iz političnega prestiža, tako kot žal že kar nekaj
               let, blokirali odločitve, ki so nujne, da se uresniči ustavno načelo in uvedejo
               pokrajine.</p>
               <p>Še enkrat poudarjam. Tako kot je pri prejšnjem zakonu, tudi tukaj je seveda
               razdelitev odvisna od števila pokrajin, to je treba prirediti, tu ni nobenega
               problema. Tudi glede posameznih načel se lahko dogovorimo, predlagamo, da se seveda
               to sprejme, da se, kot sem že pri prejšnjem zakonu poudaril, ta zgodba vendarle
               premakne iz mrtve točke.</p>
            </sp>
            <sp xml:id="SDZ5-Redna-14-2010-03-05.sp150">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima dr. Henrik Gjerkeš, minister brez resorja, odgovoren za
               lokalno samoupravo in regionalno politiko.</p>
            </sp>
            <sp xml:id="SDZ5-Redna-14-2010-03-05.sp151">

               <speaker>DR. HENRIK GJERKEŠ:</speaker>

               <p>Spoštovani predsedujoči, poslanke in poslanci. Veseli me, ko slišim argumentacijo
               predlagane zakonodaje, ki ni čisto nič drugačna, kot bo argumentacija takrat, ko bomo
               mi predlagali usklajen predlog za pokrajinsko zakonodajo. Prav v ničemer. Razlika je
               samo v tem, da je členitev, ki je predlagana, strokovno neutemeljena. Vidim, da ne
               bo, vsaj upam tako, veliko razhajanj pri tem, ko bomo uskladili tudi tiste stvari, za
               katere se mi zdi, da niso toliko usklajene, čeprav izstopa to število pokrajin. Ampak
               se mi zdi, da vsebina, pristojnosti, argumentacija ne bodo bistvene od te, ki jo
               poslušam danes.</p>
               <p>Če se vrnem na Predlog zakona v volilnih enotah za volitve v prve pokrajinske svete.
               Vlada je ta predlog proučila skupaj s Predlogom zakona o ustanovitvi pokrajin, ki ga
               je skupina poslancev hkrati predložila Državnemu zboru in katerega vsebina je podlaga
               za ta zakon. Predlog zakona o volilnih enotah za volitve v prve pokrajinske svete je
               pripravljen korektno. in v skladu s teritorialno členitvijo Slovenije na 13 pokrajin
               in poseben status Mestne občine Ljubljana. Kot sem že povedal, obravnavi drugi zakon
               o pokrajinah, Vlada ne podpira take regionalizacije. Regionalizacija mora temeljiti
               na geografski in gospodarski strukturi Slovenije, konceptu policentralizma in
               decentralizacije. Ob tem pa je nujno upoštevati sodobne procese evropskega
               regionalizma in procese ekonomske informacijske in okoljske globalizacije. Samo tako
               je mogoče zagotoviti, da bodo imele pokrajine dovolj velik regionalni razvojni
               potencial in da bodo lahko optimalno uporabljale osrednje, torej razvojno zasnovane
               funkcije oziroma naloge, ter kakovostne javne storitve širšega regionalnega pomena.
               Vlada meni, da je oblikovanje volilnih enot utemeljeno z ustanovitvijo velikih
               pokrajin, pri čemer je glede sprejemanja odločitev pokrajinskih organov z njihovo
               sestavo treba zagotoviti vpliv ožjih območij pokrajin. Vendar na način, ki ne bo
               posegal niti v samostojnost pokrajin niti v samostojnost občin.</p>
               <p>Iz navedenih razlogov Vlada Republike Slovenije ne podpira Predloga zakona o volitvah
               enotah za volitve v prve pokrajinske svete in nadaljevanje obravnave tega zakona.
               Hvala.</p>
            </sp>
            <sp xml:id="SDZ5-Redna-14-2010-03-05.sp152">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prehajamo na predstavitev stališč poslanskih skupin. Besedo ima v imenu
               Slovenske nacionalne stranke gospod Bogdan Barovič.</p>
            </sp>
            <sp xml:id="SDZ5-Redna-14-2010-03-05.sp153">

               <speaker>BOGDAN BAROVIČ:</speaker>

               <p>Če kaj, je bila verjetno danes ta razprava za tiste, ki smo ves čas skupaj, koristna,
               tako za eno kot drugo stran, kot za Vlado, da smo pravzaprav, če drugega ne, spoznali
               kompleksnost in medsebojno povezanost zakonov. Tako smo po prvih treh obravnavanih
               zakonih prišli do prejšnjega, torej zakona o volitvah, za katerega bi lahko našli
               konsenz, da je primeren, da je neka osnova za, če bi bilo to fazno delo sprejemanja
               te zakonodaje, ker je pravzaprav sam zase neodvisen in nevtralen. Za vse ostale
               zakone je pa pač težava v tem, da so med seboj močno povezani. Tako je tudi Predlog
               zakona o volilnih enotah za volitve v prve pokrajinske svete vezan na zakon, ki ga
               bomo obravnavali za njim, torej na zakon o ustanovitvi pokrajin, ker tisti zakon že
               natančno opredeljuje, da naj bi bilo opredeljenih 13 oziroma 14 pokrajin in jih tudi
               natančno imenuje. Posledično je Predlog zakona o volilnih enotah za volitve v prve
               pokrajinske svete toliko konkreten, da že natančno opredeljuje konkretnost pokrajine,
               konkretno število pokrajinskih svetnikov in ga je seveda samostojno ločeno
               sprejemati, tudi ob vsej dobri volji za sprejem zakona o volitvah, ga je zaradi tega
               seveda nemogoče sprejeti. Je pa korektno pripravljen, in ocena stroškov je tudi kar
               velika, to je tri milijone in pol evrov, po oceni Vlade, finančnih posledic predloga
               zakona. Takšen strošek bi bil strošek prvih volitev v pokrajinah. Je sicer v skladu z
               zakonom strošek volitev, razen za izvedbo prvih volitev v letu 2012, ko bodo sredstva
               zagotovljena s prerazporeditvijo iz ministrstva, kar pomeni, kar jaz razumem, da bi
               bil to strošek že pokrajine oziroma pokrajinskih svetov, kar pa je za začetek za
               premisliti, ali je takšen način sprejemanja, takšen postopek in takšno poravnavanje
               in nastajanje dolgov primeren ali ne. Govoriti o takšnem zakonu, preden ne poznamo
               števila pokrajin in tudi postopkov, kako naj bi pokrajine nastale in se oblikovale,
               je seveda možno samo v paketu, samostojno ali pa v tem trenutku pa vsaj za nas ni
               sprejemljivo in o njem ne moremo govoriti.</p>
            </sp>
            <sp xml:id="SDZ5-Redna-14-2010-03-05.sp154">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Vinko Gorenak stališče Poslanske skupine SDS.</p>
            </sp>
            <sp xml:id="SDZ5-Redna-14-2010-03-05.sp155">

               <speaker>DR. VINKO GORENAK:</speaker>

               <p>Hvala lepa. Pred nami je Predlog zakona o volilnih enotah za volitve v prve
               pokrajinske svete. Res je, da je to sestavni del ostalih zakonov pokrajinskega
               paketa, ampak res je tudi to, da težko nekako dojemaš situacijo, ko poslušaš Vlado in
               rečejo, da je vse v redu z zakoni, ampak potem pa v zadnjem stavku odpovedo, da jih
               ne bodo podprli. Ta zakon je povezan, absolutno povezan s tistim, če smem temu tako
               reči, spornim zakonom, ker je število regij tisto, ki pogojuje potem tudi določila
               tega zakona, pa vendarle so temeljni cilji tega zakona ti, da s tem zakonom določajo
               število volilnih enot, da določamo območja teh volilih enot, da določamo število
               članov pokrajinskih svetov, ti naj bi imeli od 33 do 55 članov pokrajinskih svetov.
               Osnovna enota za določitev volilih enot je pravzaprav občina, tako smo predlagatelji
               tukaj tudi zapisali in da od tega pravila, ki je zapisano, odstopamo dejansko samo v
               velikih mestih, kjer prihaja do tega, da zaradi gostote prebivalstva lahko nastopajo
               posamezni deli mesta tudi kot volilna enota. Sicer pa je število tako imenovanih
               predstavnikov, članov pokrajinskih svetov, različno, vezano je v določilih na samo
               število prebivalstva, tako recimo za celjsko pokrajino predvidevamo 45 članov, ter
               nekaj nad 193 tisoč prebivalci, za dolenjsko-belokranjsko 39 pri 110 tisoč, za
               gorenjsko 47 pri 202.000, južnoprimorsko 41 pri 145 tisoč, koroško 35 pri 72 tisoč
               prebivalcih, kamniško-zasavsko 43 pri 178 tisoč prebivalcih, notranjsko-dolenjsko 41
               pri 162 tisoč prebivalcih, osrednjo štajersko 49 pri dejansko največji predlagani
               pokrajini z 235 tisoč prebivalci, pomursko, če odštejemo Ljubljano, ki ima poseben
               status, pomursko 39 pri 119 tisoč, posavsko 35 pri 74 tisoč, tako imenovano
               savinjsko-šaleško 33 pri 61 tisoč in Severna Primorska 37 pri 119 tisoč in pa Vzhodna
               Štajerska 37 pri 86 tisoč. Naj rečem za zaključek še to, da verjamem, kar ste rekli,
               gospod minister, da bodo neke temeljne rešitve, ki so v tem zakonu zapisane, na nek
               način enake tudi v domnevnem vašem predlogu. Verjamem vam tudi to, da v to verjamete
               - jaz pa ne. Verjetno tudi vaši sodelavci ne, ker so že predolgo tam. Hvala lepa.
            </p>
            </sp>
            <sp xml:id="SDZ5-Redna-14-2010-03-05.sp156">

               <speaker>PODPREDSEDNIK MAG. VASJA KLAVORA:</speaker>

               <p>Stališče Poslanske skupine SLS bo predstavil gospod Franc Bogovič.</p>
            </sp>
            <sp xml:id="SDZ5-Redna-14-2010-03-05.sp157">

               <speaker>FRANC BOGOVIČ:</speaker>

               <p>Zakon, ki ima naslov Predlog zakona o volilnih enotah za volitve v prve pokrajinske
               svete, je, kot smo že slišali, sestavni del paketa šestih zakonov, ki imajo kot
               celota nalogo in cilj ustanovitev pokrajin. In glede na to, da je za prve pokrajinske
               sveta treba določiti volilne enote, določiti območja pokrajin, število pokrajin, gre
               za pomemben zakon, zakon, ki je ob vseh konceptualnih stvareh, ki so bile v prehodnih
               zakonih narejene najprej na področju pristojnosti, financiranja pokrajin, se spopada
               tudi v tem zakonu in v naslednjem zakonu, zakonu o ustanovitvi pokrajin, z veliko
               dilemo slovenskega prostora skozi vsa leta, ko določimo najprej pokrajine in
               naslednji korak so volilne enote znotraj teh pokrajin.</p>
               <p>Glede samega sistema so kolegi, ki so predhodno predstavili stališča poslanskih
               skupin, lepo predstavili zakon, zato mi dovolite, da se osredotočim in povem v imenu
               Slovenske ljudske stranke predvsem stališče do tistega dela zakona, ki predvideva
               pokrajine in določa tudi volilne enote. Še enkrat naj potrdim stališče, ki je v
               Slovenski ljudski stranki rezultirano tudi v tem zakonu, kajti nastal je v času, ko
               ga je pripravljal naš minister, gospod Žagar, torej število pokrajin. Mislim, da je
               za vse snovalce, ki danes snujete pokrajine, zelo pomembno sporočilo, ki je bilo
               danes slišano, da si v slovenskem prostoru v številnih političnih strankah zelo težko
               predstavljamo ustanovitev in pokrajinizacijo v Sloveniji v primeru, da ne bo na tem
               zemljevidu kot samostojnih pokrajin Pomurja, Koroške in, če hočete, tudi Posavja kot
               območja, iz katerega prihajam tudi sam. Mislim, da se vsi strinjamo, da so pokrajine,
               ki so v tem zakonu zasnovane, pokrajine, ki že danes funkcionirajo kot določene
               funkcionalne celote, pokrajine, v katerih delih funkcionirajo razvojne regije, se
               pravi, statistične regije. Tudi posavski prostor, ki sem ga že izpostavil, je eden
               takšnih, in v nobenem primeru ne moremo pristati na drugačna stališča. Podobnega
               mnenja smo tudi v okolju ostalih območij, zato mislim, da bi bilo zelo prav, da tako,
               kot smo rekli, da smo se danes seznanili podrobno s to kompletno snovjo, z vsemi
               zakoni, da se seznanimo tudi s stališči posameznih poslanskih skupin in temu primerno
               v želji, da vsi skupaj tudi ustanovimo pokrajine v Sloveniji, pripravljamo bodočo
               zakonodajo. Slovenska ljudska stranka bo predlagani Predlog zakona o volilnih enotah
               za prve pokrajinske svete podprla soglasno.</p>
            </sp>
            <sp xml:id="SDZ5-Redna-14-2010-03-05.sp158">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Sledi splošna
               razprava. Gospod Bogovič, želite razpravljati? Ne. Se odpovedujete. Potem dajem
               besedo dr. Vinku Gorenaku. Se odpovedujete. Želi predstavnik Vlade, minister? Ne.
               Predlagatelj? Gospod mag. Branko Grims, imate besedo.</p>
            </sp>
            <sp xml:id="SDZ5-Redna-14-2010-03-05.sp159">

               <speaker>MAG. BRANKO GRIMS:</speaker>

               <p>Samo dve krajši pojasnili glede na razpravo, ki je bila. Ta zakon opredeljuje načela
               za določitev volilnih enot in zaradi tega je pač treba to tudi razumeti iz tega
               zornega kota. To se pravi, da morajo biti volilne enote znotraj pokrajin zato, da se
               porazdeli tudi moč odločanja bolj enakomerno znotraj celotne pokrajine in se torej
               bolj enakomerno, ustrezno zastopa interese ljudi iz celotne pokrajine v občinskem
               svetu. Da torej ne bi nikomur moglo priti na misel, da bi bila celotna pokrajina ena
               sama volilna enota, kar bi seveda lahko v končni fazi, zlasti, če bi bilo število
               uvedenih pokrajin nerazumno majhno, kar se iz sedanje situacije lahko izcimi,
               spremeni v neko regionalno centralizacijo, s čimer pa seveda nismo potem iz
               razvojnega vidika enakomernega gospodarskega in siceršnjega razvoja Slovenije
               naredili prav dosti. Bistveno je zato, da vsi ti modeli delujejo, da se nekako najde
               optimalno rešitev med velikostjo pokrajin, ki ne sme biti prevelika, kajti recimo, ne
               vem, razdelitev Slovenije na tri pokrajine, o čemer smo slišali neko filozofijo, je
               larifari, to je vseeno, če jih nimamo. To pomeni, da boš imel samo neke tri centralne
               točke in seveda osrednjo oblast, ki bo s temi tremi točkami balinala, tako kot se ji
               bo zdelo. To ni nekaj, kar bi bilo blizu ljudem. Po drugi strani je tudi verjetno 22
               pokrajin, kar mislim, da je bil tudi nekoč en predlog SD-ja ali pa ene druge stranke,
               se meni osebno zdi nekoliko velik, kajti to pa je potem že tako veliko število, da je
               vprašanje, če lahko vsaka od njih v celoti zastopa in tudi uresničuje vse naloge in
               interese, ki se uresničujejo znotraj pokrajin. Ali je pravo optimalno število točno
               to, ki je tu predlagano? Po naši oceni je temu najbližje glede na izražene želje
               ljudi, glede na geografske enote, ki tvorijo Slovenijo, glede na vse različne
               variante, ki so bile preigrane in konec koncev tudi ta večinska potrditev je doživela
               tako porazdelitev na referendumu, ki je bil opravljen. Kakšnega bistvenega odstopanja
               si verjetno od take rešitve ne more nihče privoščiti. Ampak kot rečeno, od tega,
               koliko pokrajin bomo imeli, je potem odvisno nomotehnika v tem zakonu. Bistveno pa
               je, da gre za načela. To se pravi, da se mora razdeliti vsako pokrajino na volilne
               enote, da morajo biti zaokrožene enote, ki upoštevajo geografske danosti, zgodovinske
               danosti, skratka vse tisto, kar po ustavnem pravu je potrebno upoštevati pri
               oblikovanju volilnih enot. Po našem trdnem prepričanju je iz tega razloga ta
               predlagani zakon zelo dober in tudi zelo strokovno pripravljen.</p>
               <p>Bi pa moral odgovoriti še na eno dilemo, ki je bila izpostavljena. Vprašanje
               stroškov. To se dostikrat postavi, ampak pri tem, ko govorimo o volitvah in pa
               volilnem sistemu, je treba povedati, da od razdelitve na volilne enote znotraj
               pokrajine volitve niso prav nič bistveno cenejše ali pa dražje. Gre pač za to, da nek
               strošek vsakokratne volitve na ozemlju celotne Slovenije, in verjetno je jasno, da bi
               bile volitve hkrati v vse pokrajine, predstavljajo in pa strošek je znan. Gre za
               nekaj 100 tisoč evrov. Tukaj je stvar popolnoma jasna, iz vsakokratnih
               državnozborskih volitev, iz izvedbe referenduma, razlike znotraj tega so sorazmerno
               majhne. Kot rečeno, sama razdelitev na volilne enote na te stroške ne vpliva. Je pa
               tukaj en generalen odgovor, ki ga je treba pa zelo jasno poudariti. Vsaka demokracija
               nekaj stane. Ampak to so izjemno racionalno porabljena sredstva, ker nič ni dražjega
               kot nesposobna centralna oblast s preveč pooblastili. Nič ni dražjega. To je zdaj
               kristalno jasno, se bo s številkam pokazalo. S 6,3 milijarde evrov se je to ubogo
               Slovenijo s sedanjo oblastjo zadolžilo v enem samem letu dni in to ob tem, da ne, da
               so se odpirala nova visoko produktivna delovna mesta, ampak se je število zaposlenih
               zmanjšalo za 40 tisoč. 40 tisoč ljudi je šlo na cesto, je izgubilo delo, je izgubilo
               socialno varnost. Nič ni dražjega od tega, gospe in gospodje. In zato, če
               parafraziram tisto, kar sem prej rekel, imamo 6,3 milijarde evrskih razlogov za to,
               da to razvojno impotenco sedanje centralne oblasti ozdravimo z viagro čimprejšnjih
               volitev in 40 tisoč človeških dodatnih razlogov za to, da s tem čim bolj pohitimo. To
               je zgodba, s katero se v resnici soočamo. In da je ta oblast resnično taka, kot
               govorim, pravzaprav na nek način priznava tudi sama, da se zelo težko oziroma nikakor
               ne uspe uskladiti, kaj pri pokrajinah pravzaprav želi, predvsem pa, katere
               pristojnosti bi prenesla na pokrajine. Tukaj je še veliko nedorečenega. Tega nihče
               niti z vladnih vrst ne zanika, je pa seveda to bistvenega pomena in tukaj posebej
               opozarjam, da je vse, o čemer govorimo, seveda smiselno le, če se tako, kot sicer
               narekuje ustava, prenaša pristojnosti iz državne ravni na nivo pokrajin, da ne bi
               slučajno prišlo komu na misel že sicer šibke pristojnosti jemati občinam in jih potem
               združevati na pokrajinskem nivoju, češ, da bo to bolj racionalno, da teh pokrajin v
               resnici nihče ne potrebuje. Potrebujemo enote, ki bodo blizu ljudem in ki bodo
               predstavljale ustrezno razvojno in siceršnjo moč in hkrati protiutež, proti, kot sem
               prej dejal, nesposobni centralni oblasti s preveč pooblastili. Ko gre za stroške v
               primerjavi s to katastrofo za Slovenijo, o kateri sem govoril, 6,3 milijarde evrskega
               dolga v samo enem letu dni, to je grozno velika vsota, to je več kot polovica tiste
               vsote, ki je bila skupen nekdanji jugoslovanski dolg in zaradi katere se je razletela
               država, predstavlja v luči stroškov za volitve za celotno državo, katere koli volitve
               zdaj govorim, samo če to primerjamo, so stroški za volitve samo manj kot ena deset
               tisočinka te vsote. Najbrž je potem vsem jasno, da je temu vredno dati prednost,
               kajti to potem odpre nove dodatne možnosti, sprosti nove razvojne potenciale in
               sprosti tisto, kar si vsi želimo, hitrejši razvoj in s tem višjo kvaliteto življenja
               ljudi. To pa je tisto, kar nas je vodilo pri oblikovanju teh predlogov in zaradi
               česar smo danes tudi v tej dvorani kot predlagatelji te zakonodaje.</p>
               <p>In še enkrat, predlagamo, da se vsaj kot izhodišče to sprejme in se morebiti
               dopolnjuje z ustreznimi dogovori in seveda z ustreznim postopom v okviru zakonodaje
               tako, kot je urejena z Ustavo Republike Slovenije.</p>
            </sp>
            <sp xml:id="SDZ5-Redna-14-2010-03-05.sp160">

               <speaker>PREDSEDNIK DR. PAVEL GANTAR:</speaker>

               <p>Vsi, ki ste želeli, ste dobili besedo. Ker čas določen za razpravo še ni potekel,
               sprašujem, ali želi še kdo razpravljati na podlagi 71. člena Poslovnika? Ugotavljam,
               da ne, zato zaključujem razpravo.</p>
               <p>O predlogu sklepa, da je predlog zakon primeren za nadaljnjo obravnavo, bomo v skladu
               s časovnim potekom seje zbora odločali v ponedeljek, 8. marca 2010, v okviru
               glasovanj. S tem prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA O
                  USTANOVITVI POKRAJIN.</title>
               </p>
               <p>V okviru rednega postopka je predlog zakona v obravnavo zboru predložila skupina 27
               poslank in poslancev s prvopodpisanim Jožetom Tankom. V zvezi s tem predlogom zakona
               je skupina 27 poslank in poslancev s prvopodpisanim zahtevala, da Državni zbor opravi
               splošno razpravo. Besedo dajem predstavniku predlagatelja zakona gospodu Marjanu
               Pojbiču za dopolnilno obrazložitev predloga zakona. Prosim.</p>
            </sp>
            <sp xml:id="SDZ5-Redna-14-2010-03-05.sp161">

               <speaker>MARIJAN POJBIČ:</speaker>

               <p>Spoštovani. Cilj predloga zakona je razdeliti območja države na območja pokrajin kot
               samoupravnih lokalnih skupnosti in ustanovitev pokrajin v Sloveniji, določitev
               njihovih imen in sedežev ter določitev števila članov prvih pokrajinskih svetov.
               Zakon temelji na načelu decentralizacije oblasti kot sestavini načela delitve oblasti
               ljudstva, ki narekuje decentralizacijo oblasti funkcij in prenos upravljanja
               pomembnega dela javnih zadev ter javnofinančnih sredstev iz države na lokalno
               raven.</p>
               <p>Pri predlagani ustanovitvi pokrajin so v kar največji meri upoštevani rezultati
               glasovanja na posvetovalnem referendumu, ki so bili ugotovljeni na ravni določenih
               referendumskih območij, predlaganih pokrajin na ravni občin. Predlog je glede
               pokrajin v skladu z večinsko izraženo voljo volivcev na posvetovalnem referendumu
               območnih pokrajin v Sloveniji, njihovih imen in s statusom Mestne občine Ljubljana. V
               primeru predlagane južnoprimorske pokrajine, v kateri so volivci večinsko izrazili
               nasprotovanje ustanovitvi in poimenovanju pokrajine glede na opredelitev volivcev v
               predlagani severnoprimorski pokrajini, referendumskega izida ni mogoče razumeti kot
               zahtevo za ustanovitev primorske pokrajine, ki bi obsegala območje predlaganih
               južnoprimorskih in severnoprimorske pokrajine, zato je predlagana ustanovitev
               južnoprimorske pokrajine, kot je bila predlagana z referendumskim vprašanjem. V
               primeru predlagane slovenske pokrajine, v kateri so volivci večinsko izrazili
               nasprotovanje ustanovitvi te pokrajine, so upoštevana mnenja občinskih svetov ter
               županov občin severnega in južnega dela predlagane pokrajine tako, da sta predlagani
               dve pokrajini. Tako je zdaj v Predlogu zakona o ustanovitvi pokrajin predlaganih 13
               pokrajin in Mestna občina Ljubljana, ki dobi pravni status pokrajine. Imena pokrajin
               so naslednja: Celjska pokrajina, Dolenjsko-belokranjska, Gorenjska pokrajina,
               Južnoprimorska, Koroška, Kamniško-zasavska, Notranjsko-dolenjska, Osrednje štajerska,
               Pomurska, Posavska, Savinjsko-šaleška, Severnoprimorska, Vzhodnoštajerska in Mestna
               občina Ljubljana, ki dobi pravni status pokrajine.</p>
               <p>Pri predlogu poimenovanja pokrajin so upoštevane zgodovinske, zemljepisne in kulturne
               značilnosti območja in večinska volja prebivalcev območij pokrajin, izražena v
               referendumskih vprašanjih o imenih pokrajin. Pri določitvi sedeža pokrajin so
               upoštevane upravne, kulturne ali gospodarsko-središčne funkcije mest. V Slovenski
               demokratski stranki bomo ta zakon podprli. Ker pa ta zakon potrebuje seveda
               dvotretjinsko večino, smo že vnaprej prepričani, da pri sprejetju tega zakona v
               koaliciji ne bomo imeli podpore, ker je že pri sprejemanju vseh teh zakonov, ki smo
               jih danes obravnavali, bilo zelo jasno povedano, da koalicija, kakor tudi Vlada teh
               predlogov zakona ne podpira. Po moji oceni in po oceni Slovenske demokratske stranke
               se ne želi resno lotiti te pokrajinske zakonodaje in je po moji oceni in po oceni
               Slovenske demokratske stranke popolnoma vseeno, kako bo z regionalizacijo v
               prihodnje. Hvala.</p>
            </sp>
            <sp xml:id="SDZ5-Redna-14-2010-03-05.sp162">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na predstavitev stališč poslanskih skupin. Besedo ima gospod
               mag. Štefan Tisel. Oprostite gospod minister, se zgodi po številnih točkah dnevnega
               reda. Imate besedo v imenu Vlade.</p>
            </sp>
            <sp xml:id="SDZ5-Redna-14-2010-03-05.sp163">

               <speaker>DR. HENRIK GJERKEŠ:</speaker>

               <p>Hvala lepa, gospod predsedujoči. Spoštovane poslanke in poslanci. Predlog zakona o
               ustanovitvi pokrajin je Vlada obravnavala skupaj s predlogi zakonov, ki jih je
               skupina poslancev vložila hkrati in predstavljajo z vidika vzpostavitev pokrajin
               celoto. In ni res, da Vlada ne misli resno s pokrajinami, kakor smo slišali sedaj.
               Težava je v tem, da jaz poslušam argumentacijo, s katero bo Vlada predstavila svoj
               predlog - takrat, ko ga bo uskladila. Vendar, sedaj obravnavamo neusklajen zakon.
               Dobro veste, da je to šesti poskus regionalizacije Slovenije; dobro veste, da ima
               poskus členitve Slovenije že brado; dobro veste, da je veliko vpletenih ljudi bilo
               enkrat na tej strani, enkrat na drugi strani. Zato, kot sem že uvodoma povedal, je
               Vlada pristopila k temu problemu s strokovnjaki, s strokovnimi podlagami. Na ta način
               bi radi ustvarili neko podlago, na osnovi katere se bomo racionalno pogovarjali. Ves
               čas imam občutek, da vsi enako argumentiramo potrebo po ustanovitvi pokrajin, vendar
               je sama razprava okrašena z neskončno veliko okraski in je v tem kontekstu
               iracionalna.</p>
               <p>S predlogom zakona o ustanovitvi pokrajin je predlagano ustanovitev 13 pokrajin in
               določen poseben status Mesten občine Ljubljana. Ustanovitev pokrajin je podlaga za
               koncept pokrajin prejšnje vlade, ki je bil po opravljani analizi pokrajinski zakon,
               strokovno zavrnjen. Ključni razlog za strokovno zavrnitev tega koncepta pokrajin je
               bila predlagana členitev Slovenije.</p>
               <p>Omenjen je bil tudi posvetovalni referendum. Interpretacija rezultatov posvetovalnega
               referenduma je lahko takšna ali drugačna, odvisno, kdo jo interpretira. Kar skrbi
               mene, je to, da je bila udeležba okoli 10% in je prebivalstvo izrazilo plebiscitarno
               nezainteresirano za ustanovitev druge ravni lokalne samouprave. To je zame
               zaskrbljujoče. In vlada poleg tega, da bo dopolnila svoj predlog zakonodaje, da se bo
               poskušala uskladiti z vsemi deležniki, bo poskušala tudi zainteresirati domačo
               javnost, torej prebivalstvo, da bodo vedeli, zakaj pokrajine potrebujejo. Ker sedaj v
               veliki večini, če jih vprašate, vidijo v tem samo dodatne stroške administracije in
               nobene druge koristi.</p>
               <p>V primeru členitve Slovenije na predlaganih štirinajst pokrajin bi jih kar šest imelo
               manj kot 10 tisoč prebivalcev. Imele bi zelo skromen regionalni, razvojni in drug
               potencial. To pa med drugim zahteva zmanjšanje makroregionalnih pristojnosti, pomeni
               razdrobljenost regionalnih razvojnih potencialov in omejeno zmožnost gravitacijskega
               tekmovanja z močnimi in večjimi regijami in mesti sosednji držav. Vprašljivo je
               torej, če lahko take pokrajine delujejo učinkovito oziroma so finančno čim bolj
               avtonomne in samozavestne razvojne regije. Šibke pokrajine, številne s prevlado
               razvojno problematičnih območij, bi bile neenakopraven, močni državi še zelo podrejen
               parter. Izrazita regionalna razbitost Slovenije s številnimi pokrajinami bi torej še
               naprej omogočala nadaljevanje državne decentralizacije in z regionalizacijo ne bi
               dosegli tega, kar želimo, to je decentralizacijo Slovenije. In takega koncepta
               regionalizacije Vlade na podpira. V sedanjem kriznem obdobju se krepi spoznanje, da
               lahko zlasti pokrajine z dovolj velikim razvojnim kapitalom upajo na razvojni preboj,
               na trajnostni dvig blagostanja in kakovosti življenja.</p>
               <p>Skozi regionalno politiko in pokrajinsko zakonodajo je tako treba podpreti
               vzpostavljanje takšnih mehanizmov, ki bodo resnično omogočali skladnejši razvoj
               znotraj večje pokrajine in bodo preprečevali koncentracijo razvoja zgolj v njenem
               središču. Vlada meni, da je utemeljeno ustanavljanje velikih pokrajin, čemur je glede
               sprejemanja odločitev pokrajinskih organov z njihovo sestavo treba zagotoviti vpliv
               ožjih notranjih območij pokrajin. Zaradi navedenih razlogov Vlada Republike Slovenije
               ne podpira nadaljevanje obravnave tega zakona. Hvala.</p>
            </sp>
            <sp xml:id="SDZ5-Redna-14-2010-03-05.sp164">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Štefan Tisel v imenu Poslanske skupine SDS.</p>
            </sp>
            <sp xml:id="SDZ5-Redna-14-2010-03-05.sp165">

               <speaker>MAG. ŠTEFAN TISEL:</speaker>

               <p>Spoštovani gospod podpredsednik, spoštovani gospod minister s sodelavci, poslanke in
               poslanci! Poslanska skupina Slovenske demokratske stranke je v prejšnjem mandatu, ko
               je bila na vladi, pripravila projekt pokrajinsko zakonodajo, ki pa v Državnem zboru
               Republike Slovenije ni bila sprejeta. Ob ponovni vložitvi v parlamentarno proceduro
               računamo na premik v pozitivno smer. Zato bo Poslanska skupina Slovenske demokratske
               stranke Zakon o ustanovitvi pokrajin odprla.</p>
               <p>Sprememba ustave je bila v Državnem zboru Republike Slovenije sprejeta na seji dne
               20. januarja 2006, in sicer v členih 121, 140 in 143, kar je pomenilo podlago za
               sprejemanje pokrajinske zakonodaje. Maja 2007 je Vlada Republike Slovenije v
               državnozborsko proceduro vložila prvi paket pokrajinske zakonodaje, novembra 2007 pa
               drugega. 182 občin, kar pomeni, 86,7%, je podprlo ustanovitev 11 pokrajin, medtem ko
               za dve ni bilo soglasja. Predlog pa v Državnem zboru Republike Slovenije ni dočakal
               dvotretjinske podpore. Zakon o ustanovitvi pokrajin je bil zavrnjen v prvi
               obravnavi.</p>
               <p>Z uvedbo pokrajin bo prišlo do decentralizacije države, do enakomernejšega razvoja
               Slovenije in do bolj neposrednega odločanja državljank in državljanov o problematiki
               v svojem okolju. Uvedba pokrajin bo pomenila večjo možnost pridobivanja evropskih
               sredstev za razvoj tudi po letu 2013.</p>
               <p>Ustanovitev 14 pokrajin izhaja iz osnove, da imamo v Sloveniji že več kot desetletje
               12 statističnih regij in 2 tako imenovani subregiji. Regionalna členitev na 12
               pokrajin je sicer nastala že v 70. letih in jo je prevzel tudi Statistični urad.
               Uveljavlja in upošteva glavne družbenogospodarske slovenske regije. Pokrajina bi
               imela v povprečju 132 tisoč prebivalcev, kar je še primerljivo z evropsko členitvijo.
               Tako bi prebivalci imeli relativno blizu do pokrajinskega središča in bi pomenilo
               upravno, gospodarsko, kulturno, šolsko in v glavnem tudi zdravstveno, na sekundarnem
               nivoju, zaokroženost.</p>
               <p>Če še pogledamo, katere so predlagane pokrajine in njihovi sedeži, kajti sedeži
               pokrajinskih svetov in pokrajinske uprave so ponekod v istem mestu, če gre za neko
               središče, ki je širše uveljavljeno, ali pa v dveh različnih centrih, da so potem te
               pokrajine še bolj povezane oziroma so prebivalci bolj upoštevani. Celjska pokrajina
               ima sedež tako pokrajinskega sveta kot pokrajinske uprave v Celju.
               Dolenjsko-belokranjska ima sedež v Novem mestu. Gorenjska ima sedež pokrajinskega
               sveta na Bledu, sedež pokrajinske uprave v Kranju. Južnoprimorska ima sedež
               pokrajinskega sveta v Sežani, uprave v Kopru. Koroška pokrajina s sedežem
               pokrajinskega sveta v Slovenj Gradcu, uprave na Ravnah na Koroškem. Kamniško-zasavska
               pokrajina s sedežem pokrajinskega sveta v Trbovljah in pokrajinske uprave v Kamniku.
               Ta je morda najmanj posrečena kot zaokrožena poleg Notranjsko-dolenjske, kar je
               prvotno pomenilo osrednjoslovensko. Ta Notranjsko-dolenjska s sedežem pokrajinskega
               sveta v Ribnici in pokrajinske uprave na Vrhniki. Osrednještajerska pokrajina s
               sedežem v Mariboru, Pomurska pokrajina s sedežem pokrajinskega sveta v Ljutomeru in
               pa pokrajinske uprave v Murski Soboti. Posavka pokrajina s sedežem pokrajinskega
               sveta v Brežicah in pa pokrajinske uprave v Krškem. Savinjsko-šaleška pokrajina s
               sedežem pokrajinskega sveta v Mozirju in pa pokrajinske uprave v Velenju.
               Severnoprimorska pokrajina s sedežem pokrajinskega sveta v Idriji in s sedežem
               pokrajinske uprave v Novi Gorici. Vzhodnoštajerska pokrajina s sedežem pokrajinskega
               sveta v Ormožu in pokrajinske uprave na Ptuju. 14. pokrajino pa predstavlja Mestna
               občina Ljubljana.</p>
               <p>Občine, ki ležijo na meji pokrajin, imajo po zakonu možnost, da se v enem letu z
               referendumom odločijo za vključitev v sosednjo pokrajino. Za takšno odločitev pa je
               potrebno soglasje vsaj polovice občinskih svetov pokrajine, tako imenovane
               gostiteljice, kamor bi pač po novem pripadali.</p>
               <p>Kot je že omenjeno, Poslanska skupina Slovenske demokratske stranke podpira Predlog
               zakona o ustanovitvi pokrajin in želimo, da gre procedura dalje. Hvala.</p>
            </sp>
            <sp xml:id="SDZ5-Redna-14-2010-03-05.sp166">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Bogovič v imenu Poslanske skupine SLS.</p>
            </sp>
            <sp xml:id="SDZ5-Redna-14-2010-03-05.sp167">

               <speaker>FRANC BOGOVIČ:</speaker>

               <p>Lep pozdrav vsem, ki vztrajamo do konca, tako vam, spoštovani podpredsednik, minister
               s sodelavci, kolegice, kolegi!</p>
               <p>Nadaljujem tam, kjer je končal kolega, se pravi s podporo Predlogu zakona o
               ustanovitvi pokrajin. Kajti kot vemo, gre za paket, gre za paket, v katerem smo zelo
               aktivno sodelovali in tudi ta paket dokončno ustanavlja te pokrajine v takšnem
               obsegu, v takšnem številu, kot je bilo predhodno predstavljeno. Sam sem tudi trdno
               prepričan, da bi v Sloveniji, kot sem že pri prejšnjih predstavitvah dejal, morali
               stopiti na to pot že ob koncu leta 2008, da bi danes te pokrajine že delovale, da bi
               bile aktivne in da bi pomagale Sloveniji pri nadaljnjem razvoju; predvsem na tistih
               funkcijah, ker se tudi sam strinjam z mnogimi, ki opozarjajo, da bodo te večje
               razvojne funkcije postale problem, Če bomo imeli v Sloveniji zgolj to členitev na
               Slovenijo in na 210 občin. Zanimivo je tudi to, kar je v obrazložitvi tega zakona
               predstavljeno, kako smo tudi v marsičem primerljivi s kom drugim in tudi z veliko
               državo Nemčijo. Prav je, da se mi začnemo primerjati z Nemčijo, najprej s katero od
               deželnih vlad katere od dežel. Zagotovo je primerjava z Bavarsko, ki je tu notri,
               lahko na nek način tudi pogled kako tam stvari potekajo in kako so na nivoju
               Bavarske, potem "Landkreisov" in tudi občin "Gemeinde", stvari urejene. Zanimiv je
               tudi ta prikaz, kako se je tam skozi stoletja vse od 1852 leta, ko je bilo
               ustanovljeno 240 takšnih Landkreisov, je prišlo do nadaljnje delitve čez sto let
               oziroma leta 1919 na 143 in potem 1972. leta tudi na manjšo številko 72. To pomeni,
               da je takšen razvoj lokalne samouprave proces, ki se z leti spreminja. Sam sem tudi
               trdno prepričan, da če bi pokrajine ali v takšni obliki ali z dopolnjenimi predlogi v
               nadaljnjih obravnavah ustanovili, bi tudi v Sloveniji najbrž v nadaljevanju lahko
               videli, ali je treba kaj spremeniti ali se je treba za katero od pristojnosti, ki smo
               jih prej obravnavali, medpokrajinsko povezati. Ne vem, morda na področju visoko
               šolstva narediti, spet izhajam iz lastnega primera, nek visokošolski okoliš, ki bi
               zavzemal vso celjsko, posavsko, pa tudi dolenjsko regijo. Na ta način, sem trdno
               prepričan, da se bi te regije na nižjem nivoju hitro povezale in tudi s samo
               alokacijo sredstev, s samo alokacijo iskanja razvojnih priložnosti, predvsem pa, kar
               je pomembno, s prenosom odgovornosti za razvoj na nižji nivo, sem trdno prepričan, da
               bi Slovenija naredila velike razvojne premike.</p>
               <p>Zato v Slovenski ljudski stranki, še enkrat, podpiramo takšen predlog zakona o
               ustanoviti pokrajin kot ga imamo danes pred sabo. Mogoče je pri nekaj pokrajin je
               dejansko nekje na meji in bi mogoče bilo vredno se potruditi tudi v tej proceduri
               sprejemanja tega zakona še za kakšno premestitev ali kaj podobnega, če bi bila tudi
               na lokalnem nivoju takšna odločitev. Sicer pa mislim, da je zelo primerna podlaga za
               nadaljnjo obravnavo.</p>
            </sp>
            <sp xml:id="SDZ5-Redna-14-2010-03-05.sp168">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Bogdan Barovič bo predstavil stališče poslanske skupine SNS.</p>
            </sp>
            <sp xml:id="SDZ5-Redna-14-2010-03-05.sp169">

               <speaker>BOGDAN BAROVIČ:</speaker>

               <p>Metaforično lahko rečem, da smo zdaj tam, kjer se vse začne in tudi vse konča. Mi smo
               tudi že pri koncu in cela zgodba se je in se in se bo vrtela okoli števila pokrajin,
               okoli tega, kako se bodo te pokrajine imenovale, in potem se bo tisti krog, ki smo ga
               danes zjutraj začeli, tudi končal. Še enkrat poudarjam, da sem sam sodeloval pri
               pripravi tudi sprememb ustave zaradi regionalizacije. Takrat je Slovenska nacionalna
               stranka predlagala, da naj bi se število pokrajin, takrat dogovorjeno še pred ustavno
               spremembo, določilo dogovorno in se vneslo v ustavo kot ustavno določilo. Tega
               posluha takrat ni bilo in mislim, da se to danes še kako mogočno obrestuje. Dokaz
               temu je to, da je pripombe na število pokrajin in na imena pokrajin dalo kar nekaj
               čez 180 občin od 210, kar dokazuje, da imamo vsi, vključno z mano, različna videnja,
               različna mnenja, različne presoje. Saj po eni strani je bilo prijetno kramljati, kako
               smo se pravzaprav - konkreten primer bom povedal malo za hec - Kamničani in Zasavčani
               prepirali, ne o tem, kdo ni koga želel, ampak o tem, kdo je od nas rekel, da soseda
               ne želi k sebi. Tako je moj spoštovani kolega Smolnikar rekel: "Jaz sem bil prvi, ki
               sem rekel, da vas ne maram." In jaz sem rekel: "Mi smo bili prvi, ki smo rekli, da
               vas ne maramo." Pravzaprav to je primer neke ponesrečene povezave, ki je nastala
               zaradi tega, ker niso mogli oblikovalci umestiti neke sredine ali po
               fizično-geografskih, družbeno-geografskih značilnostih ali po demografskih. Kakor
               koli že, ta specifika je odigrala v tem pa ne tudi v drugih primerih - na primer, na
               Primorskem in tako naprej - svojo vlogo. Dejansko je 13 oziroma 14 pokrajin, s tem
               posebnim položajem Ljubljane, prevelika številka v vsakem primeru za dvomilijonsko
               Slovenijo. Razumem predlagatelje, da, če bi se takrat, glede na to, da smo bili tako
               daleč, poenotili in če bi se začela regionalizacija odvijati, če bi bil takrat -
               čejev je ogromno - posluh, bi mogoče danes te pokrajine zaživele. Lahko bi. Lahko pa
               bo v pripravi nova pokrajinska zakonodaja, ki jo bo ta ali pa prihodnja vlada
               pripravila, da bodo spet neki predlogi, kjer bomo zelo blizu, bi živelo, a
               zadovoljstva najbrž v celoti ne bo.</p>
               <p>V Slovenski nacionalni stranki smo gospodu ministru povedali, da sicer smo že v času
               oblikovanja NUTS nivojev, torej dveh pokrajin na evropskem nivoju, in potem, ko smo
               iskali na NUTS3 nivoju, dejali, da je za Slovenijo dovolj največ 3 pokrajine. Torej
               zahodna, osrednja in vzhodna. To so bili takrat prvi poskusi razumevanja. Kasneje smo
               velikokrat poudarili, da vidimo edino rešitev v imenih in oblikah pokrajin na trdnih
               zgodovinskih dejstvih, in sicer tako, kot je Slovenija bila že 100 in več let nazaj
               in tako kot bi bilo zgodovinsko in politično tudi prav, da bi Slovenija imela 5
               pokrajin. Gorenjsko, enotno Primorsko Koroško, Štajersko in Prekmurje oziroma
               osrednjeslovensko - ne osrednjeslovensko, slovensko pokrajino. Teh pet zgodovinskih
               pokrajin, ki se, tudi če jih povečamo ali pa zmanjšamo - enako so se v zgodovini
               dogajale. V Slovenski nacionalni stranki smo prepričani, da bi bila to edina prava
               delitev, povedali smo ministru, dali smo tudi takšen predlog in naš dogovor nekako
               je, da edino v temu primeru bomo sodelovali in podprli proces regionalizacije v temu
               delu vseh kompleksnih zakonov.</p>
               <p>Za konec, mislim, da je bilo poučno obravnavati danes vseh šest zakonov, kjer smo
               spoznali to vzročno - posledično povezanost. Ampak, naučili smo se mogoče nekaj iz
               tega, kar mislim, da je tudi dobro za Vlado, da pa vendarle iz vseh teh zakonov, ki
               so med seboj prepleteni ni povezani izstopa eden, ki je lahko osnova. Ta eden je
               Zakon o volitvah v pokrajine, ki je lahko popolnoma neodvisen, je pač zakon, ki je
               pripravljen zato, ko se bo regionalizacija, pokrajinizacija ali kakor koli želite se
               bo temu reklo, ali provincailizacija - da bomo imeli province. To bi bil en korak, če
               bi šli fazno in jaz mislim da... Dobro, razumem pa tudi to vlado, če hoče delati v
               paketu, ampak ta paket bo, po moje, to je pa zdaj čisto dobronamerno opozorilo,
               doživel - še enkrat pravim - enako usodo kot ta paket. Ker ne nazadnje bomo prišli do
               enega od petih ali šestih zakonov, s katerim ne bomo zadovoljni in ta bo vezan na
               vseh ostalih pet ali šest novih zakonov tako, da bomo pravzaprav potem spet vse
               porušili. Mogoče bi bilo dobro začeti tako, da bi sprejeli zakon o volitvah v
               pokrajine, splošen, in potem postopno nadaljevali s sprejetjem zakona, čeprav smo
               takoj pri ostalih, ki pa so med seboj vezani.</p>
               <p>Mislim, da bo treba največ dela - če že pri tistem delu, kjer se bodo prinašale
               pristojnosti, kjer bo treba jasno opredeliti, ali bo to enotirni ali bo to dvotirni
               sistem, katere upravne funkcije države bodo v celoti in morajo ostati v celoti -vsaj
               mislim, da obramba, notranje ministrstvo, zunanjepolitične aktivnosti, za ostale
               stvari še ne vem, nisem toliko uk - za vse ostale prenose bi bilo pa treba zelo
               natančno opredeliti. Z zelo natančno opredelitvijo lahko tudi na natančno oblikujemo
               zakon o financiranju pokrajin in naredimo finančno konstrukcijo. Vse skupaj pa bo sem
               prepričan, mogoče šele po letu 2013, ko se bo - upam pa, da se bo - izkristalizirala
               ekonomska, gospodarska, fiskalna in monetarna politika države Republike Slovenije.
               Tako mislim, da po današnji razpravi bomo našli neko državotvornost, ki bo našla
               skupno rešitev ker pa ste kolegi poudarjali in se z vami popolnoma strinjam: edini,
               ki imajo pravico o tem odločati in reči svoj jasen ja ali ne, so pa Slovenke, in
               Slovenci ne pa mi. Hvala lepa.</p>
            </sp>
            <sp xml:id="SDZ5-Redna-14-2010-03-05.sp170">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo predstavitev stališč poslanskih. Besedo ima gospod Marijan
               Pojbič, v imenu predlagatelja.</p>
            </sp>
            <sp xml:id="SDZ5-Redna-14-2010-03-05.sp171">

               <speaker>MARIJAN POJBIČ:</speaker>

               <p>Spoštovani predsedujoči! Najprej bi moral povedati naslednje. Gospod minister, nekaj
               me je zmotilo pri vaši razpravi, in sicer naslednje. Povedali ste, da sedaj imate
               skupino strokovnjakov, ki pripravljajo to zakonodajo. To ste rekli. Torej, če vas
               prav razume, gospod dr. Ivan Žagar v prejšnji vladi in njegova skupina, ne vem, če je
               kdo izmed ljudi danes tukaj, ki je takrat z njim sodeloval in pripravljal to
               zakonodajo, potem po vaši oceni niso bili strokovnjaki. Ker če vi trdite, da sedaj
               zakonodajo pripravljate strokovno, na strokovnih podlagah, torej prejšnja vlada
               oziroma prejšnja skupina, tista, ki je to zakonodajo pripravila, pa je bila na ne vem
               na kakšnih podlagah potem. To se pa res sprašujem. Kaj mislite, da je dr. Ivan Žagar
               kaj manj sposoben od vas, gospod minister! To se mi pa zdi malce preveč. Res malce
               preveč.</p>
               <p>Govorili ste, da je bil referendum slabo obiskan. Zelo dobro veste in zelo dobro se
               spoznamo vsi, kako Slovenci radi obiskujejo in hodijo na referendume. Veste, kaj je
               najpomembneje? Odločajo tisti, ki na referendum pridejo, in tisti, ki so prišli na
               referendum, so z veliko večino podprli predlagane rešitve. Z veliko večino! V večini
               primerih z veliko večino. Torej, ta vaša trditev zagotovo ne drži. V to sem
               prepričan. In točno veste, da so referendumske odločitve so pozitivne, ker pozitiven
               učinek referendumske odločitve je tisti, za katerega so volivke in volivci, ki so
               prišli na referendum, se odločali, torej tisti, ki dosegel torej najvišji odstotek.
               In pri tem referendumu je zagotovo, da so se ljudje odločili za rešitve, ki so bile
               predlagane na tem referendumu.</p>
               <p>Ko sem bral vaše stališče, ki ste ga pripravili in ki je negativno, kar je bilo
               logično, ste zapisali naslednje, citiram: "Prav v dosedanjem kriznem obdobju se krepi
               spoznanje, da lahko zlasti pokrajine z dovolj velikim razvojnim kapitalom upajo na
               razvojni preboj, na trajnostni dvig blagostanja in kakovost življenja. V primeru
               členitve Slovenije na predlaganih 14 pokrajin pa bi jih kar 6 imelo manj kot 100.000
               prebivalcev in zelo skromen razvojni in drugi potencial. To pa med drugim prinaša
               nujnost zmanjšanja predvidenih makroregionalnih pristojnosti, razdrobljenost
               regionalnih razvojnih potencialov, omejeno zmožnost gravitacijskega tekmovanja z
               močnimi in večjimi regijami in mestnih sosednih držav ter vprašljivost učinkovitega
               delovanja pokrajine kot finančne čim bolj avtonomne samozavestne evropske razvojne
               regije. Številne šibke pokrajine s prevlado razvojno problematičnih območij bi bile
               po vsej verjetnosti neenakopraven, močni državi še vedno zelo podrejen partner,
               izrazita regionalna razvitost Slovenije s številnimi pokrajinami bi torej še naprej
               omogočala sicer bolj subtilno nadaljevanje državne centralizacije."</p>
               <p>Pred nekaj časa nam je poslal v Državni zbor svoje videnje regionalizacije gospod dr.
               Čelan. To je član LDS-a in župan občine Ptuj. Zapisal je naslednje: "Členitev
               Slovenije na 14 pokrajin. Trenutni predlog Vlade Republike Slovenije, ki je nastal na
               podlagi zakona o spodbujanju skladnega regionalnega razvoja. Predlog odraža najbolj
               verodostojno inačico trenutnega stanja v državi. Vseh 14 predlaganih pokrajin ima
               izdelane dolgoročne razvojne programe, ki so osnova za pospeševanje enakomernejšega
               razvoja v Sloveniji. V Sloveniji praktično ne obstaja politične stranke, ki v lastnem
               programu ne podpira regionalizacije Slovenije. Velika večina strank je v dosedanjem
               času sodelovala pri nastajanju zakona o spodbujanju skladnega regionalnega razvoja,
               ki je Slovenijo razdelil na 12 statističnih regij in dve funkcionalno zaključni
               regiji. V letu 2004 je tedanja vlada zakon o spodbujanju skladnega regionalnega
               razvoja spremenila in statistične ter funkcionalno zaključene regije spremenila v 14
               razvojnih regij. S tem je členitev Slovenije na 14 pokrajin postala politična in
               hkrati že delujoča stvarnost." Pod poglavjem 74 je zapisal še naslednje, citiram:
               "Velikost teritorija in njena razvojna učinkovitost. Hipoteza nekaterih
               strokovnjakov, da je velikost predpogoj za kreativno ustvarjalnost, je naravnost
               smešna. Če bi bilo temu tako, potem bi bile vse majhne države, kot so Irska, Finska
               in tako dalje na zadnjem mestu v pokazalcih razvitosti, Kitajska pa bi morala daleč
               prekašati cel svet po razvojnih kazalcih. Slika pa je ravno obratna. Po logiki
               velikosti teritorijev in številu prebivalstva je torej treba Slovenijo ukiniti kot
               državo, ker po tej logiki predstavlja srednje veliko predmestje večjih evropskih
               mest. Kljub navedenemu imamo državo z vsemi svojimi značilnostmi in posebnostmi, ki
               preprosto ne morejo biti enake, kot to velja za sto- in večmilijonske narode. Zato so
               trditve nekaterih strokovnjakov, da velikost države ni pomembna za ekonomski razvoj,
               majhnost pokrajine pa celo lahko zavira razvoj, naravnost smešne. Še bolj pa me
               presenečajo nekatere izjave županov in županj, ki vidijo rešitev Slovenije v čim
               večjih pokrajinah, hkrati pa njihove občine po teritoriju in številu prebivalstva ne
               dosegajo niti srednje velike ulice v večjem mestu. Brez velike modrosti je mogoče v
               Sloveniji dokazati, da velikost občin zelo malo vpliva na razvojno uspešnost. V
               vsakodnevni praksi je moč videti zelo uspešne primere razvoja v zelo majhnih občinah
               in mnoga razvojna mrtvila v večjih občinah. Jutri bo popolnoma enako v pokrajinah. Od
               sposobnosti tam živečih ljudi in njihove kreativnosti bo torej odvisen njen razvoj in
               ne od velikosti teritorija." In citiram še en odstavek: "Obseg in meja bodoče
               pokrajine morata zajemati zgolj tiste ljudi, ki čutijo pripadnost temu prostoru in
               želijo z njim upravljati. Pri tem si morajo znati pozitivno odgovoriti na vprašanja,
               zakaj pri razvoju sodelovati, kaj naj počno in kako naj to počno."</p>
               <p>In za zaključek: "Iz zgoraj navedenih ugotovitev izhaja, da je treba ustanoviti
               prvenstveno takšne pokrajine, ki bodo služile pospeševanju razvojne odličnosti. To je
               možno optimalno doseči z ustanovitvijo najmanj 11 pokrajin z osrednjimi
               gravitacijskimi središči mestne občine. V Sloveniji praktično ne obstajajo politične
               stranke, ki v lastnem programu ne podpirajo regionalizacije Slovenije. Velika večina
               strank je v dosedanjem času sodelovalo pri nastajanju zakona o spodbujanju skladnega
               regionalnega razvoja, ki je Slovenijo razdelil na 12 statističnih regij in 2
               funkcionalno zaključeni regiji. V letu 2004 je tedanja vlada zakon o spodbujanju
               skladnega regionalnega razvoja spremenila na statistične ter funkcionalno zaključene
               regije, spremenila v 14 razvojnih regij. S tem je členitev Slovenije na 13 pokrajin
               postala politična in hkrati že delujoča stvarnost. Členitev Slovenije na 6 ali 8
               pokrajin pa povzroča številne antagonizme, tako pri doseganju razvojnega kot tudi
               političnega konsenza. Imeti v pokrajini 4 mestne občine in hkrati 80 manjših občin,
               zagotovo vodi do ´lizbonskega paradoksa´ na pokrajinskem nivoju." Torej to je zapisal
               dr. Čelan, župan Mestne občine Ptuj. In spoštovani minister, prepričan sem, da s tem,
               kar je tukaj zapisal dr. Čelan, jasno izhaja, da to, kar trdite vi in argumente, ki
               jih vi uporabljate, da je 14 pokrajin preveč, ne drži. S tem je marsikaj povedanega.
               Se pravi, še kako je pomembno, še kako je pomembno, če je ta država razdeljena na 14
               pokrajin, ker je tudi zelo jasno utemeljil, zakaj je to potrebno in zakaj je to
               tisto, ki bo verjetno optimalna rešitev za to, da bomo lahko prišli do
               regionalizacije v državi Republiki Sloveniji. Meni se zdi, da za to, da ne pridemo
               koraka naprej pri regionalizaciji, ni toliko na vladi in pa vladni koaliciji,
               predvsem je v lobijih, ki prihajajo iz ozadja. Ti ključni lobiji pa, seveda,
               prihajajo z ministrstev, iz agencij in od tam, kjer si nikakor ne želijo
               decentralizacije države. Nikakor ne želijo, ker želijo še naprej uživati, malo
               delati. Seveda, nadzori so zelo slabi. Vprašajte Slovenke in Slovence, ki prihajajo
               na ministrstva reševat tako ali drugačno problematiko. Vprašajte malo, pojdite malo
               med ljudi, pa boste videli! Ljudje pravijo, da je katastrofa. Enostavno jih pošiljajo
               od vrat do vrat in če nimaš zvez - to je pa najslabše, kar sem lahko slišal od večine
               ljudi - ne moreš uspeti oziroma doseči ničesar. To je problem te države in to ni
               smešno. To je velika resnica. To so problemi, s katerimi se srečuje večina državljank
               in državljanov Republike Slovenije. Večina državljank in državljanov Republike
               Slovenije nima zvez, nima prijateljev takšnih, ki bi jim omogočali, da lahko določene
               probleme, ki so še kako izpostavljeni na periferiji, tam, kjer je razvitost zelo
               nizka, da bi lahko situacija bila za njih enako rešljiva, kot je to v mestu
               Ljubljana, kjer je praktično tudi razvitost za 30% večja kot v večini ostalih regij.
               Prepričan sem, da samo regionalizacija je lahko tista, ki bo pripeljala do
               skladnejšega regionalnega razvoja države, in to na tak način, da se bodo z države
               prenesle pomembne pristojnosti, denar in tudi ljudje z ministrstev in potem ne bo
               treba veliko in govoriti in zganjati demagogijo, da bo ne vem koliko sredstev
               potrebno za to, da bo lahko regionalizacija zaživela. V prejšnjem mandatu je vlada
               pripravila, jaz sem prepričan, izjemno, izjemno kvalitetno in dobro zakonodajo tudi
               na tem področju. Iz te zakonodaje je bilo jasno razvidno, kako si tista vlada
               zamišlja decentralizacijo te države. In verjemite mi, dalj časa bomo to zadevo vlekli
               v situaciji, kot zdaj je, večja bo razlika med regijami. Večja bo razlika. To pa
               nikakor ni v interesu tistih, ki sedimo v Državnem zboru. Nikakor ne more biti in
               ni!</p>
               <p>Vi, gospod minister, prihajate iz Prlekije, če se ne motim in ste tam lahko
               povprašali, kakšna razlika je med razvitostjo tiste regije in razvitostjo ljubljanske
               občine. In že v tem mandatu je bil sprejet zakon, ki ste ga vi sforsirali, da
               Ljubljana ima še vedno premalo denarja in da je treba iz proračuna dati še več, da se
               bo lahko Janković smejal in počenjal to, kar počenja. Gradi stadion in vse tisto, kar
               sodi zraven, neke trgovske centre in vse to in tako naprej, ki absolutno v tem
               trenutku v Sloveniji, v tej kritični situaciji, ko ljudje nimajo iz česa živeti, ni
               potrebno. To je potrata denarja in to davkoplačevalskega, ne to njegovega. Če bi to
               šlo iz njegovega osebnega žepa, hvala bogu, zaradi mene naj počenja, kar hoče. Ampak,
               ko pa gre iz našega žepa, iz denarja, ki ga ustvarjajo tisti, ki imajo 550 evrov
               plače, potem pa se moramo v Državnem zboru zamisliti. Potem se moramo v Državnem
               zboru zamisliti. In to je še vse kako povezano z regionalizacijo!</p>
               <p>Če bi bile vzpostavljene regije, bi veliko veliko sredstev prišlo iz določenih virov
               direktno na regije. Ne bi potrebovali posrednika ministrstva, tako kot se zdaj to
               dogaja. To so tisti ključni problemi, ki jih je nujno treba rešiti in bi jih lahko
               rešili z drugo stopnjo lokalne samouprave, torej z regionalizacijo. In nikakor nočemo
               prisluhniti tistemu, kar želijo ljudje. Seveda, če boste vi ljudem nonstop govorili,
               da bo regionalizacija prinesla samo stroške državljankam in državljanom, mi
               verjemite, potem zagotovo nikoli ne bodo glasovali za to. Ravno tisti, ki ste
               odgovorni, to je Vlada in koalicija, bi morali ljudem povedati, kaj bodo s tem
               pridobili - in jaz sem prepričan, da bodo pridobili bistveno več kot pa izgubili.
               Ampak, če ne želiš nečesa storiti, potem je čisto vsak izgovor pravšnji, čisto vsak.
               In gospod minister, verjemite mi, v tem mandatu regij ne bo. V tem mandatu regij ne
               bo. Na način, kot ste se jih vi lotili, zagotovo ne. Tudi sem prepričan, da tisti, ki
               predlagate danes tri, štiri ali pa pet regij, boste morali povedati, katero izmed
               regij boste izločili. Vi boste morali povedati. In gospod Kontič bo moral povedati,
               da Savinjsko-šaleška več ne more biti regija. Bo moral povedati svojim volivkam in
               volivcem. In upam, gospod Kontič, da boste imeli toliko nekega tistega vašega, da ne
               bom rekel česa, da boste to sposobni ljudem povedati. Če ste tako, če ste tukaj tako
               zgovorni in trdite, da to, kar je prejšnja vlada predlagala, ni normalno in ni prava
               rešitev in je regijska razdelitev te države preštevilčna. Prav tako tukaj sedi na
               moji levi strani Miro Petek, jaz sem prepričan, da bo on z velikim veseljem lahko
               vedno svojim ljudem, od koder prihaja, povedal, da bo storil čisto vse Slovenska
               demokratska stranka tudi - za to, da bo tudi Koroška imela svojo regijo. Zato pa,
               dragi kolegi, lahko je biti pameten, ko pa je treba poiskati konkretne rešitve in
               predlagati konkretne rešitve takrat pa nastopi problem. In ko boste to dilemo
               razčistili, znotraj vlade in vladne koalicije, katere regije izločiti iz spiska,
               potem, verjemite mi, ne bo nikakršnih problemov ustanoviti regije. Nikakršnih
               problemov ustanoviti regije! Ampak tako, kot sedajle ta vladna koalicija funkcionira,
               še naslednjih dvajset let ne bo prišlo do rešitve. Še o tistih najbolj ključnih
               stvareh se ne morete dogovoriti, kako še bi se lahko dogovarjali o tako pomembnih
               strateških stvareh, kot je regionalizacija te države ali pa - sploh ne vem, če tako
               razumete. Po mojem, nekateri zagotovo, nekateri ja, večina pa zagotovo ne.</p>
               <p>Zato sem prepričan, da je zakonodajo, ki jo je predlagala Slovenska demokratska
               stranka, jo je predlagala izjemno resno, zelo odgovorno in se zaveda, da še kako
               potrebujemo drugo stopnjo lokalne samouprave, zato da se bo ta država začela skladno
               razvijati. Ne potrebujemo pa rešitev, ki jih predlaga gospod Janković, ne potrebujemo
               takih, ki delajo stadione in trgovinske centre z davkoplačevalskim denarjem. Če bi
               tisti denar usmerili za tiste stroške, ki jih je nujno treba pokriti, zato da bodo
               regije funkcionirale, bi ta zadeva bila enostavno rešljiva. Ampak prioriteta te
               koalicije, prioritete te vlade gredo v napačno smer. Res, so skregane z osnovno
               življenjsko logiko. In verjemite mi, državljanke in državljani že po anketah
               ocenjujejo sposobnost in kvaliteto te oblasti in si poglejte, pa bi se morali
               zamisliti, če se še niste. Upam, da bo to, kar smo danes predlagali in ta dan, ki smo
               ga danes porabili tukaj, poučen za Vlado in to vladno koalicijo. To trdim
               dobronamerno. Mi v Slovenski nacionalni stranki nismo nikoli trdili, da se nismo
               pripravljeni pogovarjati in skupaj z vladno koalicijo iskati rešitve, ko gre za
               strateške rešitve in prihodnost te države. Čisto vse, kar je ta vlada pozitivnega
               predlagala, smo v tem mandatu podprli. Čisto vse! Čisto vse, kar je bilo v korist
               državljank in državljanov Republike Slovenije. To, kar smo mi predlagali, poleg vseh
               tistih ukrepov, ki smo jih predlagali v preteklosti, v tem letu in pol, je tudi ta
               projekt enako ovrednoten in se zavedamo v Slovenski demokratski stranki, da je nujno
               potreben. Zato seveda pričakujem od te vlade, da boste le poskušali svoje poslanke in
               poslance prepričati, da bi pa le to zakonodajo bilo pametno podpreti ali pa jo vzeti
               kot nek vzorec, na katere bi se pa dalo še dograditi in izboljšati tisto, za kar pač
               mogoče vi ocenjujete, da v tej zakonodaji ni najboljše zapisano. Jaz sem pa
               prepričan, da je ta zakonodaja, ki jo je pripravila prejšnja vlada, daleč največ, kar
               je lahko katera vlada storila. Od leta 1998 naprej skozi vse vlade, ni bilo praktično
               narejeno ničesar, razen nekih študij. Razen prejšnja vlada, ki je prišla z vsemi
               zakoni in kvalitetno pripravljenimi. Če je od 210 občin okrog 190 občin podprlo ta
               predlog štirinajstih regij, potem, dragi moji, ne more biti s tem predlogom nič
               narobe. Torej predlog je bil strokovno, kvalitetno in odlično pripravljen. Ampak je
               šlo za politično nagajanje tistih lobijev in tistih struktur, ki si v tej državi ne
               želijo decentralizacije. To je ključno in edino vprašanje in ko boste v tej vladni
               koaliciji na to odgovorili, potem problema z regionalizacijo v tej državi ne bo.
               Upam, da ste razumeli to, kar smo vam danes želeli povedati dobronamerno in v korist
               državljank in državljanov Republike Slovenije. Hvala.</p>
            </sp>
            <sp xml:id="SDZ5-Redna-14-2010-03-05.sp172">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-14-2010-03-05.sp173">

               <speaker>DR. HENRIK GJERKEŠ:</speaker>

               <p>Hvala, spoštovani predsedujoči. Spoštovane poslanke, poslanci. Sem poskušal razumeti
               to, kar ste mi želeli oziroma ste mi povedali. Čeprav sem včasih zgubljal rdečo nit
               med mislimi, ki so bile okrašene s prispodobami ali pa tudi ne prispodobami. Hkrati
               je v treh minutah zdaj, ko sem poslušal razprave, bilo povedano enkrat, da v tem
               mandatu ne bodo pokrajine sprejete, čez dve, tri minute pa, da pač opozicija vse
               dobre vladne predloge je do zdaj in tudi bo sprejela. Kako vemo, da bo naš predlog
               slab? Kako vemo, da je vaš predlog najboljši? Tule vedno obstaja dilema, dilema
               obstaja med dvema parametra, med populacijsko in ekonomsko močjo pokrajine in med
               prilagoditvijo lokalnim in regionalnim potrebam in interesom prebivalcev. V zvezi s
               prvo točko lahko navedemo še skromnejši državni aparat oziroma cena državne uprave
               drugega nivoja lokalne samouprave, pod drugo točko pa še večjo povezanost zemlje in
               pogosta naravna zaokroženost. Vendar, kako ugotoviti, kaj je najboljša varianta, ki
               naj jo ponudimo Slovenkam in Slovencem oziroma najboljša varianta, okoli katere se
               bomo uskladili, ker moramo povedati jasno, da okoli predloga, o katerem danes
               razpravljamo, nismo usklajeni. Zato še enkrat ponavljam, da je zdajšnja vlada
               ustanovila oziroma pristopila s strokovnimi podlagami h temu predlogu, ustanovila
               strateški svet, predsednik Vlade ga je ustanovil, strateški svet za regionalizacijo,
               ki je vseboval člane, kompetentne člane na temu področju v slovenskem prostoru.</p>
               <p>Strateški svet se je srečal trikrat, razpravljal, podal izhodišča za optimalno
               regionalizacijo Slovenije in hkrati ugotovil, da je dokončna členitev Slovenije
               politični proces. Podal je strokovne podlage in ugotovil, da je ustanovitev pokrajin
               politični proces, kar je, kar je postal v vseh teh letih večih poskusov.</p>
               <p>In kot je bilo očitano, da pravimo, da prejšnji predlog oziroma ta predlog, o katerem
               danes razpravljamo, ni strokovno utemeljen. Ni! Strateški svet je ugotovil, da je
               predlagana členitev na trinajst oziroma štirinajst pokrajin strokovno neutemeljena.
               To, da je dr. Žagar doktor tehnične znanosti, da je dr. Gjerkeš doktor tehnične
               znanosti, to najbrž ne potencira enega ali drugega predloga, torej tega, ki ga danes
               obravnavamo, in drugega, ki ga bomo čez nekaj časa, na strokovnem nivoju. Ne!
               Pomembno je, kdo poda strateške odločitve, tako bivši minister Žagar, s katerim sem
               se, mimogrede, pogovarjal tudi o tej tematiki in sva prišla do nekaterih zelo
               zanimivih zaključkov. Sva koordinatorja, da dobiva čim boljši predlog, čim boljšo
               strokovno utemeljitev od členitve, do financiranja, do prenosa pristojnosti. In
               strokovni, strateški svet, ustanovljen po predsedniku zdajšnje vlade, je ugotovil, da
               členitev, o kateri se danes pogovarjamo, ni optimalna.</p>
               <p>Tudi argumentacija, ki smo jo dolgo časa poslušali, dr. Čelana in je bila podana z
               argumentom, da je član LDS-a, še ne pomeni, da je korektna in strokovno optimalna. Je
               ena od argumentacij. In ko smo se srečali z župani na vseslovenskem srečanju na Brdu,
               je bilo več predlogov, ki so jih župani podali, in mislim, da niti dva nista bila
               enaka. To kaže na težavnost politične odločitve o členitvi Slovenije. Ne kaže pa, da
               strokovna členitev ni tako problematična. Samo zavedati se je moramo, samo sprejeti
               jo moramo in se začeti na osnovi strokovnih izhodišč pogajati in iskati politično
               voljo.</p>
               <p>Rad bi omenil še naslednje. Večkrat je bilo rečeno, da bodo kohezijska sredstva
               oziroma evropska kohezijska politika bistveno bolj gladko potekala, če bomo imeli
               pokrajine. Pokrajine niso neposredno povezane z evropsko kohezijsko politiko. Za to
               imamo statistične regije, imamo NUTS2 in NUTS3 nivoje, tako da glede tega ne v tej
               finančni perspektivi ne v naslednji finančni perspektivi, za katero se bodo v kratkem
               začela pogajanja, ne bo bistvenih sprememb, tudi če bi prišli v tem času do pokrajin.
               Smo pa prejšnji teden dobili zanimivo pismo iz Eurostata, kjer nas pozivajo oziroma
               nam svetujejo, da 12 statističnih regij zmanjšamo na 4. Sicer je to bil neobvezujoč
               nasvet, vendar sledi trendom v evropskih državah. Nismo še odgovorili.</p>
               <p>Naj zaključim. Usoda pokrajinske zakonodaje, pri čemer upam, da bodo takrat, ko se
               bomo tu pogovarjali o usklajenem predlogu, argumentacije tudi z vaše strani enake. In
               verjamem, da bo takrat, če bo, seveda, predlog usklajen, enaka. Danes sem že večkrat
               povedal, da sem je bil prav vesel oziroma sploh ni bilo česa ponavljati, če bi se
               danes pogovarjali o usklajenem predlogu. Ni pa usoda Slovenije zapečatena s tem, če
               pokrajin ne bomo ustanovili. Za usodo Slovenije in njenih prebivalcev je bistveno, da
               naredimo kvaliteten zakon o skladnem regionalnem razvoju, ki lahko vsebuje kot
               razvojne institucije tako razvojne institucije v zdajšnjih statističnih regijah ali
               pa v kasnejših pokrajinah oziroma območjih, če bolj razdrobimo pokrajine. In ta zakon
               o skladnem regionalnem razvoju na vsak način bo, in to zelo v kratkem, ker je zelo
               potreben, kar smo ugotovili tudi danes, ko smo se pogovarjali s predstavniki Bele
               krajine in Kočevskega. Razmere so pereče, ne samo pri njih, tudi drugje, v nekaterih
               drugih regijah v Sloveniji in to je projekt, ki je vrhunske prioritete za Vlado v tem
               trenutku. In to je projekt, torej predlog zakona, ki bo vložen pred parlamentarnimi
               počitnicami, in to je tudi predlog oziroma projekt, o katerem se bomo morali prej
               pogovarjati.</p>
               <p>Vsebuje pa tudi elemente, zelo prepoznavne elemente, ki bodo, vsaj predvidevamo tako,
               vključeni v naš predlog pokrajinske zakonodaje in kjer bo zelo jasno in eksplicitno
               vidno, da sploh ni pomembno, koliko pokrajin imamo. Hvala.</p>
            </sp>
            <sp xml:id="SDZ5-Redna-14-2010-03-05.sp174">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miro Petek.</p>
            </sp>
            <sp xml:id="SDZ5-Redna-14-2010-03-05.sp175">

               <speaker>MIRO PETEK:</speaker>

               <p>Hvala lepa za besedo. Spoštovani vsi, ki še vztrajate tukaj.</p>
               <p>Sam nisem že dolgo dobil toliko telefonskih klicev in elektronske pošte kot takrat,
               ko se je v medijih pojavil zemljevid s členitvijo Slovenije na pokrajine. Tri
               variante in nikjer ni bilo Koroške. Koroška se je v dveh variantah znašla v neki
               čudni savinjski regiji, nezgodovinski, invalidni regiji, nestrokovni regiji,
               nestrokovni členitvi.</p>
               <p>Ko sva se pred volitvami z gospod Irmo Pavlinič Krebs srečevala na predvolilnih
               zborih, je moja kolegica Irma zagovarjala, da Koroška mora biti svoja pokrajina,
               Ravne mora biti glavno mesto Koroške. Zanimivo. Jaz sem mislil, da je vstopila že v
               našo stranko. Ravno taka stališča imamo mi - kje so zdaj njena stališča? Sedi v
               Vladi, sedi v kabinetu. Naš zakon vsebuje to Koroško pokrajino. Spoštovani gospod
               minister, jaz mislim, da je bolje, da ne hodite s kakšno členitvijo v ta Državni
               zbor, če ni na tem zemljevidu Koroške regije. Res je, Koroško radi spoznate takrat,
               ko prinesemo z olimpijade kakšne kolajne ali pa, če je treba na Koroško izvoziti
               kakšno afero, sicer je pač Koroška nekje na robu naše države in se malokdo zanima
               zanjo. Res je tudi to, da je Koroška mala regija, danes smo že to slišali. To je 74
               tisoč prebivalcev.</p>
               <p>Treba se je vprašati, zakaj je Koroška tako mala. Pred 90-imi leti smo izgubili enega
               najlepših del slovenskega ozemlja s plebisciti in tega se bomo letos spominjali, teh
               dogodkov in zanimivo je, da so pač takrat večinoma Slovenci bili za Avstrijo, poleg
               Avstrijcev, ker so se bali Srbov. Drugič smo izgubili Koroško leta 1945. Zavezniške
               sile in partizani so že bili na Koroškem, pa so zmagovalci, velesile, dali ta del
               Koroške nazaj Avstriji, ki takrat na nek način sploh ni obstajala, ker je bila
               okupatorska sila. Takrat zaradi tega, ker se je pač Jugoslavija odločila, da gre po
               poti komunizma, ne pa neke demokracije in svobodnega trga. Že iz zgodovinskega vidika
               Koroška mora biti samostojna regija, da ne omenjam drugih razlogov, kot je geografska
               zaokroženost, kot je neka geografska osama od Hude luknje naprej, da ne govorim o
               tem, da živimo v izraziti prometni osami. In če Koroška ne bo samostojna pokrajina,
               potem bomo o Koroški govorili samo še o neki Karantaniji, o nekem zgodovinskem mitu.
               Imeli bomo pa koroško deželo, Koroško na drugi strani meje. In kaj takega si
               Slovenija enostavno ne sme privoščiti. To bi bilo nasilje nad voljo Korošcev, ki so
               na referendumu odločili, da naj bo Koroška samostojna regija. Dejstvo je, da s tem,
               kar se sedaj pojavlja v javnosti, ta vlada enostavno to pokrajino ignorira. Imamo
               zakone za Prekmurje, govorimo o razvojnem svetu za Belo krajino, sprejemamo
               zakonodajo o glavnem mestu Slovenije, Koroška pa se kot regija na nek način ukinja.
               Posledice politike te vlade so za Koroško zelo velike.</p>
               <p>Februarja 2008 je bilo na Koroškem 2.690 brezposelnih. Februarja 2010 jih je 4.092.
               Razumem radeljskega župana, da ga danes ni tukaj. Mislim, da so mu včeraj ukinili eno
               tovarno Preventa v Radljah ob Dravi in seveda bo imel tam velike težave. Razumem tudi
               slovenjgraškega župana, da ga danes ni tukaj. Mora preprečevati tiste roparske
               barone, ki so si ustvarili premoženje v Slovenj Gradcu in ga sedaj selijo na razne
               kraje, delavce pa pošiljajo na cesto. Hočem reči, da so razmere na Koroškem izredno
               resne in če bi imeli pokrajino, bi te razmere lažje pa samostojneje urejevali.
               Železnica, kolikor jo je na Koroškem še ostalo, se počasi ukinja. Danes so me klicali
               koroški železničarji, da se ukinja železniška povezava od Prevalj do Pliberka. Seveda
               ti potniški vlaki do Pliberka niso polni, so prej zelo prazni kot pa polni. Toda ta
               povezava je pomembna tudi za tovorni promet. Metal Ravne gradi logistični center v
               Pliberku, ker tam dobi zemljišče po 3 evre za kvadratni meter in ta železnica je za
               to podjetje izjemno pomembna. Prvo leto oblasti je prišlo na Koroškem do ukinitve
               notarjev, ki smo ga po zelo težkih bojih dobili - govorim o Koroški, tistem ožjem
               delu, to je Mežiška dolina, Ravne na Koroškem, seveda notarja sta bila prej dva v
               Slovenj Gradcu - in kot koalicija tudi niste dopustili, da bi na Ravnah dobili svojo
               sodno oblast. Rekli ste, da je to neupravičeno in še bi lahko naštevali.</p>
               <p>Skratka, mojega glasu, dokler sem v tem parlamentu, ne bo za nobeno členitev
               Slovenije na pokrajine, kjer ne bo Koroške regije in rečem vam, da lahko računate na
               Koroškem tudi na kakšno državljansko nepokorščino, če bo vladajoča koalicija to
               pokrajino tlačila k Celju, Mariboru ali kamor koli drugam. Zato skromen predlog:
               Vlada naj ugasne tisti svoj semafor, ker vsaj Korošcem ta semafor nič ne koristi. Naj
               si uredi krožišče, rondo, ker se itak vrti v lastnem krogu svoje nesposobnosti.</p>
            </sp>
            <sp xml:id="SDZ5-Redna-14-2010-03-05.sp176">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Vinko Gorenak.</p>
            </sp>
            <sp xml:id="SDZ5-Redna-14-2010-03-05.sp177">

               <speaker>DR. VINKO GORENAK:</speaker>

               <p>Hvala lepa. Me prav veseli, da še vztrajamo nekateri, ampak eni govorimo, drugi pa
               auuu, auuu, uuu delajo tam na nasprotni strani. Ne vem, ali nimajo česa povedati -
               ali kaj? V redu, pojdimo k temi. Mene moti na nek način to, da praktično cel dan
               nimamo v tej dvorani na tej strani nikogar. LDS, Zares - nikogar ni! LDS pa Zares, vi
               niste ... Hvala lepa. Torej, ste iz sredine, niste pa iz LDS in Zares, o njih sem
               mislil govoriti. Zakaj? Zaradi tega, kar imajo v Vladi težo, kot bi bili SD - po tem,
               kako so glasni, ampak glasni so pri tistih temah, kjer je denar. Tisto je pomembno in
               kjer je treba koga odstaviti, tam je tudi pomembno. Danes jih ni. V redu!</p>
               <p>Tama: naša tema so pokrajine in si ne delam nobene utvare s tem, da boste vi to
               sprejeli in akceptirali; tudi si ne delam utvare s tem, da bi prepričal koga, saj
               pravzaprav nimam koga prepričati zaradi tega, ker tukaj vas je pet iz koalicije, pa
               še glasovali ne bomo in ne bo nobenih težav. Ampak moj nastop je namenjen zapisniku
               in javnosti, nič drugega. Predvsem pa zapisniku in tistim, ki bodo, jaz verjamem,
               proučevali nekoč, nekaj nastajanje pokrajinske zakonodaje v slovenskem prostoru. S to
               zadevo je pa relativno enostavno, zato bom tudi kratek.</p>
               <p>V prejšnjem mandatu smo to pokrajinsko zakonodajo pripravili. Nihče ni z veliko
               podporo županov, ne vem koga vse, s tisto referendumsko podporo v enajstih ali koliko
               že od štirinajstih, ampak z nasprotovanjem politične stranke in takratne opozicije SD
               v prepričanju, kot ste povedali, da boste naredili tako zakonodajo, ki bo bistveno
               boljša zakonodaja, ki bo bolj ustrezna. Mi smo že takrat rekli, da dajte našo
               amandmirati in če bomo dosegli soglasje na terenu, bomo tudi mi podprli vaše
               amandmaje. To se ni zgodilo, ampak pritisnili ste "ne". Seveda smo čakali na to, da
               ta pokrajinska zakonodaja pride v roku, kakršnega ste si postavili sami. Ta pa je bil
               nekje v novembru lanskega leta. Tega prečudovitega pametnega in dobrega izdelka,
               sprejemljivega za vse Slovence, ni bilo v roku, ki ste si ga sami zastavili, zato smo
               mi vložili svoj paket, tudi mogoče računajoč na to, da ga ne boste podprli, ker tako
               pač je ravnanje. Danes ponujamo to možnost, danes ta možnost, zakonodajo je mogoče
               spustiti v drugo branje in jo tam dopolniti z vsemi tistimi rešitvami, ki jih
               nameravate oziroma ki jih vi vidite. Ampak bojim se, da rešitev ne vidite in zato
               verjamem v idealizem ministra in v politično realnost. Ta pa je, da pokrajin v tem
               mandatu ne bo, saj konec koncev je to povedal že predsednik Vlade Pahor, ki je rekel,
               da ta tema ni najpomembnejša ali prioritetna tema v tem mandatu. To pa ni dobro za
               vse tiste konce te naše države, ki zaostajajo na tistih razpredelnicah s konca leta
               2007. Zelo jasno smo vam povedali, da če se razvoj Ljubljane v tem trenutku, govorim
               o letu 2007, popolnoma ustavi, kar sploh ni v interesu nikogar v Sloveniji, verjamem,
               potem bodo najbolj oddaljeni predeli, kot je Prekmurje, kot je Zasavje, kot je še
               katero območje, mogoče moje, potrebovali 30 in več let, da bodo do tja prišli. Dragi
               moji, to je pa pol življenja ene generacije! Nisem prepričan, da imamo v Državnem ali
               pa, da imate v Državnem zboru pravico tako usodno posegati v življenje ljudi. Hvala
               lepa.</p>
            </sp>
            <sp xml:id="SDZ5-Redna-14-2010-03-05.sp178">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič. Ga ni. Gospod Milan Čadež.</p>
            </sp>
            <sp xml:id="SDZ5-Redna-14-2010-03-05.sp179">

               <speaker>MILAN ČADEŽ:</speaker>

               <p>Hvala za besedo, gospod podpredsednik. Sem zelo natančno poslušal gospoda ministra,
               pa me je zmotilo to, glede na to, da je tudi v vladni projekt vpletenih veliko ljudi
               in je Vlada pristopila k pokrajinizaciji Slovenije s strokovnjaki, pa kljub temu
               nimamo na mizi še nič konkretnega. Čudi me to, da je minister opazil tekom današnjega
               dneva, da je pa razprava predlagateljev okrašena z okraski. Pa me zelo zanima, kateri
               so tisti okraski naših razpravljavcev, ki smo predlagali to zakonodajo.</p>
               <p>Jaz verjamem, tudi razmišljanje vladajočih je, da državljani vidijo samo stroške v
               pokrajinizaciji. Vendar moram reči, da tako natančno razdelanega prihodkovnega dela
               kakor odhodkovnega po pokrajinah in po vseh ostalih odhodkih in prihodkih z vladnih
               strani še nismo videli. Vprašal bi ministra, zakaj je sploh prišel v našo poslansko
               skupino, glede na to, da je on predstavil čisto nekaj drugega, kot je pa izjavil
               ministrski predsednik gospod Pahor. In glede na to, da se razlikujejo stališča
               ministra in predsednika Vlade, vemo, da te stvari nikakor ne gredo skupaj. In bi
               nekako želel tudi tukaj poudariti, da je minister v začetku mandata poudaril, da se
               bo veliko pogovarjal z župani. Ali je mogoče pozabil, da je prav s strani županov 87%
               podpora pokrajinizaciji Slovenije. Ampak očitno je ta argument, na katerega se
               minister sklicuje, zelo težko slišati. Tudi podpora pokrajinizaciji s strani
               občinskih svetov je zelo visoka. Spet je zelo težak argument, ampak verjamem, da ga
               minister in celotna Vlada zelo, zelo težko sliši.</p>
               <p>Včeraj smo imeli v Kranju svet gorenjskih županov, kjer naj bi pričeli postopek za
               ustanovitev regijske turistične organizacije, in to zaradi tega, ker Ministrstvo za
               gospodarstvo razpisuje za naslednja tri leta 400.000 evrov sredstev. In potem je
               treba sklicati svet županov, glede na to, da imamo že LTO-je, imamo TIC-e, imamo
               druge razvojne agencije, ki so zelo uspešne, na vsak način še eno organizacijo, da bi
               po treh letih, ko mine razpis, pobrala kar nekaj sredstev. Želim poudariti, da je
               pristop povsem napačen. Mi predlagamo za področje gospodarstva ob prenosu nalog
               sprejem programa razvoja gospodarstva, ki načrtuje politiko spodbujanja razvoja
               turizma in podjetništva. Načrtovanje pomeni sistemsko delo. Če bi imeli sistemsko
               delo že zdaj uvedeno, ne bi moglo priti do tega, da bi kandidirali za sredstva samo
               zaradi tega, ker se sredstva razpisujejo. Na občinah delamo drugače. Mi vidimo
               potrebo v lokalnem okolju, naredimo projekt in potem kandidiramo na razpise. To je
               ravno tako, kot v času socializma, ko je prišla v podjetje prošnja in na podlagi
               prošnje se je odprlo delovno mesto. Danes je to drugače. Danes se z novim produktom
               pojavi potreba po delovnem mestu in šele potem je razpis za nova delovna mesta. In to
               je vsekakor narobe svet. Če bi imeli pokrajine in bi delali sistemsko, ne bi najprej
               kandidirali za sredstva, ki jih vidimo. Verjamem pa, da so danes lahko nekateri v tem
               hramu demokracije dobre volje in tudi nasmejani. Ko sem pogledal spletno stran NSTA
               ob 17.58, piše: "Razvoj Bele krajine in Kočevskega s sistemskim zakonom." To pomeni,
               v nadaljevanju, poseben zakon za odpravljanje razvojnega zaostanka. Tisti župani, ki
               so člani koalicije, bodo deležni posebnih sistemskih zakonov. Zdaj se pa vprašam, ali
               je to pokrajinizacija Slovenije? Hvala lepa.</p>
            </sp>
            <sp xml:id="SDZ5-Redna-14-2010-03-05.sp180">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bojan Kontič.</p>
            </sp>
            <sp xml:id="SDZ5-Redna-14-2010-03-05.sp181">

               <speaker>BOJAN KONTIČ:</speaker>

               <p>Lepo se zahvaljujem, gospod podpredsednik za dano besedo.</p>
               <p>Če je bil kakšen nasmeh, lahko povem, da je bilo v dvorani tudi nekaj duhovitih
               izjav, tako je bil nasmeh upravičen. Bilo je pa tudi nekaj duhomornih, ampak dobro, o
               teh kdaj drugič. Gospod Gorenak, lepo ste zavijali, ampak bo treba še nekaj vaje, če
               boste želeli s tem doseči kaj več. Poučevali ste nas o zgodovini. Saj je prav, da jo
               vsake toliko časa obujamo tudi v temu parlamentu ampak to, da nekdo rečen, da smo
               leta 1945 po NOB-ju izgubili kakršen koli del Slovenije na severni meji, ne gre
               gospod Gorenak na vas, se opravičujem, ker sem vas gledal, je pa laž, in to groba
               laž! Leta 1945 Slovenija ni izgubila na severni meji nič, je pa pridobila mnogo kje
               drugje v času NOB. Ja res je, en del pa, gospod Tanko. En del tega ozemlja smo
               dobili, precejšnji del, ki je bil prej pod Italijo. Vprašanje pa je, kje bi bila
               meja, če bi domobranci zmagali. To je pa res vprašanje. To je resno vprašanje. Ampak
               vi ste načeli to temo, nisem je tokrat načel jaz, niti nihče iz koalicijskih
               vrst.</p>
               <p>Danes poslušam vse popoldne, kako malo nas je na tej strani. Mi smo danes prisiljeni
               poslušati zakonodajo, predloge, ki so bili že pred letom in pol enkrat predstavljeni
               v parlamentu, pa smo demokratični in sedimo tukaj, poslušamo in povemo tudi svoje
               mnenje. Ampak tisti, ki ste zainteresirani predlagatelji, bi vas moralo pa biti tukaj
               več, kot vas je. In vedno je najboljše tako, s prstom pokazati na druge, da se ne
               opazi vaših pomanjkljivosti.</p>
               <p>Bil sem opozorjen, da bom težko volivcem razložil, zakaj v zakonu ni
               Savinjsko-šaleške pokrajine. To so me opozarjali že v prejšnjem mandatu tisti, tu
               nekje so sedeli, pa jih zdaj ni več v parlamentu. Izgleda, da so slabo razložili
               svojim volivcem, kaj so delali štiri leta tu v tem parlamentu. Ampak dobro, če se
               spomnite, in verjetno se nekateri spomnite, sem bil edini opozicijski poslanec, ki
               sem glasoval za vaš predlog o ustanovitvi pokrajin. Edini opozicijski poslanec,
               zanesljivo, gospod Gorenak, zanesljivo. Ker se mi je zdelo, da je treba na tem
               področju narediti korak naprej. In se veselim tudi vaše podpore predlogu, ki ga bo
               tokrat pripravil minister. V grobem je pripravljen, bil vam je tudi predstavljen.
               Ampak nekako je nelogična ta izpeljava, ko na eni strani pravite, da pokrajin ne bo,
               pa se do te zakonodaje še niste opredelili, hkrati pa pravite, da podpirate vse dobre
               predloge Vlade v tem parlamentu. Dajmo najprej videti te predloge Vlade in se potem
               odločiti, ali so predlogi dobri. Jaz vam povem, da bom ravno tako kritičen do teh
               predlogov, kot sem bil do predlogov, ki ste jih predlagali oziroma jih je predlagal
               minister dr. Žagar. In nepošteno bi bilo in nepravično, če bi dejali, da bivši
               minister dr. Žagar ni naredil veliko na tem področju. Je naredil, veliko delo je bilo
               narejeno. Je pa treba določene spremembe opraviti zdaj, ko je vključena dodatno, ne
               bom dejal, da takrat ni bila stroka vključena, ampak je dodaten obseg strokovnjakov
               povabljen k sodelovanju in bodo najverjetneje izboljšali to zakonodajo. Najprej je
               treba videti, kaj bodo predlagali, potem pa to tudi ocenjevati.</p>
               <p>Slišal sem tudi, da je regionalni razvoj v mnogo čem povezan z investicijami, ki jih
               vodi gospod Jankovič v Ljubljani. V preteklih dneh sem slišal tudi tragično novico o
               enem samomoru. Jaz upam, da zdaj ne bo Jankovič kriv za ta samomor in to investicijo.
               Ampak tako daleč ste pripeljali zgodbo tudi tokrat. Verjetno bo o tem treba še kaj
               reči.</p>
               <p>Glede pokrajine Koroške, seveda je prav, da si Korošci prizadevajo za to, kar želijo.
               Seveda je pa potem primerljivost pokrajin in res nimam jaz obraza reči v Velenju, da
               Savinjsko-šaleška pokrajina pa ne izpolnjuje pogojev. In tako se zgodba nadaljuje vse
               do 14-ih, 15-ih, 16-ih, morda tudi več pokrajin. Ampak to je stvar dogovora, ki ga
               bomo morali sprejeti v naslednjem obdobju.</p>
               <p>Slišal pa sem kritiko Vladi, da bi Slovenija bila v tej krizi drugačna, če bi imeli
               pokrajine. To celo sam mislim, da bi bila drugačna. Ampak povezovati to z evropskimi
               sredstvi, pa ni korektno, ker je minister tudi povedal, da to nima direktne povezave
               s koriščenjem evropskih sredstev, beri, sredstev slovenskih davkoplačevalcev, ki jih
               plačujemo v bruseljsko blagajno. Gre za uspešnost črpanja in gre za to, da imamo
               statistične regije, ki morajo pri tem tvorneje sodelovati. In to je ta delitev za
               sredstva iz evropske blagajne. In res je, da je treba spremeniti Zakon o skladnejšem
               regionalnem razvoju. Nujno ga je treba spremeniti, ker se soočamo z velikimi
               težavami. O eni izmed njih sem govoril pred kratkim tu v Državnem zboru, o regionalni
               razvojni agenciji v Celju in njeni privatizaciji oziroma izrinjanju lastnine občin
               znotraj tega RRA-ja in ustanavljanju oziroma prenosu pooblastil na druge. Res bo
               potrebno zelo natančno preučiti, kakšne naj bodo pristojnosti RRA-jev in kakšna je
               njihova vloga. Ampak glede teh vseh pripomb, ki so bile in jih nekateri zelo radi
               ponavljajo, danes sem slišal novo, da je Vlada razvojno impotentna. To je bila nova
               ugotovitev danes v tej dvorani. To je recimo ena diagnoza zdravstvenega stanja
               nekoga. Ampak verjemite mi, da bi jaz to diagnozo prepustil zdravnikom, enega imamo
               celo v naših vrstah, tudi danes zdaj v tem trenutku. Te diagnoze bi lahko bile tudi
               drugačne, ampak res jih prepustimo zdravnikom, naj se zdravniki s tem ukvarjajo. Tudi
               sam sem dokaj velik pesimist na tem področju, ker mi dovolite, da ne verjamem povsem
               v te iskrene namene in napovedi in vem, da bo imel minister s sodelavci velike
               težave, ko bo predstavljal svoje zakone. In govorite nam, naj se koalicijsko
               uskladimo. Mi smo na dobri poti, da bomo koalicijsko usklajeni, če že nismo povsem
               usklajeni v koaliciji. Ampak to seveda še ni garant za to, da bo Slovenija dobila
               pokrajine. Tudi vi ste bili dobro koalicijsko usklajeni, razen dveh posameznikov.
               Mislim, da je bilo v koaliciji soglasje za pokrajinsko zakonodajo. Pa ni šlo ker
               potrebujemo 2/3 navzočih, ker je vgrajena v sistem varovalka pri ustanavljanju
               pokrajin, ki zahteva 2/3 prisotnih poslancev. To smo zapisali v ustavo, zavedajoč se,
               da drugače ustave ne bi spremenili v tem členu. In smo na ta način prenesli
               sprejemanje odgovornosti na nek drug čas, nekoliko oddaljeno prihodnost. Težave so pa
               ostale, tako kot sem dejal. In težko bomo dosegli soglasje, ker je potrebno veliko
               širše, kot ga ima ta koalicija, in ga je imela prejšnja koalicija v prejšnjem
               mandatu. Ampak si vseeno želim, da bomo tukaj presegli to politično delitev in se
               odločali v dobro skladnejšega regionalnega razvoja, v dobro decentralizacije
               Slovenije in upam, da bomo tukaj našli skupni imenovalec oziroma tisti minimum, ki
               nas bo pripeljal do tega, da bomo resnično lahko ustanovili pokrajine. In govoriti o
               stroških pokrajin, pokrajinizacije, decentralizacije. Seveda je strošek. Normalno, da
               je strošek. Ampak v preteklosti sem slišal, da je to finančno nevtralna operacija. To
               seveda ne drži. Ni finančno nevtralna operacija in jo je tudi težko pričakovati, ker
               bodo nastali dodatni stroški. Ampak te dodatne stroške gre vzeti v zakup, če bo od
               tega imela celotna Slovenija več, če bomo za to imeli boljši razvoj, če bomo imeli
               skladnejši razvoj. In strinjam se z vami, ko govorite, da demokracija stane. Seveda
               stane. Najlažje in najceneje bi bilo, če ne bi imeli parlamenta, ne bi imeli vlade,
               ne bi imeli nikogar. Toda, ali si lahko predstavljate življenje v državi brez tega?
               Tudi pokrajine bodo zahtevale dodatne stroške, vendar so ti stroški upravičeni, če
               bodo prinesli dodano vrednost. S tem se strinjam, in to spoznanje si lahko tudi
               delimo.</p>
               <p>Pričakujem dober predlog, ki bo dobil čim širšo podporo in na ta način tudi možnost,
               da na tem področju nekaj premaknemo. Leta 2006 smo spremenili Ustavo, zdaj je čas, da
               uvedemo to, kar smo v Ustavo zapisali. Kajti pokrajine so od leta 2006 ustavna
               kategorija, materija, ki je zapisana v Ustavi, in to je treba spoštovati. Hvala lepa.
            </p>
            </sp>
            <sp xml:id="SDZ5-Redna-14-2010-03-05.sp182">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-14-2010-03-05.sp183">

               <speaker>DR. HENRIK GJERKEŠ:</speaker>

               <p>Spoštovani predsedujoči, poslanke in poslanci!</p>
               <p>Sem član te vlade in težko je govoriti o tem. Lahko pa iz prve roke povem, da ta
               Vlada ni nerazvojna, ne kako drugače impotentna, kvečjemu nasprotno. Ne bi se več
               oglasil, ker smo danes že veliko povedali. Mislim, da smo si povedali bistvene
               stvari, je pa bila v času, ko me ni bilo v dvorani, dana opazka glede današnjega
               sestanka razvojnega sveta za Belo krajino. Naslov na STA "Do razvoja Bele krajine in
               Kočevskega s sistemskim zakonom" je treba natančno prebrati in prebrati tudi vsebino,
               kjer pravi tretji odstavek: "Po Gjerkeševih besedah so se strinjali, da interventni
               zakon po vzoru posebnega zakona za Pomurje ni primerna rešitev za Belo krajino in
               Kočevsko." Naprej pravi: "Strinjali smo se, da bodo novi instrumenti regionalne
               razvojne politike v sistemskem zakonu lahko opravili naloge enako ali še boljše kot
               kakšen poseben intervencijski zakon." In to je razlog, spoštovane poslanke in
               poslanci, zakaj me danes več kot tri ure ni bilo. Ne, da me ni bilo zaradi tega, da
               bi sprejemal kakšen poseben intervencijski zakon, ampak je šlo za to, da sem pojasnil
               kvalitete in temelje osnutka novega sistemskega zakona o skladnem regionalnem
               razvoju. In predstavniki iz Bele krajine in Kočevskega so mi prisluhnili. Hvala lepa.
            </p>
            </sp>
            <sp xml:id="SDZ5-Redna-14-2010-03-05.sp184">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Tanko, imate besedo.</p>
            </sp>
            <sp xml:id="SDZ5-Redna-14-2010-03-05.sp185">

               <speaker>JOŽE TANKO:</speaker>

               <p>Hvala lepa za besedo. To, da ustanovimo na nek sistemski celovit način pokrajine, ni
               šesti poskus, ampak je to drugi poskus. V prejšnjem mandatu smo imeli en celovit
               pristop s paketom pokrajinske zakonodaje v kompletu, ki je bil sicer predložen v dveh
               delih z dvomesečnim zamikom približno. Sedaj obravnavamo to drugič z enim celovitim
               pristopom in z vso materijo, ki je potrebna za obravnavo. Če samo spomnim, v
               prejšnjem mandatu je bil to eden temeljnih pogojev, zaradi česar je takrat opozicija
               gradila tudi svoja nasprotovanja tej pokrajinski zakonodaji, ki je bila predložena,
               ker ni bilo celovito, ker ni bilo skupaj, ker ni bilo v paketu, ker ni bilo
               pregledno. Danes imate na mizi vso potrebno pokrajinsko zakonodajo: od volitev,
               splošnega zakona o pokrajinah, financiranja pokrajin in tudi ves paket vseh tistih
               pristojnosti, nalog, ki bi se z državne ravni prenesle na pokrajine.</p>
               <p>Minister je prej povedal v svoji razpravi, podobno tako se mu trgajo niti, kot morda
               kakšnemu našemu poslancu, ki ga je prej zelo pokritiziral, ko je govoril, da čaka na
               to, da bo strateški svet povedal svoje rešitve. Ja, poglejte si magnetogram. Se
               pravi, strateški svet se sestaja, rešitve naj bi predlagal, ker še niso usklajene, in
               vi govorite istočasno, da imate pripravljeno vso zakonodajo. Jo nimate. Vi ste prišli
               v našo poslansko skupino, spoštovani minister, povedat, da imate tri variante, vam
               jih bom, če bo potrebno, tudi dostavil dokumentacijo, ki ste nam jo dali, 3, 6 ali 8.
               In povedali ste, da v koaliciji glede števila niste usklajeni in boste šli potem tudi
               še k ostalim opozicijskim strankam na pogovore glede razdelitve Slovenije. Tako je
               bilo. In iz odzivov poslanskih skupin, tudi opozicijskih, vidimo, da te zadeve nekako
               niso usklajene. Nacionalna stranka ima neko svojo vizijo, svoj pogled, Slovenska
               ljudska stranka pa pravzaprav identičnega, kot je predlagan sedaj v tem paketu. Tako
               je pri tem treba biti precizen.</p>
               <p>Kar zadeva zakon o skladnem regionalnem razvoju, ga imamo. Ta zakon je tudi kar
               soliden. Vem, ker sem tudi en čas bil župan, dva mandata, in sem ga tudi izvajal.
               Vendar temeljni problem tega zakona je v tem, da niso v njem izpolnjeni finančni
               pogoji. Po tem zakonu bi bilo treba namenjati skladnemu regionalnemu razvoju 1,5%
               BDP-ja. Prav rad bi vedel številko, spoštovani minister, koliko pa dejansko namenja
               Vlada skladnemu regionalnemu razvoju. Ali je to 1,5% BDP-ja ali ni? Prepričan sem, da
               ni, da je to nekajkrat manj, kot je predpisanih 1,5% v zakonu. In to je temeljni
               problem. Mi lahko pišemo katerekoli izboljšave, katerekoli vsebinske popravke, če ne
               bo izpolnjen temeljni pogoj, to pa je rezervacija zadostne količine finančnih
               sredstev za izvajanje zakona o skladnem regionalnem razvoju, od tega ne bo nič. In se
               bo še vedno pojavila potreba po separatnih pristopih, po raznih razvojnih svetih in
               po specialnih zakonih, kot sta Zakon o glavnem mestu ali pa Zakon o razvojni pomoči
               pomurski regiji. Ne bo šlo drugače. Brez denarja se v tej državi in tudi drugje po
               svetu ne zgodi nič.</p>
               <p>Sprašujem pa naslednje: če bi imeli ustanovljene pokrajine, recimo v prejšnjem
               mandatu, ali bi mi danes dobili takšno pismo mariborskega župana? Vsi poslanci smo
               dobili to pismo. In se sprašuje in protestira zaradi tega, ker je izgradnja
               gospodarskega središča Oreh v Podravju črtana iz resolucije o temeljnih razvojnih
               programih za obdobje 2007-2023. Če bi imeli osrednjo štajersko pokrajino, ki je
               predvidena, s sedežem v Mariboru, se to zagotovo ne bi zgodilo. Če bi imeli dolenjsko
               pokrajino se zagotovo ne bi zgodilo, da bi bil črtan južni krak tretje razvojne osi.
               Zagotovo se to ne bi zgodilo. Če bi imeli neko drugo pokrajino, se to ne bi zgodilo s
               tretjo A razvojno osjo, ker bi bila to temeljna naloga te pokrajine, se to ne bi
               zgodilo s četrto razvojno osjo, ker bi bila to temeljna naloga primarni interes te
               pokrajine. Ker pa je to na vladni ravni, ker je to odločeno na Gregorčičevi, in
               koalicija temu slepo sledi, pa se takšna črtanja temeljnih projektov dogajajo. Tudi
               še marsikakšno gospodarsko središče ne bi bilo črtano, če bi bilo to recimo v
               pristojnosti posamezne pokrajine ne bi se zgodilo nič usodnega v tem pogledu v
               Posavju niti na Koroškem niti na kje drugje ne. Ker pa je to tako, kot je, se
               dogajajo te zadeve. In če hočemo mi ohraniti oziroma zadržati skladni regionalni
               razvoj, če hočemo graditi okoli teh jeder, ki so opredeljena kot temeljni programi,
               temeljne točke razvoja celotne pokrajine, potem moramo pokrajine v Republiki
               Sloveniji uvesti. Prej jih bomo uvedli prej, se bomo nehali ukvarjati s takšnimi
               dopisi in težavami, ki nam jih sporočajo iz velikih slovenskih mest. ...<stage>/Opozorilni
               znak za konec razprave./</stage>... Ne iz občine Osilnica, ampak iz Maribora. To je temeljni
               problem vseh teh zamud, ki si jih je privoščila koalicija. Hvala lepa.</p>
            </sp>
            <sp xml:id="SDZ5-Redna-14-2010-03-05.sp186">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Bogovič. Prosim.</p>
            </sp>
            <sp xml:id="SDZ5-Redna-14-2010-03-05.sp187">

               <speaker>FRANC BOGOVIČ:</speaker>

               <p>Dovolite, da se že zadnjič nocoj oglasim. Moram reči, da je izkušnja v tem parlamentu
               zelo zanimiva in poučna. Po letu in pol izvajanja te funkcije poslanca, sem opazil,
               da so te naše klopi res izredno polne takrat, ko govorimo o istospolnih parih, o teh
               pravicah, ko govorimo o pravicah izbrisanih, ti dve temi bosta dodobra zapolnili
               klopi tudi na tej seji, se pravi v februarski seji Državnega zbora, ki se odvija
               sedaj v prvem tednu marca. Zelo glasni smo bili, ko smo govorili o resoluciji v
               Evropskem parlamentu, se razgovorili o domobrancih, razgovorili o povojnih pobojih,
               pri eni drugi temi, o Udbi. Govorili zelo strastno o združljivosti poslanske in
               županske funkcije. Lahko rečem, da so to teme, ki so res ideološke teme, teme, okoli
               katerih je tudi danes zelo na hitro zanesla beseda marsikaterega poslanca, in teme,
               ki jih slovenski narod več ali manj delijo na dva pola, vedno globlja je ta razlika
               in pa se poskuša ustvariti neka meja med ljudmi. Res pa je tudi to, spoštovani
               kolegi, da so vsa ta izhodišča in na nek način večina teh tem je zapisanih v
               koalicijski pogodbi in tudi nekatere rešitve, ki bi se naj izvedle v tem mandatu.
               Zelo malo in skopo je zapisano glede regionalnega razvoja in pa tudi glede
               regionalizacije.</p>
               <p>Spoštovani kolega, ki ste vodja največje poslanske skupine! Bojim se, da ne
               ustvarjamo vsi skupaj,k in tukaj bi se zagotovo morala koalicija še bolj potruditi,
               kot se, nekega konstruktivnega vzdušja v Državnem zboru, da bi se lahko pogovorili
               strateško o takšnih temah. In tema, o kateri danes govorimo, žal nas je zelo malo
               zainteresiranih za to temo, je tema, ki je zelo usodna za to, kako se bo Slovenija v
               nadaljevanju razvijala. Sam sem trdno prepričan, da je že pri koriščenju evropskih
               sredstev zelo zelo pomembno, če bi imeli pokrajine, bi imeli predvsem pokrajinsko
               miselnost, bi imeli skupek občin, pa četudi združuje 70.000 ljudi, pa ve, kaj hoče in
               želi zato tudi koristno, učinkovito uporabiti evropska sredstva.</p>
               <p>Zelo težko me boste prepričali, da propad projekta tretje razvojne osi ni povezan s
               tem, da v Sloveniji nimamo pokrajin. Sam sem trdno prepričan, da dokler se bo
               sprejemal prostorski dokument za tretjo razvojno os tako, da bo odvisen od vsake
               občine posebej, na koncu odvisen tudi od Ministrstva za okolje in prostor, se takšen
               prostorski dokument v Sloveniji ne bo izpeljal. Sam sem že večkrat dejal, ta projekt
               prečka Koroško, savinjsko, celjsko, zasavsko, posavsko, dolenjsko regijo in v tem
               delu bi sam dal zelo jasen recept, če bi imeli pokrajine. Tista pokrajina, ki bo prva
               sposobna pripraviti dokumentacijo, takšne projekte sprejeti na neki pokrajinski
               ravni, bi bila tudi upravičena do teh sredstev. Sedaj najbrž nikomur tudi ni
               prevelika želja, da bi se ta sredstva na tej osi porabila in bo na koncu zelo
               priročen izgovor, da ni prostorske dokumentacije.</p>
               <p>Danes so bila tu omenjena gospodarska središča in tudi projekti, ki so vezani na
               negospodarski razvoj te države. Sam nikakor ne morem pristajati na to, da smo danes
               slišali, da Evropa od nas zahteva štiri statistične regije. Prihajam iz ene izmed
               statističnih regij, ki deli podobno usodo, kot je tu omenil že kolega Petek, Koroška.
               Tudi Posavje se na tem zemljevidu izbriše in ga enostavno ni več. Ker sem 11 let že
               župan občine Krško, ki je največja občina in tudi na nek način dajemo gospodarski
               utrip skupaj z ostalimi občinami v tem prostoru, naj vam povem, da smo uspeli v
               zadnjem desetletju v ta prostor z lastno iniciativo in lastnimi sredstvi pripeljati
               Fakulteto za logistiko, skupaj z Mestno občino Celje, skupaj z Mestno občino Velenje
               ustanoviti Fakulteto za energetiko, v Brežicah ustanavljajo Fakulteto za turizem.
               Zakaj? Zato, ker v tem vidimo svoja polja, polja razvoja, in se zavedamo, da je treba
               na tem nivoju nekaj narediti. Ustanovili smo Štipendijsko fundacijo, ki je prva v
               Sloveniji. Danes je tak koncept prevzel socialni sklad in se večina te sheme v
               Sloveniji izvaja iz evropskih sredstev. V tem prostoru smo se uspeli skupaj spraviti,
               ko je bilo treba narediti projekt na področju kanalizacije, da smo preko
               predpristopnih izjav in ISPA sredstev zgradili kanalizacijsko omrežje in čistilne
               naprave. Sedaj se skupaj dogovarjamo v okviru kohezije za vodovodne sisteme in
               podobne zadeve. Prepričan sem, da ob tej velikosti Slovenije je zagotovo mesto takšne
               pokrajine, da najde na zemljevidu slovenske pokrajinizacije svoj prostor in da lahko
               to svojo razvojno vizijo uresničujejo tudi naprej.</p>
               <p>Večkrat slišim iz teh klopi, da je bilo Posavje v preteklem mandatu privilegirano.
               Veliko stvari leti tu na račun prejšnjega gospodarskega ministra. Dovolite, da
               postavim tezo, mogoče je pa res bilo privilegirano. Kaj se nam pa sedaj dogaja? Kaj
               se nam dogaja v zadnjem letu in teh dneh? Na področju energetike, kjer smo bili
               regija, ki je bila v stanju sama sprejeti svoj koncept, ki je šel skupaj s
               protipoplavno zaščito Posavja, da smo umestili hidroelektrarne. Ta teden smo dobili
               informacije z Ministrstva za okolje in prostor z novim ministrom, ob tem, ko so
               nekateri ljudje v tem ministrstvu to vztrajno počeli že nekaj časa, mislim, da jim je
               končno sedaj uspelo, kar naenkrat je projekt hidroelektrarn projekt, ki nima več
               mesta, projekt, za katerega se je tako ali tako že v preteklosti porabilo preveč
               sredstev in podobne zadeve. Zanimivo, da se v tem času nekateri drugi projekti zelo
               hitro umeščajo v slovenski prostor ravno na področju energetike in da projekti, kot
               je ta, ki je projekt obnovljivih virov, projekt, ki se v določenem času že sam
               izplača, pa ostajajo sedaj kar naenkrat neprimeren. Govorim o enem primeru. Lahko bi
               jih naštel še kar nekaj. Mislim, da je ravno to, kar govorim sedaj na primeru lastne
               pokrajine, ki je bila po besedah nekaterih v enem trenutku privilegirana, sedaj mirno
               lahko trdim, da v tem trenutku nam zvezde ne kažejo prav dobro. Mislim, da bi morali
               v slovenskem prostoru biti neki objektivni kriteriji, na primer pri cestah, po
               kilometrih cest, pri kakšni drugi zadevi po drugih objektivnih kriterijih, kriterijih
               razvojne razvitosti, narediti to, kar je potrebno, da se ta pogača javnih sredstev
               razdeli na pokrajine, in da te pokrajine prevzamejo svoj gospodarski razvoj.
               Verjemite mi, na podlagi izkušenj, ki jih imam, vsa leta sodelujem, včasih bolj
               uspešno, včasih manj uspešno tudi z ministrstvi. Trdno sem prepričan in z vso
               verodostojnostjo lahko trdim, da so te uprave, ki so bližje ljudem, uprave, kjer
               srečaš ljudi vsek dan in te direktno brez nekega slepomišenja, ki se dogaja tukaj v
               parlamentu, kot se dogaja po ministrstvih, pocukajo za rokav in te vprašajo, kje je
               kakšen projekt, kakšna je življenjska doba tega projekta, kdaj bo to narejeno, da bi
               se zagotovo ti projekti, o katerih sem prej govoril in presegajo raven majhnih občin,
               hitreje uresničevali v Sloveniji in omogočili velik napredek. Bojim pa se, kot sem že
               začel to razpravo, da smo v Sloveniji v tem trenutku pripeljali celo Slovenijo, pa ne
               samo na tem področju, v neko slepo ulico, in to na tem projektu še posebej, ki
               potrebuje podporo 2/3 poslancev in poslank, da pride skozi. Vsi vemo, kako je v
               prejšnjem mandatu potekalo. Koliko krogov se je naredilo na nivoju koalicija -
               opozicija. V vsem tem času moram reči, da je enostavno razen tega enega obiska, ki ga
               je minister opravil po poslanskih skupinah, nekega usklajevanja, nekih mnenj ni bilo.
               In bojim se, da bo na koncu tudi zaradi kakšnega političnega obračuna ta projekt
               obsojen na propad. Zato pa tudi po zaključku današnje razprave, po tem, ko vem, da je
               to projekt, ki potrebuje nekaj let trdega dela in veliko politično odločnost, da se
               sprejme, sem sam zelo velik skeptik. Nekajkrat sem že omenil, da bi bilo mogoče
               vredno tudi razmisliti o scenariju in planu B. Ministrico, vašo predhodnico, sem na
               hearingu povprašal, ali ima pripravljen tudi plan B, kajti moja ocena je bila že na
               hearingu, da se projekt pokrajinizacije v tem mandatu ne bo izpeljal, ker za ta
               projekt ni dovolj velike politične pripravljenosti.</p>
               <p>Zato mislim, da bo zelo v redu, da na službi tudi razmislite o tem, kako se naj
               razvijajo razvojne regije, kako se naj z razvojem ukvarjajo tisti, ki jim je kaj do
               tega razvoja in so že tudi doslej s svojim delom prispevali k razvoju posameznih
               pokrajin. Bojim se, da takšen pristop, ko boste še najbrž kar nekaj časa rabili, ne
               vem, koliko v koaliciji, da nam na koncu predstavite ta projekt, glede na vse zadeve,
               glede na stanje, ki je tudi vam jasno, ne samo nam, kar se tiče posameznih okolij,
               kjer zagotovo tudi zaradi izkušenj s sosednjimi okolji, ki jih imamo, nek drug
               koncept, kot je ta, da se določen pokrajine vidijo na zemljevidu, bo zelo težko
               sprejeti.</p>
               <p>Zato moram reči, da sem ob zaključku te današnje seje velik pesimist za projekt
               pokrajinizacije in upam, da se v tem pesimizmu motim.</p>
            </sp>
            <sp xml:id="SDZ5-Redna-14-2010-03-05.sp188">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Za besedo je zaprosil minister dr. Henrik Gjerkeš. Prosim.</p>
            </sp>
            <sp xml:id="SDZ5-Redna-14-2010-03-05.sp189">

               <speaker>DR. HENRIK GJERKEŠ:</speaker>

               <p>Hvala. Spoštovani predsednik! Poslanci, poslanke!</p>
               <p>Nisem se mislil več oglasiti, vendar moram reagirati na trditev, ki je bila malo prej
               izrečena. Res, da ob množici misli, ki sem jih danes izrekel, se je mogoče prikradla
               nepravilna uporaba dovršnika, ampak strateški svet je s svojo tretjo sejo glede
               regionalizacije zaključil svoje delo. Jaz mislim, da sem tudi povedal tako, ampak
               dopuščam možnost lapsusa. In torej strokovne podlage so pripravljene. Te strokovne
               podlage sem tudi pokazal v poslanskih skupinah v prvem krogu. In res je, da sem
               pokazal tudi Poslanski skupini SDS, kakor ste povedali, varianto s 3, 6 ali 8
               pokrajin. Vendar sem predlagal šest pokrajin na koncu. In povedal sem tudi, da je
               koalicija glede tega usklajena. Ker jaz, preden se nismo v koaliciji uskladili, nisem
               šel k vam. Vi dobro veste, da je bil en interval, ko sem bil na zadnji poslanski
               skupini koalicije in ko sem prišel v poslansko skupino k vam. Razlog za ta interval
               je bil, da smo počakali, da je koalicija usklajena. Torej ni res, da koalicija ni
               usklajena glede predloga. In tudi ni res, da niso strokovne podlage podane. Druga
               trditev je bila, da je zakon o skladnem regionalnem razvoju soliden, da je dober. Jaz
               ne vem, ali se pogovarjamo o isti državi, ampak če ne drugo, lahko povemo, da zakon o
               skladnem regionalnem razvoju, ki ga imamo zdaj, ni optimalen, če se nežno izrazim. In
               to je eskiviralo predvsem zdaj v času gospodarske in finančne krize, ker so se
               razlike med pokrajinami oziroma regijami, nimamo še pokrajin, se opravičujem, spet
               lapsus, povečale. Zaradi tega imamo interventni zakon za Pomurje, zaradi tega sem se
               danes pogovarjal in smo ustanovili razvojni svet za Belo krajino, zaradi tega
               pričakujemo pobudo še s kakšnega drugega območja, kjer so razmere slabe in se razlike
               povečujejo. Po oceni Vlade in po oceni objektivnega opazovalca zakon o skladnem
               regionalnem razvoju, ki ga imamo zdaj, ni optimalen in potrebuje ne novelacijo, ampak
               potrebuje popolnoma nove inštrumente regionalne politike. In ti inštrumenti morajo
               biti dinamični, ti inštrumenti se morajo prilagati na razmere, ker so tudi razmere
               dinamične. Ne bomo ves čas v krizi, ne bo ves čas neka pokrajina pod bruto domačim
               povprečjem Slovenije, ne bo neka pokrajina imela nadpovprečno število brezposelnih
               ves čas, ampak se bodo ti parametri spreminjali. Torej se bodo tudi ukrepi regionalne
               politike spreminjali. To so zasnove novega modernega zakona o skladnem regionalnem
               razvoju.</p>
               <p>Tudi trditev, da je tretja razvojna os propadla oziroma je izvzeta, iz teh razvojnih
               načrtov, ni res, saj smo se ravno danes o njej pogovarjali. Ravno danes smo sprejeli
               sklep, da se prioritetno pospešijo aktivnosti na tem projektu. Če pa pri nas
               umeščanje v prostor traja toliko in toliko, če traja toliko in toliko pridobitev
               gradbenega dovoljena, pridobitev zemljišč, ne moremo preko tega. Vlada ne more
               obljubiti, da bo leta 2012 tam tretja razvojna os zgrajena. Lahko pa obljubi, da bo
               takoj pospešila tiste postopke, ki že tečejo in jih je tako ali tako že pospešila
               oziroma začela tiste postopke, ki še niso začeti.</p>
               <p>Enako je tudi z gospodarskimi središči. Ta gospodarska središča niso žrtev te vlade.
               Gospodarska središča so žrtev krize. Takrat, ko se je gospodarstvo pregrevalo, je
               bilo veliko partnerjev za javno-zasebno partnerstvo v gospodarskih središčih. Zdaj,
               ko je denarja malo, je malo pripravljenih na takšno sodelovanje. Sama ideja je dobra,
               a čas je slab. In mislim, da bodo zdrava jedra, tudi če ne bodo v obliki gospodarskih
               središč, preživela. Tista, ki niso zdrava, pa ne bodo zdrava niti v boljši
               gospodarskih in ekonomskih razmerah. Hvala.</p>
            </sp>
            <sp xml:id="SDZ5-Redna-14-2010-03-05.sp190">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite besedo kot predlagatelj, gospod Marijan Pojbič? <stage>(Ne.)</stage></p>
               <p>Vsi prijavljeni razpravljavci, ki so to želeli, so dobili besedo. Ker čas, določen za
               razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati? Prosim za prijave. Vsi, ki želite
               razpravljati, se prijavite. Oba prijavljena imata na voljo 5 minut časa. Milan Čadež,
               prosim.</p>
            </sp>
            <sp xml:id="SDZ5-Redna-14-2010-03-05.sp191">

               <speaker>MILAN ČADEŽ:</speaker>

               <p>Hvala za besedo, gospod predsednik. Ker je ravno debata nanesla na razvojne osi in na
               predlog črtanja razvojnih projektov, vemo, da jih je v tem predlogu devetih tudi
               štiri ali pet za črtanje. Tudi sama četrta razvojna os ima v načrtu razvojnih
               programov do leta 2013 samo po 100 tisoč evrov sredstev. Pa me zanima, gospod
               minister: Kako pa zdaj gledate na četrto razvojno os, na to povezavo iz Ljubljane
               preko Medvod, Škofje Loke, Poljanske doline in naprej na severno Primorsko? Želel bi,
               da bi mi še na to odgovorili.</p>
            </sp>
            <sp xml:id="SDZ5-Redna-14-2010-03-05.sp192">

               <speaker>PREDSEDNIK DR. PAVEL GANTAR:</speaker>

               <p>Gospod minister, imate 5 minut časa, če želite odgovoriti. Lahko pa odgovorim tudi
               jaz, spoštovani kolega in rojak Čadež. Ampak, dobro, jaz ne smem. Prosim, Jože Tanko
               ima besedo. <stage>/Oglašanje v dvorani./</stage> Minister bo odgovoril, če bo želel odgovoriti.
               Prosim, gospod Jože Tanko.</p>
            </sp>
            <sp xml:id="SDZ5-Redna-14-2010-03-05.sp193">

               <speaker>JOŽE TANKO:</speaker>

               <p>Hvala lepa. Dobro, pa naj bo tako bolj poljubno.</p>
            </sp>
            <sp xml:id="SDZ5-Redna-14-2010-03-05.sp194">

               <speaker>PREDSEDNIK DR. PAVEL GANTAR:</speaker>

               <p>To ni nič poljubno...</p>
            </sp>
            <sp xml:id="SDZ5-Redna-14-2010-03-05.sp195">

               <speaker>JOŽE TANKO:</speaker>

               <p>Stalno se pravzaprav sprašujemo o tem, ali je projekt pokrajin politični projekt, ali
               je to strokovni projekt ali pa bo to projekt, ki je namenjen tistim, ki bodo v teh
               zaokroženih območjih živeli in hoteli s teh področij nekaj narediti. To je temeljno
               vprašanje. Če bo to samo strokovni projekt potem je ena parcelacija Slovenije, če je
               politični, je lahko druga, če pa delamo projekt zato, da bo na nekem zaokroženem
               območju nekaj kohezivnega, povezanega in da se bo potrudilo, da bo nekaj nastalo,
               potem je to potrebno nekoliko drugače gledati na ta projekt. To ni samo tehnika, to
               ni samo glasovanje, to ni samo politični interes in tako naprej, ampak je potrebno
               zadevo nekoliko drugače pogledati. In ves ta postopek preverjanja, kako, koliko
               pokrajin, je potekal tudi v prejšnjem mandatu. Prišli smo do neke številke, ki je
               višja od te, ki ste jo vi predlagali, govorite na osnovi strokovnih predlogov. Mi
               nismo upoštevali samo strokovnih predlogov. Smo upoštevali tudi druge, tudi županov
               občinskih svetov, tudi drugih institucij, ki v teh okoljih nastopajo.</p>
               <p>Še enkrat pa povem, da v primeru, če bi mi pokrajine imeli ustanovljene, potem v
               Državni zbor ne bi prihajala protestna pisma, kot je bilo današnje protestno pismo
               župana Maribora, ker protestira proti nevarnosti črtanja razvojnega projekta Oreh v
               Podravju, na katerega je vezanih približno sto šestdeset milijonov evrov razvojnih
               ali pa pokrajinskih sredstev.</p>
               <p>Prav tako se ne bi soočali s problemom županov Bele krajine in Kočevskega, da se
               nekateri projekti, ki so bili uvrščeni v resolucijo o razvojnih programih Republike
               Slovenije za obdobje 2007 - 2023 na nek način le ohranijo, če ne v resoluciji, pa
               nekje zraven na nek drug poseben način. To prekladanje projektov, ko se iz nekega
               sistemskega akta zadeve premikajo, črtajo, in se potem po nekih bajpasih z nekimi
               vzporednimi rešitvami poskušajo ohraniti pri življenju, ni koncept, ni rešitev, ni
               pristop, ki bi vlival neko upanje in dajal nam, ki to spremljamo, tudi možnost, da
               rečemo, da je to neka sistemska rešitev.</p>
               <p>Poglejte, vi ste prej povedali, da ste bili na nekem sestanku nekega območja. Tudi
               vprašal sem vas, zakaj je en del tega območja izpadel. Tri občine, ki jih je Vlada v
               okviru svojega obiska februarja obiskala, so iz tega vašega poziva izpadle. Vi ste
               obiskali ribniško-kočevsko regijo in Belo krajino, februarja meseca, in takrat ste v
               Semiču, če se ne motim, je predsednik Vlade, pa morda tudi že prej v Kočevju, naglas
               povedal, da bo naredil nek korak naprej v temu smislu. In od tistih, ki ste jih
               obiskali, ste jih nekaj odpisali. Tudi tam so razvojni problemi in težave. In takšen
               pristop zagotovo ni celovit. Je pa dejansko tudi velik problem v tej državi to, da iz
               različnih razlogov sprejemamo neke zakone, sistemske in posebne, namenimo nek
               proračun v teh zakonih, kot je recimo pri Zakonu o skladnem regionalnem razvoju, ki
               bi moral imeti 1,5% BDP-ja finančnih sredstev, pa tega potem skozi Zakon o
               izvrševanju proračuna ne realiziramo. Isto se zna zgoditi isto z Zakonom o razvojni
               pomoči pomurski regiji. Edina nedotakljiva stvar v tem konceptu je Mestna občina
               Ljubljana. Občina, ki ima daleč največji proračun na prebivalca, ki ima daleč najbolj
               skocentrirano infrastrukturo na prebivalca, je daleč največji prejemnik sredstev iz
               državnega proračuna mimo razpisov, mimo zadev. Država mu odkupuje gradove, daje
               sredstva, koalicija vlaga amandmaje in tako naprej. To ni sistemski pristop ....<stage>/znak
               za konec razprave./</stage>... Mislim, da bi bilo bolj prav, da se ta naš zakon, ki
               predvideva 14 pokrajin, 13 plus 1, sprejme v predloženi obliki in da potem eventualno
               poskušam v tem postopku....<stage>/izkop mikrofona./</stage>...</p>
            </sp>
            <sp xml:id="SDZ5-Redna-14-2010-03-05.sp196">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Žal je čas potekel. Minister, želite še kaj odgovoriti? <stage>(Ne.)</stage> Hvala lepa.
               S tem so vsi dobili besedo.</p>
               <p>Zaključujem razpravo. O predlogu sklepa, ali je predlog zakona primeren za nadaljnjo
               obravnavo, bomo v skladu s časovnim potekom seje zbora odločali v ponedeljek, 8.
               marca 2010, v okviru glasovanj.</p>
               <p>S tem prekinjam to točko dnevnega reda. Prekinjam tudi 14. sejo zbora, ki jo bomo
               nadaljevali v ponedeljek, 8. marca 2010, ob 9. uri. Hvala lepa in lahko noč. <stage>(SEJA JE BILA PREKINJENA 5. MARCA 2010 OB 20.18.)</stage>
               </p>
            </sp>
         </div>
      </body>
   </text>
</TEI>
