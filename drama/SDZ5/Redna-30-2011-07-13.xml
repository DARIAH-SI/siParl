<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-30-2011-07-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|80ED95EA1065F8D2C1257DC80050E739</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=80ED95EA1065F8D2C1257DC80050E739</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-30-2011-07-13.DZ" n="30">
               <name>Redna</name>
               <date when="2011-07-13"/>
            </setting>
         </settingDesc>
         <particDesc>
            <listOrg>
               <org xml:id="Redna-30-2011-07-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 30. seje</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsedniki
            France Cukjati, mag. Vasja Klavora in Miran Potrč.</stage>
            <stage type="time">Seja se je začela ob 9. uri. </stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 30. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednja
               poslanka in poslanca: mag. Melita Župevc, dr. Luka Juri <stage>(do 15. ure)</stage> in Bojan
               Kontič.</p>
               <p>Vse prisotne lepo pozdravljam.</p>
               <p>Prehajamo na <title>6. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VZPOSTAVITVI ETAŽNE LASTNINE NA PREDLOG
                  PRIDOBITELJA POSAMEZNEGA DELA STAVBE IN O DOLOČANJU PRIPADAJOČEGA ZEMLJIŠČA K
                  STAVBI V OKVIRU SKRAJŠANEGA POSTOPKA</title>
               </p>
               <p>Predlog zakona je v obravnavo Državnemu zboru predložila Vlada. Besedo dajem
               predstavniku Vlade za dopolnilno obrazložitev predloga zakona.</p>
               <p>Besedo ima Boštjan Škrlec, državni sekretar na Ministrstvu za pravosodje.</p>
            </sp>
            <sp who="SDZ5:ŠkrlecBoštjan">

               <speaker>BOŠTJAN ŠKRLEC:</speaker>

               <p>Hvala lepa, gospod predsednik. Dobro jutro in lep pozdrav tudi poslankam in
               poslancem.</p>
               <p>Zakon, ki je pred vami, se nanaša na postopke vpisovanja etažne lastnine. V Sloveniji
               poznamo koncept dualistične etažne lastnine, kar pomeni, da gre za dve pravici. Ena
               je izključna lastninska pravica na delu stavbe, druga pa je pravica na skupnih
               površinah stavb oziroma funkcionalnih zemljišč. Ta etažna lastnina, se seveda tako,
               kot vsaka lastnina na nepremičnini pridobi z vpisom v zemljiško knjigo. V Sloveniji
               je bilo v preteklosti precej problemov pri usklajevanju dejanskega stanja etažne
               lastnine s tistim, ki je vpisan v zemljiško knjigo, zato je država že v preteklosti
               to skušala urediti. Tako je bil leta 2008 sprejet Zakon o vzpostavitvi etažne
               lastnine na predlog pridobitelja posameznega dela stavbe in o odločanju pripadajočega
               zemljišča k stavbi, to je zakon s kratico ZVEtL, ki je noveliran tudi danes. Bistvena
               lastnost tega zakona je da omogoča vpis zemljišča oziroma etažne lastnine, tudi na
               predlog samo enega etažnega lastnika, ne glede na to, ali se drugi etažni lastniki s
               tem strinjajo ali ne. Temeljno načelo pa je učinkovitost in ekonomičnost
               postopka.</p>
               <p>Po triletnem izvajanju tega zakona pa so se v praksi pojavile tudi nekatere težave,
               ki jih s to novelo odpravljamo. Bistvene novosti, ki jih novela prinaša so sledeče.
               Prvič. Onemogoča oziroma odpravlja se nevarnost potencialnega zavlačevanja ali
               oviranja postopka zaradi izvajanja predhodnega ali vzporednega postopka katastrskega
               vpisa po zakonu o evidentiranju nepremičnin. Namreč, dosedanja ureditev je bila
               takšna, da je v primeru neurejenih katastrskih vprašanj sodišče postopek prekinilo in
               stranke napotilo na poseben upravni postopek, v katerem so ta katastrska vprašanja
               uredili, tam pa so seveda zaradi pravic in kavtel, ki jih stranke uživajo, bile
               določene nevarnosti, da se ti postopki zavlačujejo. Zdaj novela omogoča, da bo
               sodišče vzporedno uredilo tudi ta vprašanja v okviru enotnega postopka, kar bo
               pomenilo, da bodo postopki hitrejši in bolj tekoči.</p>
               <p>Druga novost je ta, da se z namenom olajšati delo z novelo razširja krog udeležencev.
               V postopek za vzpostavitev etažne lastnine se po noveli pritegne tudi upravnik, saj
               lahko sodišču poda koristne podatke o evidentiranih pridobiteljih, o stavbi kot
               celoti in o njenih posameznih delih. Po drugi strani pa njegova udeležba pomaga tudi
               pridobiteljem posameznih delov, da se vključijo v postopek. V postopku za določitev
               pripadajočega zemljišča pa novela zagotavlja tudi udeležbo občine, ki lahko v sodnem
               postopku po eni strani zagotovi neposredno seznanitev sodišča z urbanističnimi vidiki
               posamične prostorske situacije, po drugi strani pa varuje javno dobro in s tem tudi
               javni interes v posameznem konkretnem primeru. Za postopke določanja pripadajočega
               zemljišča za stavbe, zgrajene pred 1. 1. 2003, se razširja aktivna legitimacija tudi
               na občine in zemljiško knjižne lastnike. Prav za te postopke so namreč nepremičninske
               evidence najbolj neusklajene in s tem se pravno zavaruje tudi interes občin in
               zemljiško knjižnih lastnikov po uskladitvi nepremičninskih evidenc z dejanskim
               stanjem, hkrati pa se poveča možnost za izvedbo postopkov v konkretnih primerih in s
               tem pripomore k temeljnemu cilju zakona, to je pospešitvi teh postopkov in ureditvi
               evidenc z dejanskim stanjem. Tretja novost se nanaša na amortizacijo listin. Gre
               namreč za situacijo, ko posamezniki, ki želijo doseči vpis v zemljiško knjigo ne
               razpolagajo z izvirnikom listine iz katerih izvira njihova pravica ampak zgolj s
               kopijami. Do sedaj je bilo treba izvesti poseben postopek, ločen, v katerem se je
               taka kopija amortizirala in dejansko pridobila status sposobnosti za vpis v zemljiško
               knjigo, sedaj pa novela predvideva, da bo tudi ta postopek izveden enovito v okviru
               postopka ugotavljanja oziroma vzpostavitve etažne lastnine, kar ponovno pomeni, da bo
               s tem, ko bo namesto dveh postopkov tekel eden, ta postopek hitrejši in bo delo
               sodišča bolj učinkovito.</p>
               <p>Novela določa tudi prednostno obravnavo za vse začete postopke do leta 2013. Torej
               zaradi interesa predlagatelja, da se ti postopki vendarle izvedejo v najkrajšem
               možnem času je določena ugodnost prednostne obravnave za vse tiste postopke, ki so se
               že začeli ali se še bodo začeli do leta 2013. To bo seveda pomenilo, da bodo sodišča
               morala z določenimi organizacijskimi ukrepi v okviru letnih razporedov to tudi
               upoštevati.</p>
               <p>Z vsem navedenim bomo prispevali k temu, da se bodo čim prej uskladile evidence v
               zemljiški knjigi, ki se nanašajo na etažno lastnino z dejanskim stanjem. Zaradi tega
               računamo na vašo podporo zakona. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo. Za predstavitev poročila odbora dajem besedo podpredsedniku
               Antonu Colariču.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa, gospod predsednik. Gospod državni sekretar,,kolegice in kolegi!</p>
               <p>Odbor za notranjo politiko, javno upravo in pravosodje je na seji 29. 6. 2011, kot
               matično delovno telo, obravnaval Predlog zakona o spremembah in dopolnitvah zakona o
               vzpostavitvi etažne lastnine na predlog pridobitelja posameznega dela stavbe in o
               določanju pripadajočega zemljišča k stavbi, ki ga je Državnemu zboru v obravnavo po
               skrajšanem postopku predložila Vlada. Članice in člani odbora smo kot gradivo za sejo
               prejeli predlog zakona, mnenje Zakonodajno-pravne službe, mnenje Državnega sveta,
               mnenje Sodnega sveta in mnenje Mestne občine Ljubljana. V poslovniškem roku pa so
               bili vloženi amandmaji poslanskih skupin SD, Zares in LDS k 3., 4., 5., 6., 8., 10.
               in 13. členu ter za novi 13.a člen. Na seji je kot predstavnik Vlade sodeloval Aleš
               Zalar, minister za pravosodje, ki je poudaril, da se s to novelo želi olajšati
               postopke za vzpostavitev etažne lastnine in določitev pripadajočega zemljišča k
               stavbi, saj so se v sedanjem zakonu, ki velja nekako tri leta, pokazale določene
               ovire, ki preprečujejo hitrejše in učinkovitejše izvajanje omenjenih postopkov.
               Predloga zakona zato prinaša nekatere spremembe, ki naj bi te ovire odpravile. Prva
               sprememba se nanaša na potencialno zavlačevanje in oviranje postopkov zaradi
               vzpostavitve izvedbe katastrskega vpisa, ki ga ureja Zakon o evidentiranju
               nepremičnin. Druga pomembna sprememba je, da se širi krog udeležencev v postopkih, in
               sicer na upravnike in pa seveda obvezno udeležbo občine. O drugih spremembah pa je
               današnji predstavnik, gospod državni sekretar, že tudi govoril in jih ne bi
               ponavljal.</p>
               <p>Na seji odbora je sodelovala tudi Zakonodajno-pravna služba. Predstavnica je
               poudarila, da so imeli nekatere pripombe, ki pa so bile z vloženimi amandmaji treh
               poslanskih skupin ustrezno odpravljene. Tudi Državni svet je zakon podprl. Odbor je
               sprejel amandmaje poslanskih skupin SD, Zares in LDS k 3., 4., 5., 6., 8., 10. in 13.
               členu ter nov 13.a člen. Odbor je skladno s 128. členom Poslovnika Državnega zbora
               glasoval o vseh členih predloga zakona in jih sprejel. Glede na sprejete amandmaje je
               na podlagi prvega odstavka 133. člena Poslovnika Državnega zbora pripravljeno
               besedilo dopolnjenega predloga zakona, v katerega so vključeni sprejeti amandmaji.
               Dopolnjen predlog zakona je sestavni del tega poročila. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>V imenu Poslanske skupine Demokratične stranke upokojencev Slovenije bo stališče
               predstavil Matjaž Zanoškar.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Dobro jutro, kolegice in kolegi, spoštovani državni sekretar, spoštovani predsednik!
               Dovolite, da predstavim stališče Poslanske skupine DeSUS glede Predloga zakona o
               spremembah in dopolnitvah Zakona o vzpostavitvi etažne lastnine na predlog
               pridobitelja posameznega dela stavbe in o določanju pripadajočega zemljišča k
               stavbi.</p>
               <p>V Poslanski skupini DeSUS v celoti podpiramo novelo, ker smatramo, da je umestna, da
               je smiselna in potrebna, saj ne nazadnje omogoča učinkovitejši in bolj ekonomičen
               postopek zemljiškoknjižnega vpisa etažne lastnine.</p>
               <p>Osnovni zakon, sprejet v letu 2008, je skušal pozitivno vplivati na precej neurejeno
               oziroma dejanskemu stanju neprilagojeno stanje v zemljiški knjigi na način, da je
               zakon omogočil pridobiteljem posameznih delov stavbe, da dosežejo vpis etažne
               lastnine v primeru, ko so zemljiškoknjižni lastniki glede vzpostavitve in vpisa
               etažne lastnine neaktivni ali pa jih celo ni. Ta zakon je bil sicer dobro koncipiran
               in imel svoj pozitiven namen, vendar so se v triletnem izvajanju pokazale
               pomanjkljivosti in ovire, zaradi katerih je na sodiščih še vedno veliko nerešenih
               primerov v zvezi z vzpostavitvijo etažne lastnine na določenem delu stavbe in
               določenem pripadajočem zemljišču.</p>
               <p>Po tej novelaciji zakona se ne predvideva več posebnega upravnega postopka za vpis v
               zemljiški kataster. Če nepremičnina še vedno ni vpisana vanj, bo sodišče samo, torej
               po uradni dolžnosti, poskrbelo za vpis v kataster že v sklopu postopka vzpostavitve
               etažne lastnine. Krog udeležencev postopka se razširja na upravnike in občine, tako
               je to dodaten prispevek k ekonomičnemu postopku, saj bodo sodišča deležna več
               koristnih informacij. Poenostavljen bo tudi postopek vpisa v zemljiško knjigo v
               primerih, ko lastniki ne razpolagajo z vso potrebno dokumentacijo. Tako bo tudi
               neposredno v samem postopku vzpostavitve etažne lastnine možen vpis v zemljiško
               knjigo s pomočjo instituta nadomestitve manjkajoče listine za vpis lastninske
               pravice, ki se uporablja po Zakonu o zemljiški knjigi.</p>
               <p>Predlogi, na osnovi katerih je ministrstvo oblikovalo novelo, izvirajo iz prakse in
               dala so jih sodišča. Zato se je nadejati, da bodo postopki vpisa odslej bistveno
               krajši, z manj administracije in za uporabnika oziroma stranko v postopku tako bolj
               prijazni. Prav tako pa je pričakovati pozitiven učinek tudi na samo ažurnost
               zemljiškoknjižnega stanja.</p>
               <p>V Poslanski skupini DeSUS torej predlog novele podpiramo in jo bomo tudi potrdili.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavila mag. Sara
               Viler.</p>
            </sp>
            <sp who="SDZ5:VilerSara">

               <speaker>MAG. SARA VILER:</speaker>

               <p>Hvala za besedo, gospod predsednik. Predstavniki ministrstva, poslanke in
               poslanci!</p>
               <p>Zakon o spremembah in dopolnitvah Zakona o vzpostavitvi etažne lastnine, ki je pred
               nami, vsebuje določene izboljšave, ki so potrebne za hitrejše in učinkovitejše
               izvajanje postopkov vpisa etažne lastnine.</p>
               <p>V poslanski skupini Slovenske nacionalne stranke podpiramo spremembo zakona, ki po
               novem uvaja, da je udeleženec v postopku za vzpostavitev etažne lastnine tudi
               upravnik ali upravnica. Podpiramo tudi ureditev, da sodišče v postopku za
               vzpostavitev etažne lastnine pri pristojnem upravnem organu zahteva opis stavbe in
               posameznih delov, če slednji še niso vpisani ali zahteva spremembo teh podatkov, če
               slednji ne odražajo dejanskega stanja.</p>
               <p>Zakon tudi uvaja določbo, da udeleženca vpisa, ki onemogoča osebi, imenovani s strani
               sodišča, vstop v prostore, izdaje podatkov in onemogoča strokovna opravila pri
               opravljanju vpisov oziroma evidentiranje sprememb v katastru stavb, ki je v postopku
               vpisa etažne lastnine upravnika stavbe in njihovih delov, da takega udeleženca izloči
               iz postopka.</p>
               <p>Opozorila bi na dejstvo, da se z nekaterimi novimi določbami tega zakona, povozijo
               določbe že veljavnih zakonov in tako povzročijo neusklajenosti med njimi, kar pa bo
               neposredno onemogočilo funkcioniranje novega zakona. Neusklajeno je področje
               katastrskih vpisov, saj se je v praksi že večkrat izkazalo, da izvedba upravnega
               postopka ne omogoča hitrega in učinkovitega reševanja postopkov etažne lastnine,
               slednje je vzpostavil tudi Sodni svet.</p>
               <p>Z novelo Zakona o vzpostavitvi etažne lastnine se vzpostavlja nova lastninska
               razmerja, izven klasičnih temeljev, določa nov postopek vzpostavitve etažne lastnine
               in določitev pripadajočega zemljišča k stavbi, čeprav za to že obstaja ustrezna
               pravna podlaga, na primer v Stvarnem pravnem zakoniku, Stanovanjskem zakoniku in
               Zakonu o zemljiški knjigi.</p>
               <p>Menimo, da če že spreminjamo novo pravno podlago, bi morali predhodno analizirati že
               obstoječo in če se izkaže za določen drug zakon ureja enake materije, onemogočiti
               podvajanje predpisov. V predlogu zakona bi morali v prehodnih in končnih določbah
               razveljaviti nekatere določbe že veljavnih predpisov. Če tega ne bomo storili nastane
               zmeda pri uporabi pravilne pravne podlage v postopkih odločanja.</p>
               <p>V poslanski skupini Slovenske nacionalne stranke bomo novelo zakona podprli, upamo
               pa, da bodo predvidene spremembe res doprinesle k učinkovitejšemu in hitrejšemu
               reševanju postopkov vpisa etažne lastnine v zemljiško knjigo. Da ne bomo spet čez
               nekaj mesecev dobili na mize novelo novele, rekoč da določbe niso dovolj jasne in
               konkretne in da novele ni bilo mogoče izvajati v praksi.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanskega kluba Liberalne demokracije Slovenije bo predstavil Ljubo
               Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Gospod državni sekretar, kolegice in
               kolegi!</p>
               <p>Vprašanje etažne lastnine v Republiki Sloveniji kljub obstoječemu Zakonu o
               vzpostavitvi etažne lastnine na predlog pridobitelja posameznega dela stavbe in o
               odločanju pripadajočega zemljišča v stavbi, ki je bil sprejet aprila 2008, še vedno
               ostaja problematičen.</p>
               <p>Osnovni namen, sedaj veljavnega zakona, je bila vzpostavitev hitrega in učinkovitega
               postopka za vpis v zemljiško knjigo, za nekaj več kot 300 tisoč nepremičnin, katere
               ali še niso vpisane v zemljiško knjigo ali pa nimajo urejene etažne lastnine.</p>
               <p>Analiza izvajanja zakonodaje pa je pokazala, da se v postopkih, ki jih je definiral
               zakon, pojavljajo ovire, ki v času priprave in sprejema zakona niso bile zaznane in
               poznane. Zaradi teh ovir pa zakon ni in ne dosega zastavljenih ciljev. Novela zakona,
               ki jo obravnavamo danes, naslavlja te probleme s čim in s čemer z nadgradnjo prvotnih
               določil zakona v luči izpolnjevanja temeljnih načel Zakona o vzpostavitvi etažne
               lastnine, kot zakon, kot sta ekonomičnost in učinkovitost postopka ter upoštevanje
               temeljnega koncepta osnovnega zakona.</p>
               <p>Predlagana rešitev obsega spremembe, ki bodo v veliki meri odpravile nevarnosti
               zavlačevanja ali oviranja postopkov zaradi izvajanja predhodnega katastrskega vpisa
               po Zakonu o evidentiranju nepremičnin. Novela tudi razširja krog udeležencev v
               postopkih z namenom olajšanja dela sodišč. Tako bosta v postopke po Zakonu o
               vzpostavitvi etažne lastnine, lahko vključena tudi upravnik stavbe in občina, kar bo
               v postopkih prineslo dodatne informacije, ki bodo pripomogle k hitrejšemu in
               učinkovitejšemu izvajanju postopkov, ter obenem še povišalo standard varovanja
               javnega interesa prek udeležbe občin v predpisanih procesih.</p>
               <p>Nadalje novela zakona širi aktivno legitimacijo za postopke določanja pripadajočega
               zemljišča za stavbe, zgrajene pred 1. 1. 2003, tudi na občine in uvaja amortizacijo
               listin, s čimer se opravlja nujnost dvojnih postopkov pri vpisovanju v zemljiško
               knjigo. Novela zakona o vzpostavitvi etažne lastnine na predlog pridobitelja
               posameznega dela stavbe in o določanju pripadajočega zemljišča k stavbi nadgrajuje
               obstoječi zakon s konkretnimi rešitvami, ki so posledica resne analize, ki so jo
               pripravili na Ministrstvu za pravosodje, skupaj s sodišči. V Poslanskem klubu LDS
               podpiramo rešitve, ki jih prinaša novela zakona o vzpostavitvi etažne lastnine in
               upamo, da bo tudi ta zakon prispeval k hitrejšemu urejanju zemljiškoknjižnih evidenc
               v Sloveniji, zato bomo zakon tudi podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanske skupine Socialnih demokratov bo predstavil Miran Potrč.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa. Gospod državni sekretar, spoštovane kolegice in kolegi!</p>
               <p>Da ne bi ponavljal vsebine predloga novele zakona, s katero soglašamo, da ne bi
               ponavljal prav gotovo koristne vsebine, ki jih predlog novele daje, to je, da se
               poveča učinkovitost vpisa etažne in lastninske pravice na posameznih delih stavb, naj
               rečem, da v Poslanski skupini Socialnih demokratov predlog zakona podpiramo.</p>
               <p>Bi pa radi opozorili, ker smo to storili tudi leta 2008, da naj se sprejmejo dodatno
               vsi ukrepi, ki so potrebni na sodiščih in Ministrstvu za pravosodje, kar je minister
               na seji delovnega telesa že obljubil, da se zagotovijo podlage za učinkovito
               izvajanje zakona.</p>
               <p>Sam bi svetoval naj se preverijo tudi še eventualni pomisleki, ki jih ima Sodni svet
               in člani v Sodnem svetu, glede na to ali se bodo postavljale kakšne nove ovire pri
               uresničevanju zakona. Doslej smo namreč čakali od leta 2008 do letos, se pravi dobri
               dve leti, in v tem času bi najbrž lahko nekaj več vpisov zagotovili, kot smo dejansko
               jih. Je pa vpis etažne lastnine in lastninske pravice posebej, ker gre tudi za
               pripadajoče zemljišče, izjemno pomembno vprašanje za velik del državljank in
               državljanov Slovenije, saj vemo kako je vpis v zemljiško knjigo bil nedosledno urejen
               in konec koncev vemo, posebej kar zadeva etažno lastnino, kaj se je dogajalo z
               realizacijo stanovanjskega zakona, ko smo mnogi dobili lastninsko pravico, otežena pa
               je bila naša želja za vpis v zemljiško knjigo, ker so bili postopki gradnje, urejanja
               pogodbenih razmerij in podobno nedosledno urejeni.</p>
               <p>Želimo torej uspeh tej reformi, je nujno potrebna. Svetujemo in poudarjamo potrebo po
               sprotnem spremljanju in eventualnem dopolnjevanju, da bi se velik problem, ki obstoja
               glede evidentiranja nepremičnin v zemljiški knjigi, pred tem pa tudi v katastru čim
               prej in čim dosledneje uredil.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Miro Petek.
            </p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Dobro jutro, kolegice, kolegi.</p>
               <p>Bistven napredek na področju reševanja etažne lastnine je naredila prejšnja vlada
               oziroma parlament v prejšnji sestavi, saj smo leta 2008 sprejeli Zakon o vzpostavitvi
               etažne lastnine. Ta zakon namreč omogoča, da se postopek oblikovanja etažne lastnine
               in vpisa v zemljiško knjigo izvede na predlog enega samega predlagatelja, ne glede na
               to ali se ostali sostanovalci s tem strinjajo ali ne. S tem se je skušalo olajšati
               oblikovanje etažne lastnine in vpisovanje večstanovanjskih stavb v zemljiško knjigo.
               Kot je znano, etažna lastnina nastane šele z vpisom v zemljiško knjigo. Leta 2008, ko
               smo ta zakon sprejemali je bilo število nevpisanih nepremičnin oziroma nepremičnin,
               kjer je kot lastnik na njih vpisan investitor ne pa dejanski kupec oziroma lastnik,
               še vedno zelo veliko. Številka se je gibala okrog 300 tisoč. Lastniki so tudi takšna
               podjetja, predvsem gradbena, ki danes ne obstajajo več oziroma so v stečaju. Tudi
               današnji verižni stečaji gradbenih podjetij kot so SCT, VEGRAD, Gradbeno podjetje
               Grosuplje, pa lahko problematiko etažne lastnine še poglobijo.</p>
               <p>Zato je treba omogočiti pridobiteljem posameznih delov stavb, da se doseže zemljiško
               knjižni vpis etažne lastnine tudi v primerih, ko so zemljiško knjižni lastniki
               neaktivni ali pa jih že dolgo ni več.</p>
               <p>Če se bo novela tega zakona uresničevala, potem obstaja upanje, da bodo odpravljene
               nekatere ovire zaradi katerih prihaja oziroma bi lahko prihajalo; to je do
               potencialnega zavlačevanja ali oviranja izvedbe postopka vzpostavitve etažne
               lastnine, ki jo predlaga pridobitelj posameznega dela ali pripadajoče zemljišča
               stavbi.</p>
               <p>Sedaj se dogaja, da prihaja do zavlačevanja ali oviranja postopkov tudi zaradi
               zakonsko določenega poprejšnjega katastrskega vpisa, o katerem govori Zakon o
               evidentiranju nepremičnin.</p>
               <p>Po novem bo v primeru, da stavba še ni vpisana v kataster, sodišče to opravilo po
               uradni dolžnosti, kar je dobro.</p>
               <p>V večstanovanjskih zgradbah je težko najti konsenz vseh sostanovalcev, podobno kot
               tukaj v parlamentu, in velikokrat se dogaja, da zaradi tega prihaja do težav pri
               vpisu etažne lastnine.</p>
               <p>Praksa je tudi pokazala, da zakonodaja ni vedno sledila dejanskemu dogajanju v
               življenju in so zaradi tega bile težave, ki so ljudem povzročale velike probleme.</p>
               <p>Če so resnično jasne pravne podlage, potem je vpis etažne lastnine v zemljiško knjigo
               res še zgolj in samo tehnično vprašanje. Jasne pravne podlage pa mora zagotoviti
               Državni zbor.</p>
               <p>Noveli zakona ne bomo nasprotovali. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče poslanske skupine Slovenske ljudske stranke bo predstavil Gvido Kres.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo gospod predsednik, spoštovani državni sekretar, poslanke in
               poslanci.</p>
               <p>Novela zakona, ki je pred nami je posledica nekaterih zahtevkov o popravkih pred
               dobrimi tremi leti sprejetega temeljnega Zakona o vzpostavitvi etažne lastnine na
               predlog pridobitelja posameznega dela stavbe in o odločanju pripadajočega zemljišča
               stavbi.</p>
               <p>Zakon je bil takrat sprejet zaradi številnih sodnih zapletov, ki so bili posledica
               popolnoma neurejenega stanja, zatečenega stanja in vseh evidenc še iz časa družbene
               lastnine, skromne privatizacijske zakonodaje in razmeroma neuspešnih poskusov
               reševanja tega stanja vse od osamosvojitve dalje.</p>
               <p>Kot sicer navaja tudi predlagatelj, in v tem primeru močno verjamemo, da njihove
               navedbe držijo, so se določene zakonske ureditve izkazale za neposrečene, predvsem pa
               neučinkovite.</p>
               <p>Tako so popravki zelo dobrodošli, še posebno na primer podpiramo noviteto, da se v
               sodni postopek vključi tudi upravnika stavbe. To je dodatek k zakonu, ki je logičen
               in življenjski, predvsem pa so v praksi upravniki, vsaj v večini primerov ljudje, ki
               posedujejo oziroma imajo do največ informacij o nepremičnini in pripadajočih
               zemljiščih.</p>
               <p>Prav tako je smiselno, da sodišče, kadar ugotovi, da stavba ni vpisana v kataster
               samo zagotovi katastrski vpis in na ta način prepreči zavlačevanje sodnih postopkov s
               tem, da se katarski vpisi še naprej izvajajo po določbah Zakona o evidentiranju
               nepremičnin.</p>
               <p>Vendar pa spoštovane kolegice in kolegi, na nekaj velja opozoriti. Tu imamo tudi
               razmeroma negativno mnenje Sodnega sveta in pa zelo negativne izkušnje na terenu za
               izvajanje vpisa v zemljiško knjigo na splošno.</p>
               <p>Sodni svet v svojem mnenju poudarja, da je zelo vprašljivo urejanje teh položajev s
               posebnim zakonom in na drugačen način, še posebno, če večino razmerij že urejata
               stvarno pravni zakonik in Zakon o nepravdnem postopku, veliko tega pa je zajeto tudi
               v Zakonu o evidentiranju nepremičnin.</p>
               <p>Opozarjajo tudi, da gre že pri osnovnem zakonu za izpostavljanje novih lastninskih
               razmerij izven klasičnih temeljev, kar se izkazuje za problematično.</p>
               <p>Kot drugo, pa v Slovenski ljudski stranki pridobivamo konkretne informacije s terena,
               da na področju vpisa v zemljiško knjigo po nedavnem sprejetju novele Zakona o
               zemljiški knjigi, vlada prava zmeda.</p>
               <p>Izkazalo se je, da organizacijska struktura ob uveljavitvi novele ni bila ustrezno
               pripravljena oziroma celo več, da pristojni organi organizacijsko niso v stanju
               izvajati nove zakonodaje.</p>
               <p>V poslanski skupini Slovenske ljudske stranke tako izkazujemo bojazen, da tudi ta
               novela ne bo imela pravega učinka, če se zatika že pri samem bistvu vpisa v zemljiško
               knjigo. V Poslanski skupini Slovenske ljudske stranke bomo predlog novele zakona
               podprli, saj danes govorimo o noveliranju zakona, in ne o smiselnosti obstoja
               takšnega zakona že v osnovi, kot je kritičen Sodni svet. Iz tega vidika novela vseeno
               pomeni določen napredek, vendar kot je ugotovljeno, mnogih stvari še vedno ne rešuje
               oziroma se predvideva, da bo marsikatera ovira pri izvajanju tega zakona še
               ostala.</p>
               <p>V Poslanski skupini Slovenske ljudske stranke nedvomno od Vlade oziroma od
               pristojnega ministrstva tako pričakujemo, da bo v šestih mesecih po uveljavitvi
               zakona opravila ustrezno analizo in poročilo, ali trenutna novela prinaša ustrezne
               rezultate in ali učinkovito služi svojemu namenu. Hkrati pa želimo v Poslanski
               skupini Slovenske ljudske stranke tudi izkoristiti to priložnost, da apeliramo na
               pristojno ministrstvo, da poišče rešitve za trenutne zaplete na področju vpisovanja v
               zemljiško knjigo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 29. točki dnevnega reda oziroma
               najkasneje ob 1.30.</p>
               <p>S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  RAZVOJNI PODPORI BELI KRAJINI V OBDOBJU 2013-2016 V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina štirih poslank in poslancev, s
               prvopodpisanim Ivanom Grillom. Predlog zakona je na 30. nujni seji 23. 6. 2011
               obravnaval Odbor za lokalno samoupravo in regionalni razvoj kot matično delovno telo.
               Ker po končani razpravi odbor členov predloga zakona ni sprejel je bila druga
               obravnava predloga zakona na seji delovnega telesa končana.</p>
               <p>Besedo dajem predstavnikom poslanskih skupin za predstavitev stališč. Besedo ima
               Bogdan Barovič v imenu Poslanske skupine Slovenske nacionalne stranke.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala za besedo gospod predsednik. Spoštovani kolegice, kolegi, predstavnik
               pristojnega ministrstva.</p>
               <p>Žal mi je, da lahko samo povemo tisto, kar smo že povedali. Razočaran sem, da je 35
               poslank in poslancev tega Državnega zbora ocenilo, da zakon je primeren za nadaljnjo
               obravnavo in zakon je bil primeren, potem pa je, mislim da, 11 poslancev pristojnega
               matičnega delovnega telesa ob tem, da je še kdo manjkal zaradi drugih delovnih
               obveznosti sklenilo ravno obratno. In da tistih 11 v primerjavi s 35 prevaga. In
               sedaj lahko povemo še enkrat, da, mi bi sicer radi, da bi ta zakon pomagal ljudem v
               Črnomlju, Semiču, Metliki, ampak je pač 11 ljudi na matičnem delovnem telesu očitno
               spremenilo svoje mnenje. Čemu tako, ne vem. Če niso dovolj prepričljiva dejstva, da
               je v tej pokrajini, Beli krajini 14 % brezposelnost, da je veliko število odpuščanja
               delavcev, da je gospodarstvo opešalo, da je prikrajšano zdravstveno varstvo, da je
               slaba cestna in železniška infrastruktura, kaj potem naj nas prepriča, da je nekdo
               potreben pomoči. Ne mi govoriti floskule, kot so jih govorili nekateri moji kolegi,
               sprejeli smo Zakon o skladnem regionalnem razvoju, ob tem, da laže, da cela opozicija
               ni potrdila tega zakona. Ja, mi smo opozicija, pa smo ga potrdili. Ob vedenju, vi
               veste, vi veste in vi veste, da Zakon o skladnem regionalnem razvoju je pa list
               papirja, zato da je ministrstvo pokazalo, da je nekaj naredilo, pomagalo pa še do
               danes od njegove veljave ni z enim evrom nikomur. Ko pa smo sprejeli Zakon o Pomurju,
               ker smo pač rekli, pa dajmo pomagati sami, je rezultat, delni rezultat pa je. Žal mi
               je, da smo zavrnili še kakšen drug zakon. Še vedno pravim, sebi pomagajmo, ljudje
               božji, sebi, Slovenci pomagajmo Slovencem. Danes imamo 5 %, videli smo, kako nas
               sedaj Evropa kara, ampak meni je to vseeno. Mene boli, da tako slabo stojimo. Da smo
               daleč od Maastrichta, kar se javnih dolgov tiče. Imamo 600 milijonov evrov škode, ki
               jo je naredila nevihta včeraj, predvčerajšnjim. Imamo kup problemov, imamo politične
               razprtije, imamo državo v razsulu, imamo krizno stanje in - nič! Tu pa imamo vsaj en
               zakon, s katerim bi lahko pomagali ljudem. Vzporedno s tem, da bi jim pomagali, bi
               jim lahko pomagali še tudi pri takšnih in podobnih nesrečah, bog ne daj, da bi se jim
               zgodile. Ne! Ne! Izgovor na nek zakon, ki je totalen blef – Zakon o skladnem
               regionalnem razvoju – jaz ga podpiram zato, ker bi moral pomagati. Pa ni pomagal in
               ne bo pomagal nobeni od 12 statističnih regij. In to vidimo, in če vidimo, dajmo
               pomagati Slovenci sami sebi, posamično, po statističnih regijah. Zasavju boste
               pomagali, ker bo potrebno. Jaz od tam prihajam in mi je v srcu največ, pa enako čutim
               do vseh ostalih pokrajin. Nikoli ne bom rekel, ne pomagati Beli krajini zato, da bomo
               pomagali Zasavju. Ne, pomagajmo vsem! In res ne razumem – 14 % brezposelnost, slabo
               zdravstveno varstvo, nikakršne cestne povezave, nikakršne prometne povezave,
               odpuščanje delavcev, propad gospodarstva <gap n="..."/> Zakon, ki bi lahko pomagal, pa ne! A
               denar za izplačilo Grčiji je, denar za izplačilo Portugalski je. Prav zanima me, kje
               bomo dobili 600 milijonov za pomoč po škodi, ki je nastala. Ob tem, da vem, da je bil
               na evropski ravni razpis za pomoč državam, ki jih je prizadelo neurje. In tudi vem
               oziroma domnevam oziroma menim, glede na vse, kar sem se pozanimal in slišal, da pa
               država, ta naša država - in pristojno ministrstvo tega ne ve. In me prav zanima, če
               je sploh po lanskem neurju vprašalo Evropo, če lahko pomaga, in ali bo v tem trenutku
               vprašalo. Pa če se že drugam ne obrnemo, še enkrat, v imenu Slovenske nacionalne
               stranke, žal mi je, mi smo vse zakone za pomoč pokrajinam podprli in jih bomo še
               naprej, zato ker si pomagajmo sami sebi, ljudje božji, ne pa gledati na vse druge,
               sebe pa pozabljati! Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Anton
               Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani!</p>
               <p>Ni kaj dodati obrazložitvi, ki smo jo podali v prvi obravnavi. Nekaj je bilo narobe s
               pripravo tega zakona in z nameni, ki so bili zadaj. Očitno je šlo za to, da se je
               nekemu delu prebivalstva poskušalo približati, nekako povedati, kako je tisti del, ki
               je zakon vložil, boljši, bolj pošten, bolj pravičen od drugih, ki menimo, da je
               sistemski zakon, ki je bil sprejet v letošnjem letu, tisti, ki naj bi in je začel
               dajati pomoč potrebnim takoj.</p>
               <p>Ni razumljivo in zelo težko se razloži, zakaj se apelira, da se naj ne pomaga takoj
               Beli krajini, ampak šele s 1. 1. 2013. V čem je tu skrivnost, predlagatelji zakona
               niso povedali, zato me ni presenetilo, da je na odboru zakon doživel tako usodo, kot
               jo je.</p>
               <p>Po vseh podatkih so že v letošnjem letu bili razpisi in v letih od 2011-2016 naj bi
               Bela krajina dobila na tak ali drugačen način okrog 288 milijonov evrov za
               vzpostavitev osnovne infrastrukture in za vzpostavitev boljših pogojev za razvoj in
               hitrejše prilagajanje potrebam celotnega Pokolpja. Konec koncev, mi smo v strateških
               dokumentih in razpravah imenovali Pokolpje, vključno s Kočevsko, območje, ki je manj
               razvito, ki je degradirano in podobno. In v tem zakonu se je preprosto izpustilo ta
               del in se fokusiralo samo na eno območje, kar kaže na to, da se je hitelo, da se je
               hotelo narediti nekaj, kar bi bilo na prvi pogled všečno in bi lahko to razumeli kot
               neko dobro gesto, ampak saj veste kako je s tistim, boj se Danajcev, ki hodijo okrog
               in nekaj ponujajo, šele v daljni prihodnosti, če sploh. To je dejstvo in gospod
               Tanko, vi že veste, zakaj ste izpustili leto 2011, 2012 in ste želeli samo to pomoč
               nameniti samo v letu 2013 in naprej. To je verjetno <gap n="..."/> <stage>/ oglašanje iz dvorane/</stage> Kaj
               se pa pogovarjate z mano?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Kolega Anderlič, ne se zapeljati iz klopi. Prosim, predstavite stališče.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Ne, ne, pa če on moti. Vi morate njega opozarjati najprej.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Jaz ga ne morem slišati, ker nima vklopljenega mikrofona. Se opravičujem.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Ne morete ga slišati, jaz ga pa slišim.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Takoj, ko ga bo imel, bom že poskrbel zanj.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Ampak to je pač manira. Če ne želiš sodelovati konstruktivno pri reševanju problemov,
               potem z oviranjem, z zavajanjem in podobnimi stvarmi poskušaš onemogočiti še tisto
               kar je dobrega in od česar bi konkretna območja imela korist. Seveda tukaj ni nobene
               dileme in trdno sem prepričan, da v osnovi poslanci in poslanke delujemo za to, da bi
               vsa območja v Republiki Sloveniji bila deležna enakega tretmaja, enakih pomoči, ki pa
               seveda v bistvu morajo biti zasnovane na način, da lahko vsak, ki je po kriterijih na
               takem nivoju razvoja, da je do teh pomoči opravičen, da lahko do njih tudi pride. To
               ne sme biti šikanozno, ne sme biti čez prste in na lepe oči, ampak na osnovi
               kriterijev, razpisov in seveda transparentne porabe denarja, ko gre za direktno
               pomoč. V Liberalni demokraciji trdno verjamemo, da bo tretja razvojna os dobila
               pospešek v prihodnjem obdobju, od Koroške do Bele krajine, in da bo to največji
               prispevek, poleg izgradnje še druge infrastrukture, k skladnejšemu regionalnemu
               razvoju. Obeti so dobri, stvari se pripravljajo, predvidena so sredstva, kar pomeni,
               da smo na dobri poti, ampak to seveda že v letu 2011 in naprej, ne pa šele po letu
               2013 kot bi nekateri menili, da bi bilo prav.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo prestavil Vili Rezman.</p>
               <p>Prosim za mir v dvorani! Gospod Tanko,prosim!</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa gospod predsednik.</p>
               <p>Stališče Poslanske skupine nepovezanih poslancev bo relativno kratko, z razlogom,
               zato ker smo ga predstavljali tudi v preteklost in ki se od takrat do danes v ničemer
               ni spremenilo. Pomeni pa, da nepovezani poslanci podpiramo poizkuse Vlade, da se
               razvojno ogroženim območjem pomaga, z različnimi ukrepi, vendar ukrep, ki je
               predlagan v tem predlogu zakona, ni tak, da bi bil ustrezen. Ni ustrezen iz različnih
               razlogov, ki smo jih doslej že navajali, ne samo v kratkem, povem, da nas zelo moti
               to, da predvideva nesorazmerno velike, pomembne pomoči v primerjavi z drugimi, tudi
               prizadetimi območji in tudi to nas seveda moti, da je del organsko sicer povezan,
               Pokolpja pri tem predlogu zakona izpuščen. In zato, ker že veljajo ukrepi za pomoč
               Pokolpju, torej širšemu območju, ki so bolj sorazmerni, ki bolj upoštevajo
               problematiko v celotni Sloveniji, torej tudi drugih okolij v katerih so razvojni
               problemi, sodimo da je treba izpeljati tiste ukrepe, ki so bili sprejeti in za katere
               menimo, da so ustrezni. Mi vemo, da v Sloveniji obstajajo razlike v razvoju po
               posamičnih regijah. Vemo, da so te pretirane, vemo da celo naraščajo, vemo tudi to,
               da nikoli ne bodo naše regije povsem enakomerno razvite tudi zavoljo tega ne, ker se
               to ne da zaradi različnih predpogojev, v katerih posamične regije živijo svoje
               življenje. Je pa treba neupravičene razlike zmanjševati. In ukrepi, ki jih je vlada
               sprejela, sodimo, da gredo v to smer. Nekateri so poskušali spremembe v tej
               regionalni razvitosti doseči na različne načine. Spomnimo se, da je bilo najprej
               glavno orožje ustanovitev pokrajin, pa tega nismo realizirali. Potem je bila cela
               vrsta predlogov posamičnih zakonov za posamične regije, ki so, razen enega, vsi tudi
               bili zavrnjeni. In vendarle smo končno spremenili tudi Zakon o skladnem regionalnem
               razvoju, ki skuša biti sistemski in na osnovi katerega so bili že sprejeti ukrepi za
               pomoč Pokolpju.</p>
               <p>Mi podpiramo te sistemske rešitve, podpiramo ukrepe, ki so ciljani v smer tudi
               razvojne podpore Pokolpju in Bele krajine znotraj Pokolpja in sodimo, da ni treba
               nadomeščati že sprejetih ukrepov z zakonom, ki predvideva svoje učinkovanje leta
               2013, sicer z razlogom, predlagatelji so tudi povedali, našteli zakaj je ta letnica
               tam zapisana.</p>
               <p>Kar se Poslanske skupine nepovezanih poslancev tiče je torej vseh 5 glasov
               zagotovljenih za to, da se izvajajo stari ukrepi in da se ne sprejme tega predloga
               zakona.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Mirko Brulc.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Spoštovani vsi prisotni.</p>
               <p>Tudi jaz bom zelo kratek, kajti, kot smo napovedali v stališču poslanske skupine
               Socialnih demokratov že ob prvi obravnavi predloga zakona na plenarnem zasedanju
               meseca junija, naša poslanska skupina predloga zakona večinsko ni podprla. Je pa, ne
               glede na to, predlog dobil zadostno podporo za drugo obravnavo na odboru. Naša
               poslanska skupina je tudi v razpravi na odboru sledila usmeritvam, da Slovenija
               potrebuje pri reševanju regionalnih razlik celostne rešitve. V zvezi s predlogom
               zakona, ki je vseboval tudi rešitve, ki so že uveljavljene z Zakonom o skladnem
               regionalnem razvoju, je Zakonodajno-pravna služba Državnega zbora opozorila, da
               predlogi, ki se na nanašajo na posamezne regije, da ti predlogi pomenijo sistemski
               odstop in je hkrati izpostavila tudi dilemo o skladnosti takšne ureditve z
               Ustavo.</p>
               <p>Vsi že tolikokrat navedeni argumenti, kot tudi morebitna neustavnost predloga, so
               razlog, da poslanska skupina Socialnih demokratov tudi v drugi obravnavi zakonu ni
               namenila svoje podpore.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Ivan Grill.
            </p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa za besedo.</p>
               <p>Naj uvodoma ponovno poudarim vsem tistim, ki zavajajo, da bi ta zakon po predlogu
               stopil v veljavo šele 2013, če bi bila volja za sprejetje. Ni res, če bi bila volja
               da se ta zakon podpre, bi ga z amandmajem lahko naredili z veljavo 2012 in tudi v
               rebalansu bi se zagotovila sredstva.</p>
               <p>Seveda, v Slovenski demokratski stranki obžalujemo, da Zakon o razvojni podpori Beli
               krajini v drugi obravnavi ni več dobil podpore in ga je vladajoča koalicija brez
               milosti zavrnila. Ponovno smo bili priča, da vladajoči koaliciji, v katero lahko
               štejemo tudi DeSUS in Zares, ni mar za težave in stiske naših ljudi, tokrat je šlo za
               Belo krajino. Ker je bil Zakon o razvojni podpori Bele krajine v prvi obravnavi
               sprejet, in to samo z enim glasom razlike, in še to po spletu okoliščin, smo se v SDS
               zavedali, da bo vladajoča koalicija želela ta zakon v najkrajšem možnem času zavrniti
               in pomesti pod preprogo, saj vedo, da je to za njih v očeh javnosti zelo neprijetna
               tema. Natanko tako se je zgodilo. Že samo teden dni po prvi obravnavi tega zakona je
               bila sklicana nujna seja Odbora za lokalno samoupravo in to v dvorani brez TV
               prenosa, da ljudje ne bi videli kako bo koalicija brez milosti zavrnila zakon v drugi
               obravnavi. Še pred tem pa smo v SDS pripravili tudi predlog, da se pred drugo
               obravnavo tega zakona opravi še javna predstavitev mnenj, kjer bi lahko
               gospodarstveniki in vsa zainteresirana javnost iz Bele krajine imela možnost
               predlagati dopolnila prvotnemu besedilu zakona, pa je vladajoča koalicija zavrnila
               tudi ta predlog.</p>
               <p>Spoštovana Vlada in vladajoča koalicija, vašim za lase privlečenim izgovorom, da za
               zavrnitev tega zakona, da bo težave v Beli krajini reševal Zakon o skladnem
               regionalnem razvoju, vam danes ne verjame nihče več. Sredstva, ki jih skozi razpise
               po tem zakonu lahko pridobi Bela krajina, so kaplja v morje in nič več. Pa še ta
               kaplja je očitno izpuhtela, saj v rebalansu proračuna za 2011 in 2012 znaten del
               sredstev vlada tudi niža in prepričan sem, da boste v koaliciji takšen rebalans tudi
               sprejeli. Me zanima na kakšen način boste potem opravičevali takšne rešitve. V SDS
               smo Zakon o razvojni podpori Beli krajini pripravili in vložili v parlamentarno
               obravnavo v prepričanju, da je to edini način, da se Beli krajini, ki je s strani
               države že desetletja pozabljena in zapostavljena, vsaj deloma zaustavi njeno
               nadaljnje propadanje na gospodarskem in socialnem področju. Brez takojšnje izdatne
               finančne državne pomoči in izgradnje nujno pomembne prometne, energetske in komunalne
               infrastrukture bo Bela krajina zagotovo gospodarsko obubožala in postala področje z
               največjo nezaposlenostjo v državi. Že do sedaj je v Beli krajini šlo v stečaj kar
               nekaj belokranjskih podjetij. Prihodnost še nekaterih, ki se danes borijo zgolj za
               golo preživetje, pa je vedno bolj negotova. Največje podjetje Secop, ki zaposluje
               skorajda tisoč ljudi, bo svojo proizvodnjo preselilo na Hrvaško. Ljudje v Beli
               krajini si zagotovo zaslužijo, da jim država priskoči na pomoč in jim omogoči
               ustvariti pogoje za obstoj in vsaj minimalni razvoj. Ne prosijo za pomoč, ker sami ne
               bi želeli delati in sodelovati pri svojem razvoju, želijo samo, da se jim zagotovijo
               pogoji za delo in čisto nič več. Spoštovane Belokranjke in Belokranjci, žal so vas
               tudi tokrat v SD, Zaresu, LDS in DeSUS pustili na cedilu. Prepričan sem, da se boste
               zavedali, da vladajoča koalicija, ki jim očitno ni mar za stiske ljudi, tudi v Beli
               krajini dela na način, ki prioritete ustvarja tam, kjer jih ne bi smela. Če bi samo
               del tistih sredstev, ki jih je namenila Grčiji, ki jih je namenila dokapitalizaciji
               Nove Ljubljanske banke, namenili za razvoj Beli krajini, bi se zagotovo situacija tam
               lahko spremenila v zelo kratkem času. Govoriti pa, da Zakon o skladnem regionalnem
               razvoju predstavlja rešitev za Belo krajino, je več kot sprenevedanje in vsi vemo, da
               temu ni tako. Me prav zanima ali boste poslanci, ki boste v naslednjem mandatu tukaj
               sedeli, priznali, da je tisti zakon bil, kot sem že večkrat omenil, sprenevedanje
               brez rešitev in to se bo tudi potrdilo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Alojzij Potočnik.</p>
            </sp>
            <sp who="SDZ5:PotočnikAlojzij">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Poslanska skupina Zares predloga zakona večinsko ne podpira. Seveda se ni moč ogniti
               tudi stališču, da nekatere ugotovitve predlagateljev in razpravljavcev niso brez
               osnove. Vendarle smo tudi v izogib pritiskom regij v Državnem zboru sprejeli
               sistemski Zakon o spodbujanju skladnega regionalnega razvoja. V času primera pomurske
               regije tak zakon ni obstajal. Nedvomno je težava posebnih parcialnih zakonov, da se
               ne opravijo celovite primerjave s stanji in potrebami drugih regij oziroma območij,
               ki imajo prav tako pravico do državnih intervencij, če za to obstajajo pogoji. Prav
               predlagani zakon pa pomeni konkretno pomoč konkretni regiji brez izpolnjevanja
               objektivnih meril, na podlagi katerih bi do takšne pomoči pod enakimi pogoji bile
               upravičene tudi druge regije. Pomoč poleg stiske, ki je evidentna, mora vsebovati vse
               okoliščine, vsa merila in ne nazadnje realno zagotovljena sredstva. Po drugi strani,
               empatija v tem zboru bržčas ni problem, a že na prvi pogled je tudi vidno, da je tako
               velik obseg predlaganih sredstev nesorazmeren s sredstvi, ki jih Republika Slovenija
               namenja za reševanje razvojnih problemov na drugih zelo primerljivih območjih, ker
               izhaja naš pristop pri reševanju ekonomske in socialne, lahko rečemo tudi družbene
               ogroženosti iz opazovanja in obvladovanja celote, ker sicer lahko zagrešimo nova
               razvojna strukturna neskladja, je presoja poslanske skupine takšna kot sem jo omenil
               na začetku. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanske skupine Slovenske ljudske stranke bo predstavil Janez Ribič.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Dober dan, spoštovani gospe in gospodje!</p>
               <p>Poslanci Slovenske ljudske stranke smo že ob prvi obravnavi predlaganega zakona
               ravnali v skladu z našo že uveljavljeno prakso podpore z zakonskim predlogom ter
               ostalim rešitvam, ki na kakršenkoli način omogočajo izboljšanje stanja na razvojno
               zaostalih območjih, zato smo podprli Sklep o nadaljevanju obravnave Zakona o razvoju
               podpori Bele Krajine.</p>
               <p>V naši poslanski skupini smo že pred dobrim letom seznanili s podobnih zakonskim
               predlogom, ki ga je pripravil bivši poslanec gospod Andrej Fabjan in je bil poslan
               tako Državnemu svetu pri usklajevanju pa so sodelovali tudi nekateri poslanci iz 6.
               volilne enote. Žal tisti zakonski predlog ni dobil širše podpore v koaliciji, podobna
               usoda pa je doletela tudi zakon, ki ga obravnavamo. Postopek obravnave tega zakona se
               je kljub nekaterim predlaganim amandmajem, ki bi razširili predlagane ukrepe razvojne
               podpore na celotnem območju Pokolpja s katerim bi se onemogočilo določena podvajanja,
               ter omogočili začetek izvajanja ukrepov iz zakona že v letu 2012, končal na matičnem
               delovnem telesu.</p>
               <p>V poslanski skupini obžalujemo tako odločitev, saj smo mnenja, da bi se z
               uveljavitvijo tega zakona pospešil razvoj te prelepe, od države pozabljene regije, ki
               pa je trenutno v izredno slabi gospodarski in socialni situaciji. Bela Krajina je
               namreč že od nekdaj, zaradi svoje geografske lege, prometno in gospodarsko
               zapostavljeno območje, ki se zadnje čase zaradi stečajev, ki si sledijo tako rekoč po
               tekočem traku in odhoda nekaterih podjetij v tujino, spopada že z več kot 14 %
               stopnjo brezposelnosti.</p>
               <p>Poslanci Slovenske ljudske stranke menimo, da bi ravno predlagani zakon rešil
               marsikatero situacijo s katero se Vlada ni primerno soočila, saj bi z ustreznim
               programskim pristopom za razvoj, podporo Beli Krajini ter konkretnimi finančnimi
               sredstvi, temu območju omogočilo uspešno sanacijo posledic finančne in gospodarske
               krize, ter vzpostavili pogoje za razvojni preboj.</p>
               <p>Predlog zakona želi to doseči z naborom 8 ukrepov razvojne podpore, ki bi omogočili
               odpiranje novih delovnih mest in vzpodbujanje dejavnosti z višjo dodano vrednostjo. V
               začetku letošnjega leta je bil sprejet Zakon o spodbujanju skladnega regionalnega
               razvoja, sprejetju katerega smo poslanci Slovenske ljudske stranke nasprotovali, ker
               smo ocenjevali, da je to korak v napačno smer, da se bo povečala stopnja
               centralizacije in da zakon ne prinaša zadostnih virov za spopadanje z regionalnimi
               razlikami, kot je to določal prejšnji zakon, ki je zagotavljal sredstva v obliki 1,5
               % bruto družbenega proizvoda. Naše domneve se očitno uresničujejo, saj novi zakon, ki
               naj bi bil sistemski ne daje zadostne podpore razvojno zaostalim območjem, zato je
               potreba po tako imenovanih interventnih zakonih, še vedno velika.</p>
               <p>Kot že rečeno, poslanci Slovenske ljudske stranke obžalujemo, da se postopek
               obravnave Zakona o razvojni podpori Beli krajini končuje, saj bi se z njegovo
               uveljavitvijo omogočila revitalizacija gospodarstva in hitrejši razvoj cestne in
               ostale infrastrukture. Ob tem pa tudi pozivamo Vlado, da z različnimi ukrepi, ki jih
               je tako zavzeto zagovarjala pri obravnavi Zakona o spodbujanju skladnega regionalnega
               razvoja omogoči Belokranjcem oziroma vsem prebivalcem Pokolpja, da se izvijejo iz
               krča, v katerega sta jih pahnila gospodarska kriza in večletni mačehovski odnos
               države do njih. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               Matjaž Zanoškar.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Spoštovani kolegice in kolegi. Spoštovani predsednik.</p>
               <p>Jasno je, da je Poslanska skupina DeSUS že v prejšnjem predlogu Zakona o podpori Beli
               krajini izkazala svojo nenaklonjenost. Predvsem razumemo dejstvo, da je ne nazadnje
               Demokratična stranka upokojencev tista, ki je kar nekaj časa že na tem področju
               delovala aktivno, torej smo imeli ministrice, ministre. Sami smo se zavedali in z
               bolečino in nekako z gnevom sprejemali dejstvo, da se razvojne razlike oziroma
               razlike med posameznimi regijami v Sloveniji povečujejo. To je vsekakor zelo zelo
               slabo znamenje za skladen razvoj naše države. Vseskozi smo stremeli k temu, da se
               ustvarijo oziroma oblikujejo mehanizmi, ki bodo te razlike počasi izenačevali.</p>
               <p>Popolnoma razumemo dejstvo, da v tistem času, ko ni bilo vgrajenih mehanizmov je
               prišel na dan interventni zakon za pomoč in razvoj Pomurju. Tudi takrat je Poslanska
               skupina DeSUS potrdila oziroma pokazala naklonjenost temu interventnemu zakonu.
               Zavedali smo se pa v naslednji fazi, ko so kar deževali predlogi interventnih zakonov
               za Podravje, Koroško in tudi za ostale dele, da je treba nekaj storiti, da je treba
               vgraditi sistemske zakone in merila, da bo možno brez intervencijskih zakonov
               sprejemati odločitve in ukrepe in uskladiti razlike med razvitimi in nerazvitimi
               regijami. Popolnoma razumemo stanje v Beli krajini. Vendar po tem, ko smo sprejeli
               Zakon o skladnem spodbujanju regionalnega razvoja se mi zdi, da so vgrajeni dovolj
               dobri mehanizmi, da tudi skozi te mehanizme, tako kot oblikovanje medresorske
               komisije pri Vladi, ki skrbi za konkretne kratkoročne ukrepe na področju Bele
               krajine, tako tudi z uredbo za pomoč Beli krajini in tako tudi z priznanimi področji
               tako imenovanega problemskega področja z večjo brezposelnostjo na področju Bele
               krajine, Kočevskega, Pokolpja, se mi zdi oziroma se nam v poslanski skupini zdi, da
               je dovolj dobrih mehanizmov skozi katere se lahko pomaga Beli krajini v tem smislu,
               da se bo hitreje razvijala.</p>
               <p>Če pa pogledamo danes, ko imamo na mizi tudi osnutek rebalansa državnega proračuna za
               letošnje leto, potem vidimo, da se ta sredstva za Pokolpje tudi za Belo krajino ne
               zmanjšujejo, ostajajo. Torej, vsi ti ukrepi, ki so, ki jih je sprejela Vlada so zelo
               konkretni, tudi konkretizirani s tem, da se sredstva ne zmanjšujejo. Torej, Bela
               krajina bo deležna te pomoči. In sprejemanje še dodatnega interventnega zakona za
               pomoč Beli krajini bi bilo diskriminatorno in nekako favorizirano do ostalih
               primerljivih območij. Tu je Koroška, tu so še druge regije, ki so ravno tako v zelo
               zelo težkem razvojnem položaju.</p>
               <p>Poslanska skupina DeSUS smatra, da skozi vse te mehanizme, skozi uredbo, ne nazadnje
               skozi vse kratkoročne ukrepe za pomoč Beli krajini, da so dani pogoji skozi katere se
               bo lahko Bela krajina intenzivno razvijala. Pa ne nazadnje spoštovani kolegice in
               kolegi, vsi ti ukrepi so narejeni tako, da so v veliki meri vezani na aktivnosti
               lokalnih skupnosti. Lokalne skupnosti so tiste, ali bodo hotele, ali bodo zmogle, ali
               bodo znale vse te ukrepe izkoristiti v svoj prid, zasukati v svoj prid in pospešiti
               razvoj Bele krajine in te regije, za katero smatramo, da je res v težkem položaju in
               nekako spremeniti trend in tok dogodkov, da bo poslej bolje razvita.</p>
               <p>Torej, vse to so argumenti, zaradi katerih Poslanska skupina DeSUS ne more dati
               podpore tudi tokratnemu poskusu za sprejetje Zakona o razvojni podpori Beli krajini.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>V skladu z razlago Komisije za poslovnik z dne 9. decembra 2009 Državni zbor
               ugotavlja, da je zakonodajni postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH ZAKONA O INVESTICIJAH V JAVNE ZDRAVSTVENE ZAVODE, KATERIH
                  USTANOVITELJICA JE REPUBLIKA SLOVENIJA ZA OBDOBJE 1994-2011 PO SKRAJŠANEM
                  POSTOPKU.</title>
               </p>
               <p>Predlog zakona je v obravnavo zboru predložila Vlada. Besedo dajem predstavniku Vlade
               za dopolnilno obrazložitev predloga zakona. Besedo ima prim. dr. Ivan Eržen, državni
               sekretar na Ministrstvu za zdravje.</p>
            </sp>
            <sp who="SDZ5:ErženIvan">

               <speaker>DR. IVAN ERŽEN:</speaker>

               <p>Hvala lepa, gospod predsednik. Spoštovane gospe poslanke in poslanci!</p>
               <p>Zakon o investicijah v javne zdravstvene zavode, katerih ustanoviteljica je Republika
               Slovenija, za obdobje 1994-2011, je pričel veljati 28. aprila 1994. Od začetka
               veljave Zakona o investicijah v javne zdravstvene zavode pa do danes zaznavamo veliko
               pozitivnih učinkov te zakonske rešitve pri izvajanju in zaključevanju investicij v
               javne zdravstvene zavode. Oblikuje se poseben račun pri Ministrstvu za zdravje in na
               ta račun se zbirajo sredstva za investicije ločeno od ostalih sredstev proračuna.
               Viri sredstev za investicije so skladno z določbami tega zakona: sredstva državnega
               proračuna, del amortizacije javnih zavodov, sredstva od prodaje in oddaje v najem
               nepremičnin, ki jih javni zdravstveni zavod ne potrebuje za opravljanje svoje osnovne
               dejavnosti, darila, volila in druga namenska sredstva od prejemnika sredstev, ki jih
               osebe zasebnega prava namenijo za investicije v javni zdravstveni zavod.</p>
               <p>Namen zakona, ki ga predlagamo, je, da se podaljša njegova veljavnost za štiri leta,
               to je do leta 2015, skladno s potekom in zaključitvijo investicij v teku in
               predvidenih investicij v tem obdobju. Ob tem, da Ministrstvo za zdravje uvaja
               dosledno in strogo izvajanje in spremlja izvajanje obstoječih investicij, se bo s
               podaljšanjem veljavnosti zakona tudi povečala učinkovitost izvajanja investicij in
               gospodarnejša raba javnega denarja. Podaljšanje veljavnosti zakona se nanaša predvsem
               na to, da se še naprej zagotavlja in ohranja stabilen sistem financiranja investicij
               v javne zdravstvene zavode. Gre za investicije v zgradbe in opremo. Rad bi še
               poudaril, da je treba ne glede na to, da gre za podaljšanje zakona, vedeti, da to
               niso investicijske aktivnosti, ki bi bile pripravljene kar na pamet, ad hoc, na
               hitro, temveč gre za program, ki ga želimo v naslednjem obdobju realizirati, tako kot
               je bilo sprejeto v okviru Vlade in potem v okviru parlamenta. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za zdravstvo kot matično delovno telo. Za
               predstavitev poročila odbora dajem besedo predsedniku Ljubu Germiču.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Gospod državni sekretar, pozdravljeni
               prisotni!</p>
               <p>Odbor za zdravstvo je na svoji 8. redni seji dne 30. 6. 2011 kot matično delovno telo
               obravnaval predlog zakona o spremembah Zakona o investicijah v javne zdravstvene
               zavode, katerih ustanoviteljica je Republika Slovenija, za obdobje 1994-2011, ki ga
               je Državnemu zboru Republike Slovenije v obravnavo in sprejem, s predlogom, da se
               predloženi zakon obravnava po skrajšanem postopku, posredovala Vlada Republike
               Slovenije. Kolegij predsednika Državnega zbora je na 105. seji dne 3. 6. 2011
               odločil, da se predlog zakona obravnava po skrajšanem postopku.</p>
               <p>Poleg besedila predloga zakona so člani odbora za obravnavo na seji prejeli še mnenje
               Zakonodajno-pravne službe in mnenje Državnega sveta Republike Slovenije, Komisije za
               socialno varstvo, delo, zdravstvo, invalide. Uvodno obrazložitev k predlogu zakona je
               podal državni sekretar na Ministrstvu za zdravje gospod Ivan Eržen. Poudaril je, da
               je namen predloga zakona podaljšati veljavnost obstoječega zakona o investicijah v
               javne zdravstvene zavode, kateri ustanovitelj je Republika Slovenija za obdobje 1994
               do 2011 do leta 2015. Od začetka veljave zakona se beležijo pozitivni učinki pri
               izvajanju zaključka investicij v javnih zdravstvenih zavodih. Na Ministrstvu za
               zdravje je bil v ta namen oblikovan poseben vir, poseben račun na katerega se zbirajo
               sredstva namenjen investicijam. Viri sredstev so sredstva državnega proračuna, del
               amortizacije javnih zdravstvenih zavodov, sredstva od prodaje oddaje nepremičnin,
               najem, daril, volil in drugih namenskih sredstev, ki jih osebe zasebnega prava
               namenijo za investicije javnega zdravstvenega zavoda. Zaradi investicij, ki potekajo,
               so se pričele ali pa so v fazi zaključevanja, je treba navedeni model za zagotovitev
               sredstev ohraniti do leta 2015. Zakonodajno-pravna služba je navedeni predlog zakona
               proučila z vidika skladnosti z ustavo in pravnim sistemom ter zakonodajno-tehničnega
               vidika in oblikovala pripombo k 4. členu, ki se nanaša na to, da je bil plan
               zdravstvenega varstva Republike Slovenije nadomeščen z Resolucijo o nacionalnem planu
               zdravstvenega varstva. Mnenje k predlogu zakona je posredovala tudi Komisija
               Državnega sveta Republike Slovenije za socialno varstvo, delo, zdravstvo, invalide,
               ki navedeni predlog zakona podpira, predvsem z vidika nujno potrebne zagotovitve
               financiranja investicij v javne zdravstvene zavode zajete v nacionalnih razvojnih
               programih, ki se bodo začeli ali pa so se že začeli izvajati oziroma se zaključujejo
               v časovnem obdobju od leta 2011 do leta 2015. V razpravi so člani odbora večinoma
               podprli predlog zakona, postavili nekatera vprašanja, in sicer:</p>
               <p>Kakšna višina sredstev se je v ta namen zbrala v letu 2010? Kakšna dinamika zbiranja
               sredstev se predvideva v letošnjem in naslednjih letih, tudi glede na zaostrene
               gospodarske razmere? Na kakšen način se bodo zbrana sredstva uporabljala, saj o
               vložitvi predloga zakona ni podatka o tem, katere investicije potekajo in v kakšnih
               fazah so ter porabo sredstev. Pretekle izkušnje vodenja investicij v javne
               zdravstvenih zavodih kažejo, da le te potekajo predolgo, vmes nastajajo dodatni
               stroški, kar kaže tudi navedeni zakon, ki se od leta 1994, ko je začel veljati, že
               spreminjal, investicije pa so se podaljševale oziroma se niso v roku zaključevale.
               Kdaj bo ministrstvo pristopilo k opredelitvi in izdelavi mreže ter standardizaciji
               bolnišnic glede na že obstoječe kapacitete? Izvajanje zakona od leta 1994 do danes in
               še naprej do leta 2015 kaže tudi to, da imamo na eni strani velike potrebe po teh
               investicijah, po drugi strani pa se izbrana in pridobljena sredstva ne uporabljajo
               učinkovito. Ministrstvo za zdravstvo investicij v zdravstvene zavode ne bi smelo
               voditi, ker za to ni usposobljeno. Prav tako se postavlja vprašanje amortizacije, ki
               se priznava samo še v zdravstvu in socialnem varstvu. Na postavljena vprašanja,
               odprte dileme, so odgovore podali predstavniki Ministrstva za zdravstvo. Ob zaključku
               razprave je odbor oblikoval in sprejel dva amandmaja, in sicer amandma k 1. členu in
               amandma za uvedbo novega 1.a člena. Odbor je v skladu z 128. členom poslovnika
               Državnega zbora glasoval o vseh členih predloga zakona skupaj in jih sprejel. Z
               vključitvijo sprejetih amandmajev v zakonski predlog, je odbor določil besedilo
               dopolnjenega predloga zakona, ki je danes tudi v obravnavi. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Kolega Germič, stališče Poslanskega kluba LDS bo predstavil Ljubo Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa gospod predsednik še enkrat za besedo!</p>
               <p>V Poslanskem klubu Liberalne demokracije Slovenije bomo predlog novele Zakona o
               investicijah v javne zdravstvene zavode, katerih ustanovitelj je Republika Slovenija
               za obdobje 1994-2011 s podaljšanjem veljavnosti do leta 2015 podprli. V poslanskem
               klubu podpiramo podaljšanje veljavnosti zakona do leta 2015 in podpiramo tudi
               utemeljitve, ki jih je podal predlagatelj, zakaj bi bilo smotrno podaljšati
               veljavnost tega zakona za obdobje naslednjih štirih let. Podpiramo torej odločitev,
               da se sredstva, ki so namenjena za investicije v javne zdravstvene zavode in ki se ne
               porabijo v tekočem letu, ohranjajo na posebnem računu Ministrstva za zdravstvo, kajti
               le na ta način se lahko določene investicije, ki niso zaključene v določenem letu
               nadaljujejo tudi v prihodnjih letih.</p>
               <p>In tukaj se nam zdi zelo utemeljeno, da ministrstvo oziroma Vlada utemeljuje
               podaljšanje tega zakona tudi s pristopom, da bo skrbela za učinkovito izvajanje
               investicij in za gospodarno porabo javnega denarja.</p>
               <p>Tukaj v Poslanskem klubu LDS opozarjamo, da pretekle izkušnje govorijo seveda o tem,
               da vedno ta načela niso bila dosežena, kajti vrsta investicij je, ki govorijo o tem,
               da so trajale predolgo, da je v času samega poteka investicij prihajalo do
               preprojektiranja in na ta način seveda do bistvene prekoračitve investicijske
               vrednosti, kot je bila določena za določen projekt ob začetku izgradnje.</p>
               <p>Zato smo tudi na odboru opozorili, da k obrazložitvi k temu zakonu, manjkajo zelo
               pomembne sestavine, ki bi dale več jamstev za to, da bodo zastavljeni cilji tudi
               doseženi.</p>
               <p>Predvsem smo pogrešali to, da bi bila obširneje predložena obrazložitev, kakšna je
               dinamika in višina zbranih sredstev in kako bo izvajana dinamika porabe sredstev v
               prihodnjih štirih letih, torej do leta 2015, kajti opozoril na to, da se slaba
               pretekla praksa nebi smela ponavljati je dovolj. Tu gre apel na Ministrstvo za
               zdravje, da bo investicije, ki so v teku uspešno zaključilo v roku, da bo pa tiste
               investicije, ki se bodo pričele v tem obdobju in ki se naj bi v tem obdobju tudi
               zaključile, uspešno peljalo na način, da ne bo po začetku izvajanja določene
               investicije, prihajalo do zastojev zaradi preprojektiranj, ki na eni strani zahtevajo
               dodatna finančna sredstva, na drugi strani pa te investicije potekajo bistveno
               predolgo, kot bi bilo treba, da bi od začetka do konca bil potreben čas za zaključek
               določene investicije, kajti predloge, torej investicije, ki potekajo predolgo z
               novimi spoznanji, z novim razvojem tehnologije, uveljavljajo nova merila in na ta
               način potem spreminjajo finančno konstrukcijo teh sredstev.</p>
               <p>Seveda opozarjamo Ministrstvo za zdravje tudi na to, da tega računa ne bi
               potrebovali, če bi izvajanje investicij potekalo skladno s programom, kajti na ta
               način bi planirana sredstva v določenem letu v celoti porabili in bi v naslednjem
               proračunskem letu lahko investicije pravzaprav nadaljevali na podlagi sredstev, ki bi
               bila zbrana v naslednjem tekočem letu.</p>
               <p>Strinjamo pa se tudi s predlogi in razmislekom o tem, da seveda ministrstvo ni tisto
               in ni pravi naslov za to, da izvaja investicije.</p>
               <p>Ministrstvo bi moralo predvsem izvajati strateško in nadzorno funkcijo pri
               načrtovanju investicij in potem nadzor pri izvajanju investicij, medtem ko
               investicije bi bilo smiselno prepustiti posameznim javnim zdravstvenim zavodom, ki bi
               morali skrbeti za to, da bi investicija učinkovito potekala skladno z investicijskim
               načrtom.</p>
               <p>Kot sem dejal, v poslanskem klubu, bomo predlog zakona podprli z željo da bodo
               načrti, ki so opredeljeni v Nacionalnem razvojnem programu v tem štiriletnem obdobju
               tudi skladno s programom uresničeni. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Vili Rezman.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Tudi v Poslanski skupini nepovezanih poslancev bomo podprli ta predlog zakona. Ne
               bomo izpustili priložnosti, da naštejemo nekaj kritičnih objekcij v zvezi z zakonom
               in z gradivom kakršno je bilo pripravljeno.</p>
               <p>Prvo, kar pade v oči je to, da zakon ne prinaša nič novega. Vprašljivo je ali po vseh
               teh zadregah, ki jih imamo v zdravstvu, bodisi kar se investicij tiče, bodisi kar se
               tiče izvajanja drugih programov, res ne potrebujemo ta hip že nič novega? Ali smemo
               biti zadovoljni zgolj s tem, da se staro, ki se ne more kititi z veliko uspešnostjo,
               zgolj prolongira?</p>
               <p>Drugo je posebnost tega zakona. Zakon je na nek način poseben - govori o posebnostih
               in posebnih razmerah na področju zdravstva in govori o posebnem računu, ki je
               pravzaprav ključen, ki je odprt pri Ministrstvu za finance. Sedemnajst let že traja
               ta posebnost, ki se je nismo nikoli lotili spreminjati, nikoli modernizirati, nikoli
               popraviti, čeprav vemo, da v nekaterih segmentih ta posebnost nosi tudi negativne
               efekte, na primer tudi za voljo tega, ker pobira del amortizacije pri drugih javnih
               zavodih in jo centralizira na enem mestu, kar slabi ekonomsko moč tistih javnih
               zavodov, ki jim je ta amortizacija oziroma del amortizacije pobran.</p>
               <p>Tretje vprašanje, ki se nam postavlja, je kam bomo prišli, če bomo vse težave, ki jih
               imamo, reševali s posebnimi računi? Če bomo to počeli tudi na področju otroškega
               varstva, kjer zdaj zmanjkuje prostorov, potem, ko smo sprejeli zakon, ki omogoča
               brezplačno varstvo drugemu otroku in je začelo prostora primanjkovati. Kam bomo
               prišli, če bomo tako reševali vse probleme v šolstvu, v športu, v kulturi? Kam bomo
               prišli, če bomo na ta način reševali vse tiste zastale nacionalne programe kakršen je
               na primer nacionalni program na področju stanovanjske ponudbe ali nacionalni program
               na področju energetike, kjer se skorajda ne uresničuje to kar smo si zastavljali in
               zapisovali v programe in v resolucije? Zato vlada sama oziroma predlagatelj
               ugotavlja, da ta način: <q>"ni bil ne učinkovit, ne uspešen in ne gospodaren."</q> To
               citiram iz gradiva. In citiram naprej: <q>"zato ugotavlja vlada, da kljub visokim
               investicijskim stroškom investicije ne dosegajo pričakovanih učinkov in dolgoročno ne
               rešujejo: prvič, učinkovitega in racionalnega izvajanja programov"</q> - Zakaj potem to
               prolongiramo, če to ne zagotavlja učinkovitosti in racionalnosti?, <q>"Energetske
               učinkovitosti, da s takšnim načinom ne zagotavljamo arhitekturno optimalnih rešitev"</q>
               in celo vrsto drugih slabosti je vlada še sama naštela, ki pa v tem gradivu ne dobijo
               alternative v smislu predstavitve drugačnega načina reševanja obstoječe problematike
               v zdravstvu. In če nič ne rešujemo, kaj potem ta zakon sploh rešuje oziroma to
               prolongiranje, podaljšanje enega samega modela za nadaljnja štiri leta? Zagotavlja
               zgolj to, da se bo neka amorfna masa sredstev zbirala, kjer se bo relativno neodvisno
               delilo tudi relativno po moji sodbi netransparentno, kajti mi nimamo niti finančnega
               načrta. Finančni načrt za obdobje od leta 2004 do 2011 je bil predstavljen in sprejet
               na evro natančno, čeprav je šlo za več kot 300 milijonov evrov, sedaj pa nimamo
               ničesar pred sabo in ne vemo koliko se bo nateklo iz pobrane amortizacije posamičnim
               zavodom, koliko se bo nateklo iz daril, iz volil. In dokler bo na tem temeljila naša
               ambicija, da saniramo stanje objektov in opreme v zdravstvu so to za nas precejšnje
               nebuloze, precej neoprijemljivo in dajemo svoj glas podpore zgolj zavoljo tega, da se
               ne bi še to kar imamo čisto sesulo. Sicer pa menimo, da bolj kot podaljševanje stare
               prakse, ki se ne more kititi s primerom dobrih praks, potrebujemo hitre spremembe.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila mag. Andreja Rihter.
            </p>
            </sp>
            <sp who="SDZ5:RihterAndreja">

               <speaker>MAG. ANDREJA RIHTER:</speaker>

               <p>Hvala lepa. Spoštovani predsednik, državni sekretar, kolegice in kolegi.</p>
               <p>Prvotni zakon o investicijah v javne zdravstvene zavode, katerih ustanoviteljica je
               Republika Slovenija, je bil sprejet leta 1994 kakor smo danes že večkrat tudi slišali
               in se je ta zadeva oziroma uveljavljen zakon velja do leta 2011, torej vmes smo ga
               trikrat dopolnjevali. Zakon ima od samega začetka svoje pozitivne učinke, saj
               verjetno ga ne bi trikrat dopolnjevali in v svojih trikratnih dopolnitvah prišli tudi
               do novih prostorov, nove infrastrukture in seveda z edinim ciljem in namenom narediti
               zdravstvene usluge za naše prebivalce ne nazadnje tudi bolje. Viri sredstev za
               investicije so v skladu z določbami zakona: sredstva državnega proračuna, del
               amortizacije javnih zdravstvenih zavodov, sredstva prodaje in oddaje v njem
               nepremičnin, darila, volila in druga namenska sredstva. Zato je podaljšanje
               omenjenega zakona tudi nujen instrument za dokončanje investicijskih projektov, ki so
               v teku. Obenem pa smo slišali, tako na odboru, kot tudi na ostalih točkah odločanja,
               da je za dokončanje investicijskih projektov, ki so v teku Ministrstvo za zdravje
               zagotovilo, da bodo do leta 2015 zaključena v glavnem vsa dela in projekti in s tem
               do leta 2015, ko zakona potrebovali več ne bomo.</p>
               <p>Sama osebno sicer težko verjamem, vendar pustimo se presenetiti. Če preslikam
               vsebino, kar je ne nazadnje tudi moj predhodnik omenil, na druga področja, lahko
               rečem, da imamo tovrstne zakone in dopolnitve na področju kulture, katerega aktivnost
               ali ne nazadnje tudi uresničevanje Zakona o kulturnem tolarju in evru, poznamo od
               leta 1999, ki je določene zadeve reševal, vendar ne tako učinkovito, kot so si
               predstavljali lastniki, upravljavci ne nazadnje nepremičnih spomenikov. In cilj tega
               zakona, ki je pred nami je za to zagotovitev financiranja investicije v javne zavode
               na področju zdravstva na nacionalnih razvojnih programih, ki se bodo začeli ali so se
               začeli izvajati v letu 2011 do leta 2015. Omenjeni zakon ima svojo podporo v celoti s
               strani Komisije za socialno varstvo, delo, zdravstvo in invalide, kakor tudi ne
               nasprotovanja Ministrstva za finance. Leto je bilo zelo odklonilno do zakona z
               razlogom, da se sredstva ne uporabljajo racionalno in namensko in zato je prvotno
               Ministrstvo za finance bilo tudi zelo odklonilno v razmišljanju in svoji podpori. Na
               eni strani težko razumljiva stališča Ministrstva za finance, ki naj bi ne nazadnje
               bilo le tisto, ki strateško usmerja in ima vpogled v uporabo in naložbo državnih
               sredstev, ampak naložbe v zelo iztrošeno, predpotopno, lahko rečemo, arhaično,
               velikokrat izrabljeno zdravstveno infrastrukturo, je ne nazadnje naložba v njo, pomoč
               ljudem, pomoč vsem generacijam, ki vemo, da se vsako leto starajo oziroma so starejše
               in ki ne nazadnje tudi uslugo in dobro aparaturo potrebujejo, in še bolj bo to vidno
               v prihodnosti. Zato je Ministrstvo za finance, ki je ob koncu le podalo stališče, da
               ne bo nasprotovalo vsem svojim argumentom pristalo na podporo.</p>
               <p>V poslanski skupini v celoti podpiramo spremembo Zakona o investicijah v javne
               zdravstvene zavode, katerih ustanoviteljica je Republika Slovenija in s tem se tudi v
               prihodnje zagotovi stabilen sistem financiranja investicij v javne zavode, njihove
               zgradbe in opremo. Seveda, z edinim in samim ciljem - služiti in omogočiti kvalitetne
               zdravstvene usluge našim ljudem. Na koncu je treba poudariti, kakor je omenil tudi že
               državni sekretar, da ad hoc dopolnitve zakona niso, ampak so to investicije v katere
               realizacijo je Republika Slovenija zavezana, saj so opredeljene v nacionalnih
               razvojnih programih. Seveda pa v Poslanski skupini SD verjamemo v delo strokovnih
               služb Ministrstva za zdravje, kakor tudi v vodstva nacionalnih zavodov na področju
               zdravja, v katere se bo tudi naprej investiralo, da s svojim pristopom, strokovnostjo
               tudi v prihodnje s svojo odgovornostjo do javnih sredstev, da bodo omenjeni subjekti
               lahko ovrgli razmišljanja o neracionalnih, nekoristnih trošenjih javnih sredstev
               davkoplačevalcev.</p>
               <p>Poslanska skupina SD pa tudi podpira spremembo, istočasno pa daje pobudo Ministrstvu
               za zdravje, da v prihodnje razmisli tudi o možnosti zagotovitve zbiranja sredstev na
               drugačen način.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Ivan
               Grill.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa za besedo. Lep pozdrav vsem skupaj.</p>
               <p>Glede na številne pomisleke s strani koalicije, bi človek pričakoval, da bomo danes
               obravnavali boljši zakon, bolj celovit in seveda tudi bolj učinkovit. Kajti, v
               Slovenski demokratski stranki smo prepričani, da je sredstev za investicije v
               zdravstveno infrastrukturo premalo.</p>
               <p>Tudi ta zakon ima vsebinsko samo en člen, kar ni nič nenavadnega za to vlado, da
               imamo v parlamentu zakone samo z enim členom. Kljub temu bomo ta zakon v Slovenski
               demokratski stranki podprli. Gre za zakon, ki se mu podaljšuje rok do leta 2015.
               Drugače pa je bil ta zakon v takšnem besedilu sprejet že leta 1994. Vse od začetka
               veljavnosti tega zakona, pa do danes se lahko zaznava minimalne, a vseeno pozitivne
               učinke pri izvajanju investicij v javne zdravstvene zavode.</p>
               <p>S pomočjo tega zakona se je, po podatkih Ministrstva za zdravje, do sedaj zbralo
               približno 60 milijonov evrov namenskih sredstev, ki so se vlagala nazaj v izgradnjo
               in dopolnitev in adaptacijo zdravstvenih kapacitet.</p>
               <p>V Slovenski demokratski stranki obžalujemo, da se je v tem mandatu sredstva v
               državnem proračunu za investicije v zdravstveno infrastrukturo vedno drastično
               zmanjševalo, saj smo pogosto priča nevzdržnih razmer v številnih zdravstvenih
               institucijah, Onkološkem inštitutu, Kliničnem centru, bolnišnicah po Sloveniji in
               ostalih zdravstvenih zavodih, in to za bolnike in tudi za osebje, ki pogosto dela v
               nevzdržnih razmerah. Ravno zato je podaljšanje veljavnosti tega zakona še toliko bolj
               pomembno, da se vsaj na ta način zbere nekaj, sicer minimalno, ampak vsaj nekaj teh
               sredstev. Teh sredstev se po podatkih Ministrstva za zdravje v povprečju zbere med 7
               in 8 milijoni evrov na leto. Veliko premalo glede na potrebe. A vsaj nekaj. Bolje to,
               kot nič.</p>
               <p>V Slovenski demokratski stranki smo prepričani, da bi morali denar, ki smo ga
               davkoplačevalci morali dati za Grčijo in dokapitalizacijo Nove Ljubljanske banke raje
               nameniti za naše zdravstvo.</p>
               <p>Kot sem že omenil, tam se soočajo s številnimi težavami s slabo infrastrukturo, z
               dotrajanimi aparati, s slabimi pogoji za delo. Tukaj pa se zagotavlja denar za
               institucije, ki si izplačujejo visoke nagrade, ki si izplačujejo visoke regrese, pa
               se seveda denar brez težav namenja. Ta denar gre v bistvu v nič.</p>
               <p>Kot sem že navedel, bomo v Slovenski demokratski stranki ta zakon podprli. Vendar ob
               tem pozivamo ministra za zdravje in Vlado Republike Slovenije, da v naslednjih letih,
               tudi iz državnega proračuna, nameni bistveno več sredstev za naše bolnike in za
               zdravstveno osebje. Prepričani smo, da si seveda tega denarja ravno ta kategorija
               ljudi zasluži. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsednik. Spoštovani kolegice, kolegi, predstavniki
               ministrstva!</p>
               <p>V letu 1994 sprejet Zakon o investicijah v javne zdravstvene zavode, katerih
               ustanovitelj je Republika Slovenija naj bi veljal do konca leta 2011, ko naj bi bile
               investicije zaključene. Po navedbah ministrstva sicer zaznavamo pozitivne učinke pri
               izvajanju teh investicij, saj je bil oblikovan poseben račun, kjer se zbirajo
               sredstva za investicije ločeno od ostalih proračunskih sredstev. Viri sredstev za te
               investicije so: sredstva državnega proračuna, del amortizacije javnih zdravstvenih
               zavodov, sredstva od prodaje in oddaje v najem nepremičnin, katerih javni zdravstveni
               zavod ne potrebuje za opravljanje svojih dejavnosti, darila, volila in druga namenska
               sredstva, prejemke od sredstev, ki jih osebe zasebnega prava namenijo v investicije
               javnega zdravstvenega zavoda.</p>
               <p>Kot je navedeno v razlogih za sprejem zakona se bo po prenehanju veljavnosti ukrepov
               za zagotavljanje finančne vzdržnosti iz leta 2009 priznana amortizacija v ceni
               zdravstvenih storitev ustrezno povečala, kar se bo odrazilo tudi v višini zbranih
               sredstev, namenjenih za izvajanje investicij. Vsa tako zbrana sredstva so sicer
               dejansko omogočila financiranje iz investicij ne glede na iztek posameznega
               proračunskega leta in kar je najpomembnejše, ravno zaradi investicij, ki potekajo,
               oziroma so se že začele ali pa so v fazi zaključevanja, je treba navedeni model za
               zagotovitev sredstev za investicije ohraniti do leta 2015.</p>
               <p>Skratka, osnovni cilj teh sprememb je nadaljnje nujno zagotavljanje financiranja
               investicij v javne zdravstvene zavode, zajetih v nacionalnih razvojnih programih, ki
               se bodo začele ali so se že začele, oziroma se zaključujejo, v časovnem obdobju od
               2011 do 2015. V razpravi na matičnem delovnem telesu je bilo sicer jasno
               izpostavljeno vprašanje opravilnosti, oziroma smotrnosti financiranja investicij na
               način, kot je opredeljen v nacionalnem razvojnem programu, saj je očitno da država
               večino svojih investicijskih potencialov, ki so namenjeni za posodobitev zdravstvene
               infrastrukture usmeri v drago obnavljanje obstoječih starih objektov ali novogradenj,
               kot prizidkov obstoječih zastarelih in tehnološko predvsem pa neracionalno
               organiziranih objektom. Zato kljub visokim investicijskim stroškom investicije ne
               dosegajo pričakovanih učinkov.</p>
               <p>V poslanski skupini Zares, zato v tem kontekstu ponovno poudarjamo pomembnost
               izgraditve zdravstvene mreže in z njimi normativov in standardov, ki bodo podlaga
               drugačnemu pristopu izvajanja investicij v zdravstveno infrastrukturo; bodisi v
               obliki tako imenovanih tipskih bolnišnic, tudi negovalnih bolnišnic, ki bodo
               nadomestile zastarele objekte. Slednji pa lahko postanejo objekti, ki bodo vsaj v
               minimalni meri zadostili demografskih spremembam in z njimi povezanimi drugačnimi
               storitvami na področju dolgotrajne oskrbe. V Poslanski skupini Zares bomo predlog
               zakona podprli v upanju in pričakovanju, da se bo celovita nadgradnja oziroma reforma
               obstoječega stanja začela takoj. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanske skupine Slovenske ljudske stranke bo predstavil Jakob Presečnik.
            </p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik! gospod državni sekretar, kolegice in
               kolegi!</p>
               <p>Torej gre za neke vrste nacionalni program, mislim da že od leta 1994 veljaven, ki
               pozna nek poseben sistem tudi zbiranja sredstev, kar drugod ni ravno praksa, oziroma
               so bili nekateri nacionalni programi ali pa so nekateri nacionalni programi, ki se
               jim je ta način zbiranja sredstev, kakršenkoli je že bil na začetku določen, nekako
               razvodenel, oziroma se je popolnoma predrugačil. Tako, da ocenjujem, da je ta sklad,
               ta način, da funkcionira. In kar je najpomembnejše pri temu zakonu je, da se podaljša
               rok za izvajanje teh investicij, to je razumljivo v tej gospodarski situaciji, vendar
               že to da investicije tečejo naprej je dobro, ne samo za zdravstvo, ki nujno potrebuje
               te investicije, predvsem jih nujno potrebujejo ljudje, tisti najbolj občutljivi,
               najbolj potrebne kategorije, to so bolniki in pa seveda tudi čedalje starejši bolniki
               v povprečju. Investicije gotovo potrebuje tudi naše gospodarstvo. To poskušam vedno
               in povsod poudariti, na vseh področjih. Mislim, da so investicije tiste, ki bodo
               pomagale izvleči oziroma obujati naš gospodarski zastoj. Ampak žal se približujemo
               nekemu rebalansu, ki zagotovo ne gre v to smer, vsaj po vesteh, ki prihajajo v
               javnost ne. Torej večkrat so bile že nakazane, da ne bom rekel afere, v zvezi z
               izvajanjem posameznih investicij, ampak to je seveda moje tudi stalno, ne
               spreminjajoče mnenje, da je za korektno vodenje investicije odgovoren predvsem
               naročnik.</p>
               <p>Po navadi se s prsti kaže na izvajalce, vendar naročnik je odgovoren za izvajanje
               vseh investicij, katerihkoli. Izvajalec je pač tisti, ki poskuša legitimno pri vsaki
               stvari, ne samo korektno speljati strokovno korektno projekt do konca, predvsem
               zagotovo želi tudi pri vsakem projektu tudi zaslužiti. Konec koncev plačuje davke,
               plačuje svoje zaposlene, svoje podizvajalce itd. Tako da, odgovornost se ve kje je in
               upam oziroma ugotavljam, da je ta zavest pa odgovornost oziroma, da to vodenje
               investicij postaja čedalje boljše, tudi na področju zdravstva. Torej kot rečeno,
               glede na situacijo, ki je in glede na to, da imamo še kar nekaj prepotrebnih
               investicij za opraviti v marsikateri zastareli zdravstveni ustanovi po celotni
               Sloveniji. V Poslanski skupini Slovenske ljudske stranke podpiramo predlog sprememb
               tega zakona. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               mag. Vasja Klavora.</p>
            </sp>
            <sp who="SDZ5:KlavoraVasja">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovani državni sekretar, spoštovane poslanke in
               poslanci!</p>
               <p>Pred nami je predlog zakona s katerim se podaljšuje veljavnost obstoječega Zakona o
               investicijah v javne zdravstvene zavode, katerih ustanovitelj je Republika Slovenije
               za obdobje 1994 do 2011. To se podaljšuje do leta 2015. Gre za zelo kratek, a zelo
               pomemben zakon, saj omogoča zaključek že začetih investicij ter investicij, ki so v
               fazi zaključevanja do leta 2015. V naši poslanski skupini podpiramo predlog zakona z
               vidika nujno potrebne zagotovitve financiranja investicij v javne zdravstvene zavode,
               zajete v nacionalnih programih, razvojnih programih, ki se bodo začele ali so se že
               začele oziroma se zaključujejo v časovnem obdobju od leta 2011 do 2015. V poslanski
               skupini ocenjujemo, da je način ločenega zbiranja sredstev na posebnem računu
               primeren, dokler ne bodo, kot je načrtovano, finančni viri za izvajanje investicij,
               opredeljeni drugače, torej v sistemskem Zakonu o zdravstvenem varstvu in zdravstvenem
               zavarovanju. Kot prioritetne investicije trenutno štejejo že začetne investicije v
               urgentni oddelek Kliničnega centra v Ljubljani kot tudi urgentni centri drugje po
               Sloveniji: adaptacija objektov v bolnišnici Celje ter gradnja onkološkega oddelka v
               okviru Univerzitetnega kliničnega centra Maribor. Na tem mestu pa želim izraziti
               zaskrbljenost poslancev naše poslanske skupine, glede napovedanih vladnih varčevalnih
               ukrepov na že začete in v prihodnosti predvidene investicije v zdravstvu. Učinek
               rebalansa bo viden šele po njegovi izvedbi, vendar pa se pričakuje občuten poseg v
               izvajanje investicij v letu 2011, saj naj bi iz razpoložljive vsote sredstev
               predvidoma izpadla približno polovica proračunskih sredstev. Negativen vpliv na
               izvajanje investicij pa bo vendarle v letu 2011 prav po zaslugi zbiranja sredstev za
               investicije ločeno na posebnem računu Ministrstva za zdravje, manj intenziven kot bi
               bil sicer. Na tem posebnem računu je namreč letos na voljo še približno 30 milijonov
               evrov, ki bodo omogočili manj moteno izvajanje že začetih investicij. Vemo, da so
               razmere v nekaterih ključnih javnih zdravstvenih zavodih kot recimo na urgentnemu
               oddelku Kliničnega centra v Ljubljani že zdaj kritične tako za paciente kot tudi za
               zaposlene, zato v naši poslanski skupini podpiramo čim prejšnje končanje načrtovanih
               oziroma že začetih posodobitev. Bi pa v zvezi s predvidenim rebalansom, ki ga
               pričakujemo, povedal tudi to, da ne bi smeli zanemariti tudi vseh drugih investicij v
               Sloveniji, še posebej urgentnih centrov. Pri tem se mi zdi, da bo gotovo prišlo do
               nekega zamika vseh teh investicij. Pri tem se mi zdi zelo pomembno, da ustanovljeni
               Projektni odbor za centre nujne medicinske pomoči res budno spremlja stanje v celotni
               Sloveniji, kajti vemo, da imamo v letu 2011 različno stanje glede urgentnih centrov.
               Nekateri so pridobili že gradbena dovoljenja, nekateri pa nimajo še niti začete
               dokumentacije. Zato bi bilo spremljanje in porazdelitev teh sredstev, ki bodo
               zagotovo upadla, zelo pomembno.</p>
               <p>Kot sem rekel, v naši poslanski skupini bomo predlog novele sprejeli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Miran
               Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovani kolegice in kolegi!</p>
               <p>Pri predmetnem predlogu sprememb Zakona o investicijah v javne zdravstvene zavode,
               katerih ustanoviteljica je Republika Slovenija, za obdobje 1994-2011 gre dejansko za
               manj zahtevne spremembe - gre zgolj za podaljšanje veljavnosti in zato je utemeljeno
               sprejemanje po skrajšanem postopku.</p>
               <p>V okviru ciljev zakona gre vsekakor izpostaviti nadaljnje nujno zagotavljanje
               financiranja investicij v javne zdravstvene zavode po nacionalnih razvojnih
               programih. Kajti dejstvo je, da se bo kar nekaj investicij zaključevalo v obdobju
               2011-2015, torej v obdobju podaljšanja veljavnosti zakona. Konkretno rečeno, gre za
               zagotavljanje stabilnega financiranja investicij v zgradbe in opremo, pri čemer pa
               predlog posebej ne izkazuje določb, ki bi se nanašale na financiranje vzdrževanja
               določene zdravstvene opreme. Vsebina zakona določa tudi posebni račun pri Ministrstvu
               za zdravje, kjer se stekajo sredstva ločeno od ostalih proračunskih sredstev.</p>
               <p>Kaj več o tem dejansko ni reči. Torej, v Slovenski nacionalni stranki podpiramo
               predmetni predlog zakona in, kot sem slišal, obstaja konsenz tudi v vseh ostalih
               poslanskih skupinah.</p>
               <p>Naj pa ob tej priložnosti omenim vprašanje financiranja vzdrževanja medicinske
               opreme. Zaradi neustreznega krčenja in varčevanja sredstev za vzdrževanje prihaja
               marsikje v javnih zdravstvenih zavodih, bolnišnicah, zdravstvenih domovih, do
               neupoštevanja sanitarnih zahtev. Prihaja do nezadostnega servisiranja kirurške
               opreme, naprav, pri katerih proizvajalci zahtevajo določeno časovno vzdrževanje in
               servisiranje. Vodstva zdravstvenih zavodov marsikje ignorirajo te predpise, vse z
               namenom krčenja in varčevanja z denarjem. Njihov pristop je nemalokrat prej
               menedžerske narave. V mislih imam v prvi vrsti različno opremo. Gre za drago opremo,
               gre za velika sredstva za vzdrževanje, kot so sterilizatorji, računalniško vodena
               kirurška oprema, radiološke naprave, kirurški laserji, anestezijske naprave, da ne
               naštevam naprej. In zaradi neupoštevanja teh predpisov lahko na leto umre kar nekaj
               Slovenk in Slovencev zaradi različnih vzrokov: seps, okužb, vnetij. Ne nazadnje so
               posledice tudi materialne narave, ko je treba urgentno vzdrževati take slabo
               vzdrževane in servisirane naprave. Prav zanimivo bi bilo videti, prebrati kakšno
               analizo patoloških zaključkov, izvidov, koliko Slovenk in Slovencev je umrlo zaradi
               seps in koliko je to lahko povezano z nezadostnim vzdrževanjem in financiranjem
               vzdrževanja takšne opreme. Konkreten primer, za katerega sem slišal, nek sterilizator
               ni bil servisiran 15 let. Zdravnik kirurg ne more vedeti oziroma bolje rečeno, videti
               če njegov nož oziroma njegove priprave, ki jih uporablja pri operacijah so dejansko
               sterilne.</p>
               <p>On se ukvarja z anamnezami in diagnozami pacienta, s samim kirurškim posegom, ne more
               pa dejansko spremljati in voditi kontrolo nad enim predpisanim vzdrževanjem takšnih
               in podobnih naprav.</p>
               <p>Torej gre tukaj kar za odgovornost koga drugega, pa ne gre samo za kirurške nože ali
               igle, kolegica, lahko gre recimo za tehnološko zahtevno opremo, ki jo je treba
               predpisano umerjati in servisirati s strani pooblaščenih strokovnjakov, recimo gre za
               laserske kirurške naprave v očesni kirurgiji in tako naprej.</p>
               <p>Tudi tukaj se kaže nepotrebno krčenje sredstev in pa, po domače povedano, šparanje na
               račun varnosti pacienta. In to, gospod državni sekretar, tako mimogrede v mislih, saj
               vendar se kot primarij dr. dobro zadevate, da taki primeri so. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvami stališč poslanskih skupin. Ker k dopolnjenemu predlogu
               zakona ni bilo vloženih amandmaje zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili
               danes, v okviru glasovanj, pol ure po prekinjeni 29. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA RADA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH POMORSKEGA ZAKONIKA V OKVIRU SKRAJŠANEGA POSTOPKA.</title>
               </p>
               <p>Prelog zakona je v obravnavo zboru predložila Vlada.</p>
               <p>Besedo dajem predstavniku Vlade, za dopolnilno obrazložitev predloga zakona. Besedo
               ima dr. Igor Jakomin, državni sekretar na Ministrstvu za promet.</p>
            </sp>
            <sp who="SDZ5:JakominIgor">

               <speaker>DR. IGOR JAKOMIN:</speaker>

               <p>Spoštovani predsednik Državnega zbora, spoštovane poslanke in poslanci.</p>
               <p>Glavni razlog za sprejem Zakona o spremembah in dopolnitvah pomorskega zakonika je
               celovit prenos tretjega pomorskega paketa zakonodajnih ukrepov o varnosti plovbe,
               tako imenovan Erika tri, ki je bil v okviru Evropske unije sprejet leta 2009. S
               spremembami Pomorskega zakonika v lanskem letu namreč niso bile prenesene vse
               direktive. S predlogom tega zakona se v slovenski pravni red prenaša direktivo, ki
               ureja preiskovanje pomorskih nesreč in direktivo o skladnosti ladij z zahtevami
               države zastave. Rok za prenos obeh direktiv je bil 17. junij 2011, zato predlagane
               spremembe in dopolnitve Pomorskega zakonika je treba nujno sprejeti. Poleg navedenih
               sprememb se je v praksi pojavila potreba še po drugih manjših spremembah, ki so nujno
               potrebne za zagotavljanje varnosti plovbe, in sicer: opremljenost vlačilcev pri
               obvezni vleki in pilotskih plovil pri obvezni pilotaži s sistemom samodejnih
               identifikacij plovil, kar omogoča boljši nadzor nad varnostjo plovbe. Nadalje -
               področje pristaniških pristojbin, kjer bo minister pristojen za pomorstvo, dajal
               soglasje k pristaniškim pristojbinam za gospodarske javne službe, ki jih zagotavlja
               Republika Slovenija, področje pomorskega izobraževanja in usposabljanja, kjer se
               predvideva učinkovitejši nadzor za doseganje minimalne ravni znanja, ki ga morajo
               imeti pomorščaki, zagotavljanje nujnih del v javnem interesu v času stavke za
               pristaniške delavce, pristaniški nadzorniki in pomorski inšpektorji, podrobnejša
               pravila za podelitev statusa društva v javnem interesu na področju pomorstva in
               popravke v zvezi s konvencijami, predvsem določitev materialne podlage in prekršek za
               kršitve.</p>
               <p>Poleg tega je določenih še nekaj manjših redakcijskih popravkov. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za promet kot matično delavno telo. Za
               predstavitev poročila odbora dajem besedo predsedniku Janku Vebru.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav v imenu Odbora za promet.</p>
               <p>Odbor za promet je na 16. seji 29. junija 2011 opravil drugo obravnavo predloga
               zakona o spremembah in dopolnitvah Pomorskega zakonika, ki ga je Državnemu zboru
               poslala Vlada s predlogom, da ga obravnava po skrajšanem postopku.</p>
               <p>V uvodni obrazložitvi členov predloga zakona je predstavnik Vlade povedal, da je
               glavni razlog za spremembe in dopolnitve Pomorskega zakonika prenos evropskih
               direktiv, tudi v naš pravni red.</p>
               <p>Poleg tega pa se je tudi v praksi pokazala potreba po drugih manjših spremembah
               zakonika, ki se nanašajo predvsem na zagotavljanje varnosti pomorskega prometa. Gre
               predvsem za opremljenost vlačilcev in ploskih plovil med obvezno obleko in pilotažo
               samodejnim sistemom identifikacije plovil. Ravno tako se je pokazala potreba tudi po
               urejanju pristaniških pristojbin in tudi nastala je potreba po pomorskem oziroma na
               področju pomorskega izobraževanja in usposabljanja pomorščakov. No, zelo pomembno
               poglavje je tudi zagotavljanje nujnih del v javnem interesu, denimo v času stavke za
               pristaniške delavce, pristaniške nadzornike in pomorske inšpektorje. Podrobnejše pa
               zakon ureja tudi pravila za podelitev statusa društev v javnem interesu. Vsa ta
               poglavja je predstavnik vlade predstavil v uvodni obrazložitvi. Zakonodajno-pravna
               služba je ravno tako pregledala predlog zakona, podala pripombe, ki se nanašajo
               predvsem na nedorečenosti v zvezi z opremo plovil, in ocenila je, da je nekoliko
               premalo obrazloženo tudi poglavje pristojbin, ki se nanašajo na storitve gospodarske
               javne službe. V razpravi, ki je bila najobsežnejša ravno ob 7. členu, s katerim se
               dopolnjuje 56. člen Pomorskega zakonika in se nanaša na pristaniške pristojbine, je
               bilo predvsem izpostavljeno, da bo prišlo na obali do visokega dviga pristaniških
               pristojbin, kar lahko predstavlja poseben problem. Glede na to, da je v dosedanjem
               obdobju minister za promet imel pristojnost, da poda soglasje k tem pristojbinam, je
               bila to neke vrste varovalka, da ni prišlo do prehitrih in previsokih dvigov
               pristojbin, težava pa je v tem, ker gre za izvirno nalogo občin. Tako, da je soglasje
               ministra za promet sporno, ker to ni področje, ki ga bi neposredno pokrivalo
               Ministrstvo za promet. Tako, da ta dilema, glede pristojnosti, kdo lahko določa
               višino pristojbin, je bila najobsežnejša in na koncu nekako tudi ugotovljeno, da je
               vendarle treba prepustiti občinam to izvirno nalogo in da za to prevzamejo tudi
               odgovornost, če so te pristaniške pristojbine previsoke.</p>
               <p>Veliko razprave je bilo tudi pri preiskovanju nesreč, namreč v zakoniku je določeno
               da lahko Republika Slovenija oziroma Vlada v tem primeru sklene sporazum z državo
               članico Evropske unije, s katero opravijo potem pregled posameznih nesreč. Izraženo
               je bilo stališče, da bi morali z lastnimi kadri opraviti preglede v Sloveniji takšne
               nesreče, dejstvo pa je, da imamo v Sloveniji ta hip samo dva strokovnjaka, ki sta
               usposobljena za preiskovanje nesreč, zato je takšna rešitev, da se lahko povežemo
               oziroma sklene sporazum z državo članico Evropske unije najustreznejša rešitev. Odbor
               je sprejel vse amandmaje poslanskih skupin SD, Zares, DeSUS in Poslanskega kluba LDS;
               ni sprejel amandmajev poslanske skupine SDS in odbor je tudi sprejel nekatere svoje
               amandmaje. Po opravljeni razpravi o posameznih členih predloga zakona ter po
               opravljeni razpravi in glasovanju o amandmajih je odbor glasoval še o vseh členih
               predloga zakona skupaj in jih sprejel. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine nepovezanih
               poslancev bo predstavil Alojz Posedel.</p>
            </sp>
            <sp who="SDZ5:PosedelAlojz">

               <speaker>ALOJZ POSEDEL:</speaker>

               <p>Hvala lepa za besedo, gospod predsednik. Spoštovani vsi prisotni!</p>
               <p>V Poslanski skupini nepovezanih poslancev bomo predlog Pomorskega zakonika podprli.
               Kot smo slišali iz uvodne obrazložitve predstavnika ministrstva in predsednika
               matičnega Odbora za promet je bilo v letu 2009 v okviru Evropske skupnosti sprejetih
               več direktiv, ki jih je treba prenesti v naš Pomorski zakonik. Pri tem se večina
               sprememb nanaša na področje, ki ureja preiskovanje pomorskih nesreč in na področje,
               ki ureja skladnost ladje z zahtevami države zastave. Poleg navedenega prenosa
               pravnega reda Evropske skupnosti v našo zakonodajo pa se je pri izvajanju obstoječega
               Pomorskega zakonika ugotovilo tudi več pomanjkljivosti, ki se jih želi s tem
               predlogom zakona spremeniti oziroma odpraviti. Te spremembe so predvsem pri
               zagotavljanju večje varnosti v pomorskem prometu, in sicer pri izvajanju pilotaže in
               vleke ladij, pri izobraževanju in usposabljanju pomorščakov, pri zagotavljanju nujnih
               del v javnem interesu v času stavke, pri določanju pristaniških pristojbin in še
               nekaj manjših popravkov, ki jih prinaša ta sprememba zakona.</p>
               <p>V poslanski skupini Nepovezanih poslancev bomo torej podprli zakon, kot celoto, kot
               tudi vse amandmaje, ki jih je sprejel matični odbor, ki osnovni predlog Pomorskega
               zakonika še dodatno izboljšujejo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanske skupine Socialnih demokratov bo predstavila Breda Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala za besedo, gospod predsednik in lep dan vsem, državnemu sekretarju, sodelavkama
               in vsem kolegom, poslankam in poslancem!</p>
               <p>V zvezi s tem zakonom je bil kot podlaga leta 2009 v okviru Evropske unije sprejet
               tako imenovani tretji pomorski paket - Erika III, to je zakonodajni paket Evropske
               unije, ki vsebuje 6 direktiv od katerih je treba zagotoviti še popolni prenos
               Direktive o skladnosti z zahtevami države zastave in Direktive o določitvi temeljnih
               načel za preiskovanje nesreč v sektorju pomorskega prometa. Zato je prenos teh aktov
               glavni razlog za spremembe in dopolnitve Pomorskega zakonika, pa tudi ugotovljene
               pomanjkljivosti, ki jih je nujno treba odpraviti, da ne bo škodljivih posledic za
               varnost pomorskega prometa, kot so: zagotavljanje večjega nadzora nad izvajanjem
               pilotaže in vleke, zagotavljanje nujnih del na področju pomorstva v javnem interesu v
               času stavke in nadzor nad programi izobraževanja in usposabljanja pomorščakov.
               Predlog zakona tudi določa podrobnejša pravila za podelitev statusa društvu v javnem
               interesu na področju pomorstva. Predvideno je, da morata pilotsko plovilo in vlačilec
               med obvezno vleko in pilotažo uporabljati samodejni sistem identifikacije, tako
               imenovano AIS napravo. V Koprskem tovornem pristanišču so trenutno aktivni štirje
               vlačilci in en pilotski čoln; od teh imata dva vlačilca že vgrajeno to AIS
               napravo.</p>
               <p>Uprava Republike Slovenije za pomorstvo je kot organ za varnost plovbe na podlagi
               analiz pomorskih nezgod in ugotovitev kršitev predpisa s področja obvezne vleke in
               pilotaže, podala predlog za spremembo in dopolnitev Pomorskega zakonika, in sicer, da
               morajo vlačilci in pilotska plovila pri upravljanju obvezne vleke oziroma pilotaže,
               uporabljati AIS napravo s ciljem izboljšanja varnosti plovbe. Na področju
               pristaniških pristojbin s katerimi se zagotavlja financiranje gospodarske javne
               službe rednega vzdrževanja pristaniške infrastrukture, namenjene za javni promet, se
               jasno opredeli, da daje minister, pristojen za pomorstvo, soglasje k pristaniškim
               pristojbinam za gospodarsko javno službo, samo za tisto, ki jo zagotavlja država. Pri
               gospodarskih javnih službah, ki jih zagotavljajo občine pa morajo te pri določeni
               višini pristojbin upoštevati dejanske stroške za zagotavljanje te gospodarske javne
               službe. Zato je seveda bilo razmišljanje, da bi z amandmajem ponovno vrnili izdajo
               soglasja ministra za promet k določeni višini pristojbin v občinskih pristaniščih,
               nesmiselno in nepotrebno. Novo poglavje o preiskovanju nesreč na morju uvaja temeljne
               zakonske podlage v skladu z Direktivo o določitvi temeljnih načel za preiskovanje
               nesreč v sektorju pomorskega prometa in spremembah te direktive. Po veljavni
               zakonodaji pomorske nesreče pri nas preiskujejo pomorski inšpektorji, ker pa
               direktiva izrecno zahteva, da so preiskovalci neodvisni in samostojni in da ne smejo
               opravljati nobenih drugih nalog, ki bi lahko vplivale na njihovo neodvisnost pri
               preiskovanju pomorskih nesreč, je bilo treba najti drugačno sistemsko rešitev.
               Dejansko to pomeni, da preiskovalci ne smejo opravljati nobenih upravnih ali
               regulatornih nalog, torej tudi ne inšpekcijskega nadzora. Po trenutni statistiki
               pomorskih nesreč, katerih preiskavo bi morala zagotoviti Republika Slovenija, se na
               leto zgodi manj kot ena nesreča. Tako bi bilo neracionalno zaposliti preiskovalca, ki
               ne bi smel opravljati drugih nalog. Malo za šalo, mislim, da bi bilo kar dobro imeti
               tako delo, ne. Predlog zakona zato predvideva možnost, da se preiskovanje pomorskih
               nesreč zagotovi preko preiskovalcev iz druge države članice EU, s katero bi imela
               Republika Slovenija sklenjen sporazum. Tako rešitev je podprla tudi Evropska
               komisija, s katero se je Ministrstvo za promet posvetovalo v postopku priprave
               predpisa. Poslanska skupina Socialnih demokratov ugotavlja, da so spremembe in
               dopolnitve Pomorskega zakonika smiselne, potrebne in jih bo zato tudi podprla. Hvala.
            </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Branko Marinič v imenu Poslanske skupine SDS.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo spoštovani podpredsednik. Lep pozdrav vsem navzočim.</p>
               <p>Predlog zakona o spremembah in dopolnitvah Pomorskega zakonika, ki poteka po
               skrajšanem postopku smo v Poslanski skupini Slovenske demokratske stranke skrbno
               proučili. V zvezi s tem smo v poslanski skupini predlagali tudi nekatere amandmaje,
               ki pa, žal, tako kot mnogi ali skoraj vsi niso dobili potrebne večine in so ostali
               zgolj mrtva črka na papirju, čeprav smo z vsebinami želeli izboljšati vsebino, ki jo
               predlaga Vlada.</p>
               <p>Kot rečeno, se s spremembami vnašajo vsebine evropske direktive tretjega paketa
               zakonodajnih ukrepov o varnosti plovbe, predvsem se to nanaša tudi na področje pod
               katero zastavo plove katero plovilo in pa tudi velik poudarek se v vsebinah nanaša na
               področje preiskovanja pomorskih nesreč, ki zahtevajo posebne strokovnjake, tako
               imenovane neodvisne strokovnjake, in prav te strokovnjake lahko izobražujemo tudi v
               Republiki Sloveniji, saj imamo ne nazadnje tudi fakulteto, ki nosi istoimenski naslov
               - Fakulteta za pomorstvo in promet.</p>
               <p>V Poslanski skupini SDS moti predvsem dejstvo, tako kot pri mnogih drugih vsebinah,
               da se ob upoštevanju in ob vnašanju potrebnih vsebin, ki jih zahtevajo evropske
               direktive izkoriščajo nekatere možnosti in priložnosti in se vnašajo nekatere druge
               spremembe, ki pa niso tako potrebne in niso nujne, predvsem pa ne izpolnjujejo
               pogojev, da se obravnavajo po skrajšanem postopku. Tu gre predvsem za pristaniške
               pristojbine, gre za interesna združenja, gre za ravnanje ob stavkah in tako naprej in
               tako dalje.</p>
               <p>V Poslanski skupini Slovenske demokratske stranke smo bili mnenja, da bi lahko s
               črtanjem 200.h člena pripomogli k temu, da bi se izognili dodatnim stroškom pri
               preiskavi pomorskih nesreč, kjer bi izkoristili plod našega lastnega znanja. Ker je
               seveda vsebina zakona potekala po skrajšanem postopku predlagatelj ni izkoristil vseh
               strokovnih referenc, da bi pridobil mnenje Fakultete za pomorstvo in promet, ki je
               prav v tem študijskem letu začela z nekaterimi vsebinami, kjer lahko izobrazijo tudi
               take strokovnjake, ki bi bili z vsemi potrebnimi referencami tudi usposobljeni za
               preiskavo takšnih nesreč. Kolikor imamo podatkov, Slovenija ta trenutek premore dva
               taka strokovnjaka. Po statistiki pomorskih nesreč pa lahko ugotovimo, da gre zgolj za
               eno na leto, lahko jih je tudi več, ampak v tem trenutku razpolagamo z dvema takima
               strokovnjakoma, ki bi jih lahko vključili kot neodvisna preiskovalca, s tem bi pa
               seveda v proračunu Republike Slovenije prihranili nekatera sredstva, ki bi jih lahko
               izkoristili in namenili za izobraževanje oziroma usposabljanje teh strokovnjakov.
               Dejstvo je, da v primeru, ko Republika Slovenija oziroma Uprava za pomorstvo
               Republike Slovenije pokliče ob takšnem izrednem dogodku strokovnjake na pomoč iz
               drugih članic, za katere mora imeti tudi predhodne dogovore in podpisane verjetno
               neke sporazume. V tistem trenutku nastanejo stroški, ki niso tako majhni in kakšni so
               pravzaprav ti stroški v predlogu utemeljitve vsebine ne zasledimo nikjer. Gre seveda
               za visoke stroške in tem bi se lahko izognili s tem, da bi najprej te strokovnjake
               izobraževali doma - imamo dovolj znanja in imamo dovolj izkušenj tudi na tem
               področju. V poslanski skupini smo prav zaradi tega, ker naši predlogi amandmajev niso
               uslišani, mnenja, da take vsebine predloga sprememb ne bomo potrdili.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri, v imenu poslanske skupine Zares.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo gospod podpredsednik, spoštovani predstavniki vlade, kolegice in
               kolegi!</p>
               <p>V Poslanski skupini Zares načelno podpiramo spremembe Pomorskega zakonika, ki so del
               implementacije evropskih direktiv na področju varnosti, preprečevanja nesreč in
               nekaterih vidikov, ki jih je nujno treba urediti na tem področju. Hkrati menimo, da
               je ta še ena izgubljena priložnost. Najprej pri zagotavljanju varnosti delovanja in
               plovbe, bi lahko dosledno sledili duhu direktiv Evropske unije in ponovno vključili
               tisto kar smo leta 2003 izbrisali iz Pomorskega zakonika; to je prepoved plovbe za
               vojaške ladje z jedrskim pogonom in z jedrsko oborožitvijo. Ne razumem, zakaj v tem
               mandatu nismo premogli tega miselnega premika in izkoristili duh, pozitiven duh
               direktive Evropske unije, ki povečuje varnost delovanja znotraj naših pristanišč in
               ponovno vnesli člen, ki smo ga zaradi ukaza Nata izbrisali leta 2003. Kot veste in
               kot je bilo povedano, največ razprav je bilo o členu 7, ki bistveno posega in
               spreminja 56. člen Pomorskega zakonika in praktično izbriše varovalko, ki je dajala
               Ministrstvu za promet pristojnost, da omeji višanje pristojbin oziroma stroškov
               pristojbin privezov na ravni občinskih privezov, seveda. Kot je bilo ugotovljeno, naj
               ne bi bilo jasno ali gre in to, o tem so razpravljali tudi na Odboru za lokalno
               samoupravo, ali gre za prenesene ali za izvirne naloge občin. In ta nejasnost
               obstaja, dokler ne bi jasno ugotovili, ali gre za izvirno oziroma preneseno nalogo
               občin, bi bilo dobro obdržati to varovalko, kajti drugače bodo uporabniki privezov
               izpostavljeni samovolji dveh organov oziroma dveh odločitev - občinske in Ministrstva
               za okolje in prostor. Ministrstvo za promet se je sklicevalo na dejstvo, da cene se
               oblikujejo na podlagi pristojnosti Ministrstva za okolje, to je res in cene so se
               povečale zaradi tega, za kar sedem, osemkrat. Končni uporabniki, torej državljani,
               krajani, ki uporabljajo priveze, ki so v pristojnosti občin, so pri tem najbolj
               oškodovani. Dajmo se tega zavedati, in gre za kategorijo, ki sicer ni številčno zelo
               pomembna, ampak je pomembna zaradi specifike in specifičnosti naših treh obalnih
               občin: Koper, Izola in Piran, kjer imajo mali ribiči in drugi državljani, zdaj
               ostajajo na prepihu samovoljnega odločanja po eni strani okoljskega ministrstva, po
               drugi strani občin. Zato menimo, da bi bilo boljše, če bi to varovalko vsaj začasno
               obdržali, dokler ne bi z zakonom opredelili načina oblikovanja cen oziroma
               pristojbin.</p>
               <p>Iz vsega navedenega se bomo v Poslanski skupini Zares do tega zakona opredelili po
               lastni presoji in bomo do glasovanja prisluhnili tudi argumentom, ki govorijo v prid
               tem ali drugačni rešitvi.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janez Ribič v imenu Poslanske skupine SLS.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Spoštovani prisotni.</p>
               <p>V Poslanski skupini Slovenske ljudske stranke podpiramo spremembe in dopolnitve
               Pomorskega zakonika po skrajšanem postopku, ki se nanašajo na implementacijo tretjega
               paketa pomorskih zakonodajnih ukrepov o varnosti v plovbi, ki urejajo preiskovanje
               pomorskih nesreč in Direktivo o skladnosti ladij z državo zastave, saj je rok za
               sprejetje potekel že junija. Bolj podrobno se ureja tudi ureditev statusa društev v
               javnem interesu na tem področju, zagotavljanje nujnih del v času stavke pristaniških
               delavcev, določa se tudi učinkovitejši nadzor nad minimalno ravnjo znanja
               pomorščakov. Sprejeta dopolnila k predlogu zakona so odpravila nepravilnosti in
               neskladja ter napačno napisana določila na katera je opozarjala naša
               Zakonodajno-pravna služba. Minister za promet je že na matičnem odboru pojasnil, da
               mora država po novi evropski zakonodaji obvezno zagotoviti neodvisno preiskovanje
               nesreč, kar po besedah ministra ta trenutek Slovenija ne more zagotoviti.</p>
               <p>V Poslanski skupini Slovenske ljudske stranke pričakujemo, da bomo najprej vključili
               vse svoje strokovnjake, saj ne drži, da imamo zgolj dva. Mnenja smo namreč, da je v
               primeru pomorskih nesreč vsekakor bolj modro zaupati svojim strokovnjakom, ki bi
               lahko verodostojno opravili takšne preiskave. V naši državi imamo v okviru Univerze
               Ljubljana na Fakulteti za pomorstvo in promet že dobro usposobljene strokovnjake in
               tudi simulator, kjer se ti kadri lahko dodatno izobražujejo na tem področju. Ta
               fakulteta ima akreditiran program s predmetom Mednarodni sistem pomorske varnosti in
               predmetom Preiskovanje pomorskih nesreč. Sprejeto je bilo tudi novo habilitacijsko
               področje Prometna varnost. Poleg tega poteka trenutno tudi dodatno izobraževanje z
               izkušenimi domačimi in tujimi strokovnjaki na mednarodnem inštitutu Marine Surveying.
               Glede zaračunavanja pristaniških pristojbin smo vsekakor mnenja da moramo zaupati
               občinam, da ne bodo pretiravale z novimi previsokimi cenami, saj morajo po novem
               upoštevati, da mora višina pristaniških pristojbin za gospodarsko javno službo
               rednega vzdrževanja pristaniške infrastrukture odražati dejanske stroške izvajanja te
               javne službe.</p>
               <p>Res, da gre za zelo ohlapen kriterij, vendar v tem primeru smo na strani občin, saj
               vedno upoštevajo realne možnosti obeh strani pri določanju cen, tudi na drugih
               področjih delovanja. Res pa je tudi, da bi bilo dobro razmisliti o tem, ali naj se
               določi neko metodologijo oziroma merila za oblikovanje višine pristaniških
               pristojbin, da ne bo prihajalo do prevelikih razlik od občine do občine.</p>
               <p>Podpiramo tudi amandma kolegov, da naj vlada ustrezne podzakonske akte sprejme v pol
               leta, saj ni jasno zakaj potrebuje za to celo leto časa in se nam zdi šest mesecev
               povsem razumen rok za uveljavitev in izvedbo teh manjših dopolnitev zakona. Hvala
               lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Urh v imenu Poslanske skupine DeSUS.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Hvala za besedo. Spoštovani gospod podpredsednik. Spoštovani kolegice in kolegi.</p>
               <p>V Poslanski skupini DeSUS bomo podprli predlog novele Pomorskega zakonika. Z njo se v
               slovenski pravni red prenašajo direktive t. i. tretjega pomorskega paketa
               zakonodajnih ukrepov o varnosti plovbe, ki niso bile predmet zadnje novele Pomorskega
               zakonika. Konkretno gre za direktivo, ki ureja preiskovanje pomorskih nesreč ter
               Direktivo o skladnosti ladij z zahtevami države zastave, katerih rok za prenos je
               potekel 17. 6. 2011.</p>
               <p>V praksi se je pokazala tudi potreba še za druge manjše, a nujno potrebne spremembe
               za zagotavljanje varnosti plovbe. Tako se med drugim z zakonom določa obvezna
               opremljenost vlačilcev pri obvezni vleki in pilotskih plovil pri obvezni pilotaži s
               sistemom samodejne identifikacije plovil. Predvideva se tudi učinkovitejši nadzor za
               doseganje minimalne ravni znanja, ki ga morajo imeti pomorščaki, pri čemer so
               upoštevali opozorila evropske inšpekcije. Zagotavljanje nujnih del v javnem interesu
               v času stavke za pristaniške delavce, pristaniške nadzornike in pomorske inšpektorje,
               podrobnejša pravila za podelitev statusa društev v javnem interesu na področju
               pomorstva, materialne podlage za prekrške ter še nekaj manjših redakcijskih
               popravkov. Najpomembnejše spremembe pa se nanašajo na področje, ki ureja preiskovanje
               pomorskih nesreč, in področje, ki zajema skladnost ladij z zahtevami države
               zastave.</p>
               <p>Na matičnem delovnem telesu smo veliko razprave posvetili 7. členu predloga, ki
               spreminja in dopolnjuje 56. člen Pomorskega zakonika. S spremembo namreč ni več
               zahtevano ministrovo soglasje k pristaniškim pristojbinam pred njihovo objavo. To je
               povzročilo bojazen, da se bodo cene pristaniških pristojbin, v primeru sprejetja
               člena v besedilu, kot je bil predlagan, bistveno povišale, saj bi bile prepuščene
               samovolji lokalne skupnosti. Zato je bil sprejet amandma, s katerim se je dodal nov
               tretji odstavek 56. člena, s katerim se ureja višina pristaniških pristojbin za
               gospodarsko javno službo rednega vzdrževanja pristaniške infrastrukture, namenjene za
               javni promet, ki jo zagotavlja lokalna skupnost.</p>
               <p>Kot že rečeno, bomo v Poslanski skupini DeSUS predlog novele Pomorskega zakonika
               podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Sara Viler v imenu Poslanske skupine SNS.</p>
            </sp>
            <sp who="SDZ5:VilerSara">

               <speaker>MAG. SARA VILER:</speaker>

               <p>Hvala za besedo predsedujoči. Predstavniki ministrstva, poslanke in poslanci.</p>
               <p>Po navedba predlagatelja predlog zakona uvaja manj zahtevne spremembe in dopolnitve
               na področju izvajanja pilotaže in vleke z namenom povečanja varnosti pomorskega
               prometa v pristaniščih. Določa tudi pravno podlago za prenos direktiv in uskladitev z
               mednarodnimi konvencijami. Če podrobno preberemo mnenje zakonodajne službe ugotovimo,
               da ne gre za tako z levo roko nepomembne spremembe. Kot po navadi se zakon sprejema
               po skrajšanem postopku. Lepo bi bilo, da bi parlament imel možnost in čast, da
               predlog obdela in sprejme kvalitetne zakone, ki ne dobijo veta ali pa padejo na
               Ustavnem sodišču zaradi rokohitrstva pri sprejemu. In nekaj podobnega se nam dogaja
               tudi s Pomorskim zakonikom. Spregledali smo namreč, ali pa je bil namen predlagatelja
               ravno to, da se v zakonu doda nov 3.a člen, ki določa ustanovitelja društvo v javnem
               interesu. Navedeni člen daje ministru diskrecijo in monopol, da samo odloča o statusu
               društva v javnem interesu.</p>
               <p>V Poslanski skupini Slovenske nacionalne stranke menimo in opozarjamo, da ni razloga,
               da se takšna pooblastila dajejo ministru, kot upravnemu organu v Pomorskem zakoniku.
               Drugo je vsebina glede brezplačne pravne pomoči. Včasih ste temu pravniku rekli
               zakotno pisaštvo, ki je bilo celo inkriminirano, sedaj pa ni več.</p>
               <p>Na matičnem delovnem telesu je bilo največ govora o sedmem členu sprememb in
               dopolnitev predmetnega zakona. Gre za spremembo drugega odstavka 56. člena
               obstoječega zakona, ki prvotno določa, da minister daje soglasje pristaniškim
               pristojbinam pred njihovo objavo. Z obstoječo dikcijo je bilo mišljeno za pristanišča
               v državni in lokalni oziroma občinski pristojnosti. Z novelacijo pa se obseg zmanjša
               le na pristojbine za pristanišča v državnem okviru z razlago, da so na lokalni ravni
               to izvirne pristojnosti občin samih in da država v to področje ne sme posegati. In
               tako se je že zgodil primer, ko je višina pristojbine za komunalne priveze narastla
               za nekaj stokrat.</p>
               <p>V Poslanski skupini Slovenske nacionalne stranke smo prepričani, da bi bilo edino
               prav, da bi Ministrstvo za okolje in prostor sprejelo predpis o maksimalnih cenah za
               tovrstne pristojbine tako, kot je to storilo na področju komunalnih storitev, saj
               lahko le na tak način zaščitimo interes prebivalstva. Na podlagi vsega navedenega
               predlog sprememb zakona v poslanski skupini ne bomo podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Jerič v imenu Poslanskega kluba LDS.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Hvala za besedo spoštovani podpredsednik Državnega zbora, spoštovani predstavniki
               vlade, kolegice poslanke in kolegi poslanci.</p>
               <p>Pomorska uprava je ena od najstarejših in najobsežnejših pravnih področij na sploh.
               Za Slovenijo kot pravno državo, v kateri obstajajo pomorsko pravna razmerja, je
               nujno, da ima temeljito urejeno in tudi posodobljeno to pravno področje, ki obsega
               tako upravno organizacijski del, kot tudi pravila o pogodbenih ter odškodninskih
               razmerjih v zvezi s pomorsko plovbo.</p>
               <p>Veljavni Pomorski zakonik je bil po večletnih pripravah sprejet marca leta 2001 in je
               v bistvu ureditev pomorsko pravnih razmerij sloveniziral saj do tedaj slovenskega
               Pomorskega zakonika še nismo imeli. Do sedaj je bil Pomorski zakonik štirikrat
               spremenjen in dopolnjen, zadnjič lansko jesen. To ni nič nenavadnega, saj je pomorsko
               pravo izrazito mednarodno obarvano. Za njegov zgodovinski in sedanji razvoj je namreč
               značilno, da mednarodne konvencije in druge oblike mednarodne unifikacije pogosto
               nastajajo prej kot nacionalni zakoni. Danes je v bistvu celotno področje pomorskega
               prava pokrito z mednarodnimi, bodisi meddržavnimi, bodisi avtonomnimi pravili. Zato
               se mora tudi slovenska zakonodaja temu prilagajati in upoštevati vse mednarodne
               konvencije in druge akte, ki Slovenijo obvezujejo, kot tudi tiste vire, ki na
               mednarodni ravni doživljajo široko uporabo. Predlagana novela predstavlja eno izmed
               takšnih prilagajanj Pomorskega zakonika. V letu 2009 je bil namreč v okviru Evropske
               unije sprejet tako imenovani tretji pomorski paket, ki zajema šest direktiv oziroma
               dve uredbi. Prenos preostalih dveh direktiv, drugi akti so bili večinoma preneseni že
               lansko jesen, je glavni razlog za tokratne spremembe in pa dopolnitve Pomorskega
               zakonika. Drugi razlog pa je zagotovitev izvajanja veljavnih mednarodnih konvencij,
               ki jih je ratificirala naša država.</p>
               <p>Poleg prenosa direktive, ki ureja preiskovanje pomorskih nesreč, ter Direktive o
               skladnosti ladij z zahtevami države zastave, želimo v Liberalni demokraciji Slovenije
               izpostaviti predvsem dve novosti, ki jih prinaša predlagana novela Pomorskega
               zakonika. Predlagane spremembe in dopolnitve bodo zagotavljale večji nadzor nad
               izvajanjem pilotaže in vleke ter zagotavljale opravljanje nujnih del, ki so v javnem
               interesu v času stavke. Nujna dela bodo morali ta čas opravljati tako pristaniški
               delavci, pristaniški nadzorniki in pa seveda tudi pomorski inšpektorji.</p>
               <p>Ker je uspeh naše skupne prihodnosti odvisen predvsem od našega znanja in pa
               inovativnosti, je treba izpostaviti še dejstvo, da novela na področju pomorskega
               izobraževanja in usposabljanja predvideva učinkovitejši nadzor za doseganje minimalne
               ravni znanja, ki ga morajo imeti pomorščaki.</p>
               <p>In še naše stališče o edini vsebinski dilemi in razpravi na matičnem delovnem telesu.
               V Liberalni demokraciji Slovenije nasprotujemo ureditvi, po kateri bi minister,
               pristojen za promet, izdajal soglasja k pristojbinam, ki zagotavljajo nemoteno
               izvajanje storitev gospodarske javne službe, rednega vzdrževanja pristaniške
               infrastrukture, ki jo zagotavlja lokalna skupnost. Gre za izvirno pristojnost lokalne
               skupnosti in je soglasje ministra k tem pristojbinam nepotrebno, nesistemsko ter
               predstavlja veliko nezaupnico lokalnim skupnostim. V Liberalni demokraciji Slovenije
               smo prepričani, da problematike cene vodnega povračila in s tem povezane višine
               pristojbine za občinsko gospodarsko javno službo rednega vzdrževanja pristaniške
               infrastrukture ne moremo reševati s pomorskim zakonikom.</p>
               <p>V Liberalni demokraciji Slovenije bomo predlog novele Pomorskega zakonika podprli.
            </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 12. 7. 2011.</p>
               <p>V razpravo dajem 18. člen ter amandma poslanskih skupin SD, LDS in Zares ter amandma
               Poslanske skupine SDS. Želi kdo besedo?</p>
               <p>Gospod Marinič, izvolite.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>Tako kot je bilo že nekaj rečeno ob predstavitvi stališča Poslanske skupine SDS, smo
               ravno k 18. členu podali predlog amandmaja, ki na nek način izboljšuje stanje,
               predvsem ko gre za dejansko koriščenje in uporabo domačega, lastnega znanja, in s tem
               posledično pripomore tudi k racionalnejši porabi proračunskih sredstev. In če je iz
               tega naslova naš predlog premalo utemeljen, potem se upravičeno sprašujemo, kaj bi še
               morali napisati, da bi tisti, ki zavračajo takšno vsebino našega predloga, razumeli,
               da hočemo in želimo samo dobro. A bojim se, da bo, tako kot pri vseh drugih dobrih
               predlogih, tudi ta predlog naletel na gluha ušesa in bo tako rekoč prezrt, ne da bi
               se kdo poglobil v vsebino predloga, ki je, poudarjam še enkrat, dober in
               racionalen.</p>
               <p>Za kaj gre? Res je, da statistika kaže, da je pomorskih nesreč v Republiki Sloveniji
               malo. Gre za statističen podatek, ki pravi, da se zgodi povprečno ena taka nesreča na
               leto. Kolikor imamo podatkov, Republika Slovenija na tem področju premore dva
               strokovnjaka. Kar se nam zdi veliko bolj pomembno, pa je, da bi bilo prav, da bi
               upoštevali, da imamo prav v naši majhni pomorski, obmorski državici tudi v okviru
               Univerze v Ljubljani Fakulteto za pomorstvo in promet. In v preteklem, pa tudi
               sedanjem času se je prav na tem specifičnem področju pomorstva, ko gre za
               strokovnjake pri preiskovanju nesreč, pripravljala vsebina, ki pravzaprav omogoča
               produkt lastnega znanja in daje take strokovnjake, kot jih predvideva predlog. Zaradi
               tega smo pričakovali, da bi predlagatelj upošteval tudi pri obravnavi na matičnem
               delovnem telesu ta naš predlog, kajti zdelo se nam je, da je predlog dovolj
               utemeljen. Smo pa seveda zaprosili tudi določene ljudi, ki se na to stroko dobro
               spoznajo in ki so nam pri tem pomagali. To smo preverili. Tisto, kar pa bode v oči,
               je predvsem dejstvo, ko se Vlada in posledično tudi koalicija v Državnem zboru odloča
               o vsebini nekega predloga, kateri zakonski predlogi se bodo obravnavali po skrajšanem
               postopku, se velikokrat povzroči škoda. In konkretno pri tem je bilo jasno videti, da
               je minister za promet prav na odboru, ko je tekla obravnava predloga naše vsebine
               amandmaja, skušal dobiti dodatne informacije. Očitno je premalo časa, če se vsebina
               predloga obravnava po skrajšanem postopku in v tem času je težko zaobjeti in
               poprositi za mnenje mnoge neodvisne strokovnjake ali pa same strokovnjake, ki se na
               vsebine spoznajo, da bi pri tem predlagatelju zakona pomagali v tem smislu kot ga
               predlagamo. In prav tukaj je bilo očitno jasno, da niso izčrpane vse možnosti in
               priložnosti, ki jih predlagatelj ima na razpolago, da bi neposredno od, se pravi
               Univerze v Ljubljani oziroma Fakultete za pomorstvo in promet pridobili tudi določene
               strokovne podlage. Zakaj pravzaprav gre? Ali mora Republika Slovenija res zaradi
               tega, ker nima takšnih strokovnjakov se poslužiti in v zvezi s tem sklepati določene
               sporazume? Posledično pa to pomeni tudi plačevanje in zagotavljanje finančnih
               sredstev, ki gredo iz proračuna Republike Slovenije za te strokovnjake, ki niso tako
               poceni. In tisto kar je za nas bilo tudi vprašljivo in smo pogrešali, pa še vedno
               tega podatka ni, koliko takšen strokovnjak stane? Kaj to pomeni na letni ravni, če
               imamo statistični podatek, da gre za eno takšno pomorsko nesrečo, kjer se ekipira
               takšna preiskava, koliko to stane? In če imamo ta trenutek v Republiki Sloveniji dva
               takšna strokovnjaka bi verjetno tudi to zadostovalo, če bi imeli na razpolago in
               pregled koliko to stane. Tako pa ostanemo brez tega podatka in je vprašljivo za
               kakšen znesek gre tukaj oziroma za kakšna sredstva, ali ta sredstva, ki jih v ta
               namen Republika Slovenija da nekemu neodvisnemu organu zunaj Slovenije, presega tisti
               znesek, ki zadosti delovanje takšnega strokovnjaka v Republiki Sloveniji ob tem pa
               verjetno še ostane kaj sredstev, ki bi jih lahko namenili za dodatno usposabljanje. S
               tem bi pa zapolnili tudi razpoložljive kapacitete, ki jih Fakulteta za pomorstvo in
               promet ima. Ne nazadnje uporabljajo tudi določene simulatorje in pa druga sredstva,
               ki so na razpolago za izobraževanje, izpopolnjevanje strokovnjakov. Konec koncev je
               tudi ta fakulteta povezana z mnogimi drugimi fakultetami v sklopu Evropske unije. In
               tukaj gre za upoštevanje teh dejstev, ki niso zgolj tako kot morda marsikdo oceni, da
               so zgolj le neke naše lepe želje, ki pa v praksi niso uresničljive. Menimo, da bi
               bilo prav, da bi vsebino tega amandmaja podprli, kar bi pripomoglo tudi na nek način
               k racionalnejši porabi proračunskih sredstev, tisto kar je pa še več vredno, da bi
               lahko, ker imamo vse pogoje, tudi usposabljali takšne strokovnjake na Fakulteti za
               pomorstvo in promet in v zvezi s tem nudili tudi te storitve katerim drugim članicam
               v okviru Evropske unije.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri. Za njim gospod Posedel.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo.</p>
               <p>Predlog amandmaja Slovenske demokratske stranke ima verjetno dober namen. Vsekakor
               vsi bi si želeli, da bi strokovnjake pridobivali na podlagi našega znanja, tudi naših
               univerzitetnih oziroma visokošolskih ustanov - omenjena je bila Fakulteta za
               pomorstvo. S tem se načelno lahko strinjamo, ampak dejstvo je, da v globaliziranih
               okoliščinah in tudi v delovanju skupnega notranjega trga Evropske unije je nekoliko
               anahronistično preprečiti, da bi katerakoli ustanova angažirala tudi tuje
               strokovnjake oziroma v tem primeru strokovnjake za preiskovanje pomorskih nesreč iz
               držav Evropske unije, če se izkaže potreba po tem. In dejstvo je, da s hitro,
               ekstenzivno širitvijo kapacitet koprskega pristanišča se mi soočamo z novimi
               okoliščinami, ki terjajo, zahtevajo čim bolj intenzivno sodelovanje strokovnjakov, ne
               glede na njihovo poreklo. Koprsko pristanišče postaja samo segment širšega
               pristaniščnega okolja severnega Jadrana, ki konkurira severnoevropskim pristaniščem.
               S tega vidika je sinergija med koprskim, tržaškim, beneškim in reškim pristaniščem
               aksiom, kateremu moramo prilagajati tudi naše delovanje v primeru nesreč. Res, da
               nesreč ni veliko, ampak nekaj jih je bilo, nekaj jih je in nekaj jih lahko
               pričakujemo glede na intenzivno povečanje tovora in plovbe v naših internih vodah
               -torej tudi do koprskega pristanišča. Preko našega pristanišča se pretovarjajo tudi
               tovori z določenim tveganjem, na drugem pomolu imamo tudi silose oziroma rezervoarje
               kerozina in drugih tveganih surovin. Torej, če izhajamo iz te predpostavke je dobro
               da opremimo, tudi v Pomorskem zakoniku, da opremimo varnost naših pristanišč nekoliko
               bolj globalno. Zato se mi zdi smiseln amandma strank koalicije in Zaresa, da se to
               omogoči na način, kot je tukaj zapisano v 200.h členu.</p>
               <p>Ne zanikam vseh trditev predlagatelju drugega amandmaja. Mislim, da je poanta
               pravilna, da je treba čim bolj krepiti in usposobiti naše strokovnjake, naše znanje
               in omogočiti, da bomo dejansko angažirali naše preiskovalce in naše strokovnjake,
               tudi v primeru nesreč. Ampak, dejstvo je, realnost je takšna kot je, živimo v
               Evropski uniji in ne smemo imeti in gojiti predsodkov do sodelovanja in tudi do
               angažiranja tujih strokovnjakov, ko gre za pomembna vprašanja, kot so vprašanja
               varnosti pred nesrečami v naših lukah.</p>
               <p>Mi bomo podprli amandma koalicije v upanju, da to ne prejudicira, seveda ni glavna
               tema tega Pomorskega zakonika. Dileme, ki nastajajo, smo nanizali že ob predstavitvi
               stališč in so dileme, ki se nanašajo na konkretne interese prebivalcev našega
               obalnega območja in obalnih občin.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Posedel.</p>
            </sp>
            <sp who="SDZ5:PosedelAlojz">

               <speaker>ALOJZ POSEDEL:</speaker>

               <p>Hvala lepa za besedo.</p>
               <p>Mi bomo podprli amandma poslanskih skupin SD, Zares, DeSUS in LDS, ker je na matičnem
               Odboru za promet bilo tako jasno, tako z argumenti pokazano, da je to edina rešitev v
               tem trenutku, ki je za državo Slovenijo možna, da je pač po teh direktivah država
               zdaj dolžna zagotavljati neodvisno preiskovanje pomorskih nesreč in da na žalost v
               tem trenutku še nimamo dovolj usposobljenih strokovnjakov. Zapisano in povedano je
               bilo nič kolikokrat, da sta samo dva. In eden od teh strokovnjakov, ki je bil
               prisoten na seji in je tudi vsem članicam in članom Odbora za promet dopovedoval, da
               v tem trenutku, če bi prišlo do, bog ne daj, kakšne večje nesreče Slovenija, pač, ni
               v stanju izpeljati takšno preiskavo. In da je zato takšen amandma tudi nujno
               potreben. Zato ne verjamem v dobre namene nekaterih, ki bi zato, da bi se malce
               prihranilo črtali člen, ker mislim, da bi bilo to neodgovorno in bi se vsa tragika
               takšnega dejanja pokazala šele ob morebitni eventualni pomorski nesreči. Podprli bomo
               ta predlog, ki zagotavlja neodvisno preiskovanje pomorskih nesreč, tudi tujim. S tem,
               da se da za to tudi naše soglasje. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janko Veber.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo.</p>
               <p>Iz obrazložitve amandmaja poslanske skupine SDS je bilo mogoče razumeti, da popolnoma
               izključujemo domače strokovnjake pri preiskavi nesreč. Mislim,da je treba pojasniti,
               da temu vendar ni tako. Tako v besedilu zakona, kot tudi v amandmaju k 18. členu, ki
               ga vlagajo poslanske skupine, več poslanskih skupin govorimo o tem, da Vlada
               Republike Slovenije lahko za preiskovanje pomorskih nesreč sklene sporazum z državo
               članico EU. Torej, s tem se omogoča državi oziroma Vladi, da sklene sporazum in se
               izvede pač neodvisna preiskava v primeru pomorske nesreče. Tudi sicer glede na to, da
               imamo ta hip dva strokovnjaka s tega področja, ni nobenega razloga in dvoma, da ne bi
               sodelovali tudi v tem postopku preiskave nesreč. Seveda se pa, mislim da, moramo vsi
               zavedati, da če gre za obsežnejšo nesrečo s hujšimi posledicami je seveda to tudi
               daleč nad, ne samo znanjem, ampak fizičnimi zmožnostmi dveh, da opravita to
               kompleksno preiskavo. Pogovarjamo pa se pri tem členu o varnosti. Veliko več vemo
               povedati o varnosti v prometu, ker se srečujemo dnevno s takimi nesrečami. Veliko
               manj govorimo, mogoče, o teh nesrečah, ker se to dogaja enkrat, ali pa še tolikokrat
               ne na leto. Vendar če se zgodi je lahko zelo hudo. Predvsem pa je iz teh nesreč treba
               potegniti nauk oziroma res izdelati vse potrebne analize zato, da se v prihodnosti
               potem kaj takega naj ne bi več ponovilo, ali pa se možnost ponovitve nekje spravi na
               minimum. In to so tiste naloge in pričakovanja iz postopkov preiskav teh nesreč, kjer
               je zagotovo zelo pomembno, da sodelujejo pri teh preiskavah strokovnjaki, ki imajo
               veliko izkušenj in delujejo v drugih državah, kjer je promet veliko obsežnejši in
               prihaja zaradi tega tudi do več pomorskih nesreč. Vse to seveda bo mogoče, če se ne
               sprejme amandma SDS, ki črta takšno možnost sodelovanja. Mislim, da bi vsaj na tej
               točki, ko se pogovarjamo o varnosti, morali biti vendarle bistveno previdnejši pri
               tem, ali se predlaga črtanje ali ne. In ne nazadnje, ko govorite o financah, da je
               samo strošek te preiskave tisti najpomembnejši ali eden od najpomembnejših razlogov,
               zakaj naj bi to samo domači opravljali mislim, da tudi tukaj ni dovolj trezne
               presoje. Kaj pa, če je strošek zaradi ene take nesreče ali pomanjkljive preiskave
               enormno višji od tega, kolikor bi pač veljala neodvisna preiskava na podlagi
               sklenjenega sporazuma z neko drugo članico Evropske unije?</p>
               <p>Cela vrsta vprašanj, ki seveda dobijo odgovor če sodelujejo pri tem strokovnjaki, ki
               imajo izkušnje in ki poznajo to področje pomorskih nesreč do natankosti ali pa imajo
               zelo bogate izkušnje s tem. Zato mislim, da resnično ni korektno predvsem
               predstavljati, da onemogočamo, denimo sodelovanje domačih in da bodo to delali samo
               tuji in da bomo samo tujim zagotavljali denar, za domače ne. Temu pač enostavno ni
               tako. To ni res, ker je v zakonu povsem drugače zapisano in še enkrat poudarjam -
               pomembno je predvsem zagotoviti neodvisno preiskavo in potem slediti tem ugotovitvam
               v tem smislu, da se v prihodnosti bistveno bistveno zmanjšajo podobne nesreče ali pa
               možnosti podobnih nesreč v Sloveniji. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala za besedo.</p>
               <p>Moram reči, da mi je zelo nenavadno, da ob tem, da ves čas govorimo o tem, da je
               treba racionalizirati državno upravo, da je treba prihraniti denar, zlasti tam kjer
               ga zelo veliko pravzaprav tudi zares odteče, to je pri plačah različnih
               strokovnjakov, ki jih zaposluje državna uprava, da potem na enkrat ena poslanska
               skupina v Državnem zboru, ki ima najbolj polna usta prevelikega proračuna, zahteva da
               se črta člen, ki omogoča, da Vlada Republike Slovenije sklene sporazum z neko drugo
               državo v Evropski uniji, ki je usposobljena in tudi ima kadre, ki so usposobljeni za
               preiskovanje nesreč na morju. Jaz mislim pri tem, da smo brali obrazložitev zakona,
               da je v obrazložitvi zakona zelo jasno, da je v Sloveniji, v slovenskih teritorialnih
               vodah manj kot ena pomorska nesreča na leto in je dejansko nesmiselno nekaj takega
               zahtevati, da bomo imeli samo za preiskovanje pomorskih nesreč, ki se zgodijo manj
               kot enkrat na leto, 100 % zaposlenega človeka, ki bo opravljal te preiskave, to
               preiskovanje. Namreč ta človek po direktivi Evropske unije ne sme nič drugega delati
               kot to, tudi zasebno ne sme nič delati kar ima kakršnokoli zvezo s pomorsko
               zakonodajo, z izvajanjem pomorskih predpisov, ker pač bi s tem prišlo lahko do
               vplivanja ene dejavnosti na drugo dejavnost. Mislim, da je edino racionalno, da se
               dogovorimo lahko z Italijo, ki je najbolj blizu, kasneje ko bo Hrvaška v Evropski
               uniji, tudi s Hrvaško. Konec koncev vemo, da se pri nas izvaja tudi nadzor nad
               registrom ladij preko hrvaških povezav, mislim strokovnjakov, tako da, jaz res ne
               razumem več kje imamo zdravo pamet. Zato sem tudi rekla prej, da ne bi bilo slabo
               imeti take službe, kjer bi manj kot enkrat na leto delo imel, dobival pa celo leto
               polno plačo. Super, jaz bi bila takoj za to. Ampak glede na to, da nisem strokovnjak
               za preiskovanje pomorskih nesreč na morju, seveda tega dela ne moremo v Sloveniji
               dobiti. Zlasti bi potem morda celo podprla amandma, če bi bila sposobna zaradi tega,
               SDS, zaradi tega, da bi morda lahko konkurirala za to službo. Lahko pa, da je v SDS
               kdo, ki ima kvalifikacije, pa bi na ta račun lahko dobil tako dobro sinekuro v tej
               državi.</p>
               <p>Jaz bi samo mimogrede še nekaj rekla, preden sem se, ko sem se pripravljala na
               razpravo oziroma na pripravo stališča poslanske skupine, sem še nekaj drugega
               preverila. Namreč <stage>/ nerazumljivo/</stage> ki ga je imel s seboj, pač opozoril na bližajočo se
               ladjo in je samo čoln šel, <q>"a fondo"</q>, kot rečemo pri nas, ampak problem je v tem, da
               zdaj ta človek mora iztožiti odškodnino. Dejstvo je, da država ne skrbi za to, da
               bodo zasebniki, ki so bili oškodovani v pomorski nesreči, dobili odškodnino, je pa v
               prejšnjih spremembah zakona, lanskega leta Pomorskega zakonika, bilo vneseno
               določilo, da mora vsaka ladja, podobno kot je to pri avtomobilskem zavarovanju, biti
               zavarovana za škodo, ki jo povzroči tretjim osebam. In to bo od 1. januarja 2012 naša
               Uprava za pomorstvo nadzirala, če ima ladja to zavarovanje sklenjeno, sicer ne bo
               mogla vpluti v naše pristanišče. Mimogrede, nesreča, ki se je zgodila letos temu
               ribiču, pa jo je povzročila ladja, ki sploh ni prišla v koprsko pristanišče, ampak v
               tržaško, ampak naši organi so se takoj povezali s tržaškimi, tržaški organi so
               ustavili ladjo, zapisali vse potrebno, kazenska ovadba je bila dana proti kapitanu z
               naše strani. Tako, da moram reči, da naša Uprava za pomorstvo dejansko izjemno dobro
               funkcionira. Prav pa je, da se z novelami, ki se pojavljajo na mednarodnem nivoju,
               ker to ni samo Evropska unija, ampak je celoten svet, ki te pomorske zakonike, mislim
               pomorsko zakonodajo ureja, celoten svet usmerja v to, da se izobrazbeni nivo, varnost
               plovbe, opremljenost ladij in tako naprej sproti izboljšujejo, zaradi tega, da je
               pomorskih nesreč čim manj in tudi če so že, da so posledice čim manjše.</p>
               <p>Toliko. Jaz bom seveda zakon podprla. Prvi amandma bom podprla, drugega pa seveda ne.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Miran Jerič imate besedo.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Hvala za besedo, spoštovani podpredsednik.</p>
               <p>Veliko je že bilo povedanega, pa če mi je dovoljeno le nekaj besed. Tudi v Poslanski
               skupini LDS bomo prvi amandma k 18. členu podprli, drugega ne, in če lahko povem tudi
               k 23. členu amandmaja ne bomo podprli.</p>
               <p>Strinjam se s kolegom Jankom Vebrom, ki je poudaril, da v zakonu jasno piše, da lahko
               vlada sklene sporazum in dogovor, še bolj pomembno pa je nekaj - ti preiskovalci
               nimajo dolžnost ugotavljati odgovornosti ali krivde, ampak iskati vzroke zaradi
               katerih se je zgodila neka pomorska nesreča. In če v Sloveniji ta trenutek nimamo
               zadostnega števila teh strokovnjakov, mislim, da je dobro da imamo odprto to možnost.
               In seveda, jaz verjamem, da bo to dobro tudi v prihodnje, ko bomo imeli zadostno
               število strokovnjakov. Poglejte, pri naravnih in drugih nesrečah in tudi pri
               pomorskih nesrečah, Slovenija pomaga tudi s pomočjo sil za zaščito in reševanje
               odpravljati neke posledice naravnih in drugih nesreč, ne samo doma, ampak tudi v
               tujini. In tudi pomaga s strokovnjaki iz različnih področij, ki ugotavljajo vzroke za
               nastanek nesreč in potem ko enkrat imamo vzroke lažje tudi zagotavljamo večjo varnost
               v prihodnje, s tem, da vlagamo na tisto področje z različnimi ukrepi. Prepričan sem,
               da bo tega sodelovanja na področju preiskovanja v bodoče še več, kot ga je bilo
               doslej. Seveda si nihče ne želi nesreč, ne naravnih ne nesreč na morju, ampak
               življenje je takšno, da se te stvari dogajajo. In če se zgodijo, nam mora biti cilj,
               da čim prej ugotovimo vzroke za takšno nesrečo in da jih tudi odpravljamo.</p>
               <p>Zato bom ta amandma, ki dopušča to možnost, da vlada lahko sklene dogovor z državo
               članico Evropske unije, da vključi v preiskovanje vzrokov pomorske nesreče tudi
               preiskovalce iz teh držav, seveda z veseljem podprl.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Branko Marinič.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Dovolite mi, da še enkrat pojasnim.</p>
               <p>Saj direktiva določa, da lahko pomorsko nesrečo preiskuje domači preiskovalec. Če pa
               tega nima, se posluži druge variante. To narekuje direktiva. In špekuliranje tistih,
               ki ciljate celo tako daleč, da vsebino amandmaja Poslanske skupine SDS ocenjujete, da
               amandma predlagamo zaradi tega, ker imamo na razpolago strokovnjake iz SDS, se mi zdi
               malo prehuda, malo pretirana. Je pa utemeljitev in obrazložitev v predlogu amandmaja,
               ki smo ga podali, dovolj nazorna in mi smo v obrazložitvi povedali, da Fakulteta za
               pomorstvo in promet ima resurse, ima tudi opremo, ima na razpolago že sedaj dva
               strokovnjaka, ki bi se lahko vključila in bi se izognili temu, da bi Vladi dali
               možnost, da pač če naših strokovnjakov ni, jih mora poiskati nekje na trgu v okviru
               Evropske unije, ampak tudi tega podatka nismo dobili, za kakšen strošek pravzaprav
               gre. Če nimamo tega strokovnjaka ali pa če tega strokovnjaka imamo. Se pravi tudi
               tega podatka nismo dobili in zdi se nam prav, da bi amandma, ki ga predlagamo tudi
               podprli in s tem dali možnost, da se koristi in pomaga predvsem tistemu področju, ki
               skrbi najprej za usposabljanje takih kadrov, predvsem pa imamo take strokovnjake tudi
               na domačem trgu, če jih pa nimamo pa imamo vse možnosti, da jih pridobimo oziroma
               izobrazimo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa Breda Pečan se odpovedujete?</p>
               <p>Ugotavljam, da nihče več ne želi razpravljati o 18. členu, oziroma o teh dveh
               amandmajih, zato zaključujem razpravo.</p>
               <p>V razpravo dajem 23. člen in amandma poslanske skupine SDS. Očitno ni prijav za
               razpravo, zato zaključujem ta del o 23. členu. O amandmajih bomo v skladu s časovnim
               potekom seje zbora, odločali danes v okviru glasovanj, pol ure po prekinjeni 29.
               točki dnevnega reda. S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVAH ZAKONA O VARNOSTI V ŽELEZNIŠKEM PROMETU PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila skupina 9 poslancev, s prvo
               podpisanim mag. Francem Žnidaršičem. Za dopolnilno obrazložitev predloga zakona dajem
               besedo predstavniku predlagateljev, mag. Francu Žnidaršiču.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovane, spoštovani predstavniki ministrstva!
               Kolegice in kolegi!</p>
               <p>Nesreče na nezavarovanih železniških prehodih se dogajajo razmeroma pogosto. Z
               namenom zmanjšati število teh nesreč na železniških progah smo podpisani poslanci
               vložili predlog zakona o dopolnitvah zakona o dopolnitvah Zakona o varnosti v
               železniškem prometu v zakonodajni postopek.</p>
               <p>Večina nesreč je povzročena, ker udeleženci v prometu prepozno ali pa sploh ne
               opazijo prihajajočega vlaka ali tirnega vozila. Cilj zakona je zato povečati vidnost
               prihajajočih vozil z motečimi, utripajočimi, stroboskopskimi lučmi, saj menimo, da
               utegne to pomembno vplivati na povečano vidljivost prihajajočega vozila in s tem
               zmanjšati možnost nesreče.</p>
               <p>V zadnjih 15 letih se je na nivojskih prehodnih ceste, preko železniške proge zgodilo
               618 prometnih nesreč, v katerih je umrlo 137 oseb. Pretežni del prometnih nesreč se
               je zgodilo na nezavarovanih nivojskih prehodih ceste preko železniške proge, označene
               le z Andrejevim križem, a kar je presenetljivo in zaskrbljujoče hkrati, se je 20 %
               prometnih nesreč zgodilo tudi na nivojskih prehodnih ceste preko železniške proge, ki
               so zavarovani z zapornicami, polzapornicami ali svetlobnimi znaki.</p>
               <p>V letu 2009 se je v absolutnem smislu na nivojskih prehodih zgodilo najmanj prometnih
               nesreč v zadnjih 10 letih, vendar se je na tem področju kljub številnim opozorilom in
               povečanemu obsegu preventivnega in represivnega dela, kar 38 prometnih nesreč zgodilo
               na zavarovanih nivojskih prehodih. V povprečju se je na nivojskih prehodih ceste
               preko železniške proge v zadnjih 15 letih zgodilo vsako leto dobrih 41 prometnih
               nesreč pri čemer se je število prometnih nesreč v zadnjih 3 letih gibalo pod 40. V
               letu 2009 je bilo število prometnih nesreč prvič v obravnavanem obdobju celo pod 30.
               Težava pa je v tem, da se je v tem istem letu kljub manjšem številu nesreč, povečalo
               število mrtvih.</p>
               <p>Značilnost prometnih nesreč na nivojskih prehodih ceste preko železniške proge je
               majhno število poškodovanih v primerjavi z mrtvimi. V zadnjih 15 letih je umrlo 34 %,
               v letu 2009 pa celo 39 % vseh udeležencev v prometnih nesrečah, ki se zgodijo na
               železnicah. Pri tem bi rad v imenu podpisnikov dodal, da se število nesreč na
               železniških prehodih in v železniškem prometu sicer zmanjšuje, vendar predlagatelji
               zakona menimo, da bo predlagana dopolnitev prav gotovo korak naprej k izboljšavi
               prometne varnosti zlasti na nezavarovanih prehodih, ki še dolga leta ne bodo
               zavarovana zaradi visokih finančnih stroškov in zaradi velikega števila več sto njih.
               Ne nazadnje bi rad povedal, da smo predlagatelji zadovoljni, da smo lahko v predlog
               dopolnitve zakona pretočili idejo, ki jo je posredoval državljan Mitja Vilar iz
               Šmarja - Sap pri Ljubljani, ki je primer razmišljujočega državljana nadarjen za
               razmišljanje o novostih, ki lahko pomagajo reševati življenja in ohranjati zdravje
               ljudi. V nas podpisnikih našel tiste, ki smo temu prisluhnili in poskušamo uresničiti
               izboljšanje varnosti na železniškem prometu s tem predlogom dopolnitve zakona. Ne
               nazadnje bi rad v imenu predlagateljev poudaril, da se zavedamo stroškov, ki bodo za
               izvajalca - Slovenske železnice ali občine, ko gre za zrcala na prehodih, da bo to
               nek strošek, vendar je treba pri tem poudariti, da smo prepričani, da je daleč manjši
               od vrednosti enega samega življenja, ki bi ga rešili v naslednjih letih ali da bo
               stroškov zdravljenja in stroškov za invalidnost ponesrečenih na teh prehodih, da bodo
               prihranki v tem smislu večji od investicije v izboljšavo vidnosti prihajajočih
               vlakov. Zato upamo, da boste poslanci in poslanke ta zakon z amandmaji podprli.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Predlog zakona je obravnaval Odbor za promet kot matično delovno telo. Za
               predstavitev poročila odbora dajem besedo predsedniku gospodu Janku Vebru.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo in še enkrat lep pozdrav!</p>
               <p>Odbor za promet je Zakon o varnosti v železniškem prometu obravnaval na 16. seji 29.
               junija. In sicer gre za zakon, ki ga je Državnemu zboru posredovala skupina poslancev
               s prvopodpisanim Francem Žnidaršičem in skupina je tudi podala predlog, da
               obravnavamo zakon po skrajšanem postopku. Predstavnik predlagateljev je na seji
               odbora predstavil zakon in povedal, da so zakon vložili z namenom zmanjšati število
               nesreč na železniških progah, predvsem tistih z manjšo hitrostjo. Gre predvsem za
               lokalni promet in za nesreče, ki se zgodijo na nezavarovanih železniških prehodih.
               Večina teh nesreč pa se zgodi zato, ker udeleženci v prometu prepozno ali pa sploh ne
               opazijo prihajajočega vlaka ali tirnega vozila, saj je zlasti podnevi oprema
               svetlobnih svetil na teh vlečnih vozilih in kompozicijah manj vidna. Poglavitni namen
               predloga zakona je tako povečati vidnost prihajajočih vozil z namestitvijo
               utripajočih stroboskopskih luči in posebnih zrcal na potrebnih mestih ob progah, kjer
               je vidljivost zaradi ovinkov ali drugih ovir omejena, kar bi pomembno prispevalo k
               zmanjševanju števila nesreč. Zakon je pregledala tudi Zakonodajno-pravna služba, ki
               je sicer imela zelo resne pomisleke glede same vsebine. Opozorila je tudi, da se
               nekako vsebina podvaja že z nekaterimi rešitvami v obstoječem zakonu in da bi
               nekatere rešitve morali reševati v podzakonskih aktih. Kljub vsemu se je tudi zaradi
               mnenja Vlade, ki je nekako v svojem mnenju prisluhnilo tej potrebi po izboljšanju
               prometne varnosti na teh regionalnih železniških progah, sledilo mnenju Vlade in
               iskalo ustrezne rešitve, kako je mogoče ta zakon izboljšati in ga dopolniti, tako da
               upoštevamo tudi mnenje Zakonodajno-pravne službe. Tudi razprava na odboru je v veliki
               meri bila podrejena prav temu, da smo s skupnimi močmi iskali rešitve in sledili
               cilju, da resnično zagotovimo večjo varnost na železniških progah oziroma pri
               nivojskih križanjih z lokalnimi cestami. Tako da amandmaji, ki so bili sprejeti,
               sledijo tem rešitvam. Odbor je pozneje tudi glasoval o vseh členih predloga zakona
               skupaj in jih tudi sprejel. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Za uvodno obrazložitev mnenja dajem besedo predstavniku Vlade. Gospod dr. Igor
               Jakomin, državni sekretar.</p>
            </sp>
            <sp who="SDZ5:JakominIgor">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Obravnavani predlog zakona o dopolnitvah Zakona o varnosti v železniškem prometu je v
               obravnavo Državnemu zboru predložila skupina poslancev s prvopodpisanim gospodom
               Francem Žnidaršičem.</p>
               <p>Namen predlaganega zakona je predvsem zagotoviti povečano stopnjo varnosti na
               nivojskih prehodih, ki so označeni samo s prometnim znakom. Predlagatelj določa, da
               se na takšnih nivojskih prehodih izvedeta dodatna ukrepa, ki sta na nezavarovanih
               nivojskih prehodih na mestih, kjer se lahko poveča vidnost, namesti posebna zrcala in
               železniška vozila se označijo z dodatnimi stroboskopskimi svetili, kar naj bi
               povečalo njihovo vidnost, še posebej na nivojskih prehodih. Z določilom o namestitvi
               posebnih zrcal se omogoča njihova namestitev na progah, za katere ne veljajo pogoji
               interoperabilnosti, in seveda le na prehodih, kjer je mogoče povečati vidnost.
               Natančnejša določila o tehničnih specifikacijah zrcal in njihovih namestitvah bodo
               izvedena s predpisom.</p>
               <p>Drugi ukrep je prav tako povezan z varnostjo na nivojskih prehodih, opremljenih samo
               z Andrejevim križem. Oprema vozil s stroboskopskimi lučmi naj bi povečala vidnost
               vozil in s tem naj bi ta učinkovitejše opozarjala udeležence v prometu na prihajajoče
               vozilo na progi. Tudi to določilo se nanaša le na proge, za katere ne veljajo pogoji
               interoperabilnosti. Katere so te proge in natančna določitev tehničnih lastnosti
               stroboskopskih luči se bo določilo s predpisom.</p>
               <p>S predlaganim zakonom je določen tudi rok za uskladitev Pravilnika o nivojskih
               prehodih z določbami predlaganega zakona. Rok za izdajo predpisa, s katerim se določa
               proge, za katere ne veljajo pogoji za zagotavljanje interoperabilnosti, ter
               uskladitev Pravilnika o zavorah, varnostnih napravah in opremi železniških vozil s
               tem zakonom. Za namestitev zrcal je določen rok dveh let po uveljavitvi tega zakona,
               kar pa je dolžnost upravljavca.</p>
               <p>Zakon nadalje še določa rok za opremljenost vlečnih vozil s stroboskopskimi lučmi -
               najkasneje dve leti po uveljavitvi tega zakona, kar je dolžnost prevoznika, ki vozi
               po neinteroperabilnih progah. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Sledi predstavitev stališč poslanskih skupin. Besedo ima gospod Janko Veber v imenu
               Poslanske skupine Socialnih demokratov.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Lepo pozdravljeni v imenu Poslanske skupine Socialnih demokratov!</p>
               <p>V naši poslanski skupini bomo Zakon o varnosti v železniškem prometu podprli, še
               posebej ob dejstvu, ker se je tudi v obravnavi na seji Odbora za promet besedilo
               bistveno izčistilo in ne nazadnje tudi upoštevalo evropske direktive, ki narekujejo
               določeno opremo, tako pri vlakih kot tudi pri tirih, ki mora biti usklajena z vsemi
               članicami Evropske unije. V tem primeru gre celo za poskus, s katerim lahko v
               Sloveniji razvijamo določeno tehnologijo na področju varnosti železniškega prometa,
               ki bi bila pozneje predstavljena tudi ostalim članicam Evropske unije kot eden od,
               upajmo, učinkovitih načinov reševanja oziroma zagotavljanja večje varnosti v
               železniškem prometu.</p>
               <p>Dejstvo je, da vseh teh ukrepov, ki so predvideni z vzpostavitvijo zrcal na
               nepreglednih ovinkih in z ustrezno namestitvijo stroboskopskih svetil na vlakovnih
               kompozicijah, ni mogoče izvajati na mednarodnih tirih oziroma progah, je pa to mogoče
               izvesti na regionalnih progah v naši državi, ki jih je kar nekaj. Ena takih, ki se
               tudi v zadnjem obdobju posodablja tako imenovana kočevska proga od Grosuplja do
               Kočevja, ki ima status regionalne proge in so sredstva zagotovljena, da bo leta 2012
               ta proga gradbeno izvedena in bo možen tako tovorni kot potniški promet. A vendarle
               zaradi izjemno visokih stroškov signalno varnostnih naprav, ki nekako so kar v rangu
               gradbenih del, ni za pričakovati, da bo v tistem trenutku, ko bo potniški promet
               stekel, bila zgrajena oziroma bila vzpostavljena tudi vsa avtomatizacija, ki bi
               zagotavljala izjemno varen železniški promet na tej progi in je zato možno s temi
               ukrepi, ki izboljšajo vidnost vlakovnih kompozicij in preglednost pri ovinkih, ki so
               nekako nepregledni - prihaja do nivojskih križanj - seveda bistveno izboljšati
               varnost tudi na tej progi.</p>
               <p>Tako, da ko govorimo o sredstvih, ki jih lahko vložimo v nekem trenutku v varnost v
               železniškem prometu, je seveda to tudi eden od najcenejših ukrepov, ne nazadnje s
               katerim lahko zagotovimo dodatno varnost, kajti če se pogovarjamo o namestitvi
               stroboskopskih luči na vlak ali pa namestitvi zrcal ob progi, je ta strošek bistveno
               manjši kot pa avtomatizacija ali pa elektrifikacija regionalnih prog.</p>
               <p>Tako da v vsakem primeru govorimo o tem, da bomo prihranili že s tem, da se izboljša
               varnost z boljšo opremo vozil in ne nazadnje se seveda za to tudi lahko zmanjšajo
               stroški, ker bo prihajalo do manj nesreč.</p>
               <p>Tako da besedilo zakona je po našem mnenju možno dopolniti še z amandmaji, ki so tudi
               vloženi in smo jih vložili skupaj z ostalimi poslanskimi skupinami in skupaj s
               predlagatelji, tako da bomo podprli vse amandmaje, ki so vloženi s katerimi smatramo,
               da bo tudi v celoti nekako izpolnjeno pričakovanje Zakonodajno-pravne službe in ne
               nazadnje zakon bo postal izvedljiv v praksi in res si želimo, da bi ta zakon prinesel
               dobre izkušnje in s tem tudi mogoče eno od dobrih praks ene male države v Evropski
               uniji na področju varnosti železniškega prometa, ki bo upajmo potem tudi uveljavljena
               na celotnem področju Evropske unije.</p>
               <p>Skratka mogoče na pogled skromen zakon, vendar izjemno, izjemno pomemben, zato bomo
               tako člene kot amandmaje tega zakona podprli. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Branko Marinič v imenu poslanske skupine SDS.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo spoštovani podpredsednik. Lep pozdrav vsem skupaj.</p>
               <p>Predlog zakona o dopolnitvah Zakona o varnosti v železniškem prometu, ki ga
               obravnavamo po skrajšanem postopku vključuje dodatne ukrepe za izboljšanje varnosti v
               železniškem prometu oziroma pri udeležencih cestnega prometa, kadar se srečajo s
               križanjem ceste čez železniško progo.</p>
               <p>Zagotovo gre za pomembno vsebino, ki pa je po našem prepričanju, po prepričanju
               Poslanske skupine SDS ponovno preuranjena v smislu, da se takšna sprememba predlaga
               po skrajšanem postopku.</p>
               <p>Zaradi tega se soočamo, ko obravnavamo obe predlagani vsebini, na eni strani, da bi
               se dosegla večja zagotovitev varnosti na nivojskih križanjih ceste čez železniško
               progo z namestitvijo posebnih ogledal in na drugi strani, da bi se povečala varnost
               na nivojskih križanjih cestah čez železniško - z namestitvijo posebnih stroboskopskih
               luči na vlečna vozila, zagotovili dodatno večjo varnost.</p>
               <p>Tukaj je treba upoštevati, da nam je v poslanski skupini zmanjkalo strokovno stališče
               varnostnega organa, ki ga v Republiki Sloveniji imamo, in sicer Javna agencija za
               železniški promet s sedežem v Mariboru, ki sodeluje tudi z evropsko železniško
               organizacijo, kot varnostnim organom imenovano ERA.</p>
               <p>Zagotovo je to pomembno zaradi tega, ker gre za poenotenje sistemov zagotavljanja
               varnosti, ki ga morajo na eni strani upoštevati tisti, ki imajo prost dostop do javne
               železniške infrastrukture z vlečnimi vozili na železniški infrastrukturi Slovenije,
               da morajo biti te stvari usklajene. Ker pa žal obravnavamo vsebino po skrajšanem
               postopku, verjetno ni bilo časa, da bi se to tudi na nivoju evropskega združenja
               železnic povprašalo, kaj in kako oni rešujejo. In tukaj se bomo srečali s problemom,
               kajti evropsko združenje ERA, gre za evropski varnostni organ, pripravlja in že
               analizira in testira nekatere naprave, ki so seveda daleč od tega kar vsebuje ta
               predlog, to pa je tako imenovani video nadzor, ki ga v preizkusno fazo pošiljajo
               nemške železnice. To mnenje našega varnostnega organa, torej Javne agencije za
               železniški promet, ki ga v vsebini predloga ne zasledimo, bi seveda pripomoglo k
               temu, da bi se poslanke in poslanci lažje odločali. V Poslanski skupini SDS smo
               mnenja, da je vsakršno izboljšanje stanja ne glede na ceno, ki jo zahteva dodatno
               povečanje zagotavljanja varnosti, odvajamo iz proračuna Republike Slovenije, je
               veliko manj kot je vredno eno samo človeško življenje. Ampak dejstva so tukaj povsem
               nasprotna. Samo poglejte, predlog rebalansa proračuna, ki bo ta teden na Vladi ali
               celo jutri, zmanjšuje prav na področju prometa 140 milijonov evrov. In tukaj gre za
               velika nasprotovanja; po eni strani smo zato, da se izboljša stanje varnosti, hočemo
               nekaj posebnega in to dajemo Evropi, naj tudi ona sprejme. Najprej bomo mi
               preizkusili, potem pa dali Evropi v oceno, namesto da bi povprašali evropsko
               združenje kaj počenjajo na tem področju in tako kot sem omenil, se poslužujejo
               nekaterih sodobnejših naprav. V Poslanski skupini SDS smo predlagali tudi določen
               amandma s katerim bi izboljšali stanje v naslednjih petih letih, ko bi ukinili tako
               imenovana nivojska križanja cest čez železnico z nadvozi, s podvozi, ostale prehode
               pa zavarovali z zapornicami ali polzapornicami, kar bi zadostovalo približno pet let,
               da bi v Republiki Sloveniji prišli so stanja, kjer nezavarovanih prehodov, pod
               narekovajem seveda, ne bi bilo več.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Tadej Slapnik, v imenu Poslanske skupine Zares.</p>
            </sp>
            <sp who="SDZ5:SlapnikTadej">

               <speaker>TADEJ SLAPNIK:</speaker>

               <p>Spoštovani podpredsednik, predstavnica ministrstva, kolegice in kolegi!</p>
               <p>Že v času priprave novele Zakona o varnosti v železniškem prometu sva dva poslanca
               poslanske skupine Zares - nova politika, predlog sopodpisala predvsem zato, ker so
               glavni cilji zakona zmanjševanje števila nesreč in zmanjšanje števila smrtnih žrtev
               na železniških prehodih. Trenutno veljavni zakon sicer določa pogoje za varen, urejen
               in neoviran javni železniški promet, ki se opravlja po enotnem, tehnično-tehnološkem
               procesu. Določeni pogoji za varen železniški promet se nanašajo na železniško progo,
               na vse evropski železniški sistem, na razvoj in upravljanje varnosti v železniškem
               sistemu in križanja prog in cest. Vendar statistika kljub temu na žalost kaže, da je
               nesreč na določenih železniških prehodih bistveno preveč. Ključni vzroki za to pa so
               žal prevečkrat ravno človeški faktor oziroma človeška nepazljivost. Predlagatelji se
               s spremembo zakona v prvi vrsti zavzemamo prav za odpravo vzrokov nesreč, s čimer
               želimo povečati pozornost udeležencem predvsem pa vidnost, ki bi onemogočala spregled
               prihoda lokomotiv. V predstavitvi stališča poslanske skupine sicer ne bom posebej
               našteval tehničnih izboljšav, ki jih v zakonu predlagamo, omenim pa naj le njihov
               osrednji in bistven namen, to je poudarek na zmanjšanju števila težko poškodovanih in
               mrtvih ljudi. Na tem mestu želim pohvaliti tudi Ministrstvo za promet, ki je ne glede
               na prvotno stališče Vlade na matičnem delovnem telesu k obravnavi predloga novele
               pristopilo konstruktivno, kar je omogočilo, da smo skupaj našli ustrezne izpeljave
               določb, ki bodo omogočile dejanske izboljšave na področju varnosti železniškega
               prometa v Sloveniji. Predlog zakona bomo v Poslanski skupini Zares - nova politika
               seveda podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janez Ribič v imenu Poslanske skupine SLS.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Spoštovani!</p>
               <p>Poslanci Slovenske ljudske stranke vsekakor podpiramo vse ukrepe, ki bi pripomogli k
               varnosti v železniškem prometu, saj je vsako življenje, ki bi ga s tem rešili
               neprecenljivo.</p>
               <p>V Poslanski skupini Slovenske ljudske stranke pa imamo k temu zakonu kljub temu kar
               nekaj pomislekov in vprašanj. Najprej ta, da predlagatelji niso ustrezno in v skladu
               s poslovnikom prikazali dejanskih finančnih posledic tega zakona. Posledice za javne
               finance niso ustrezno prikazane, saj ni res, da le-teh ne bo. Slovenske železnice, ki
               so že tako v težavah bodo zagotovo s tem zakonom dobile dodatno finančno breme, ob že
               tako velikem pomanjkanju sredstev za vzdrževanje cest, kar tudi vpliva na varnost v
               prometu, pa bo naložena občinam oziroma vzdrževalcem cest na nivojskih prehodih, kot
               dodaten strošek postavitev predvidenih ogledal.</p>
               <p>Ob dopolnjenem predlogu zakona se sprašujemo: Ali bo delna uvedba le za nekatere
               proge res pripomogla k večji varnosti? Če se že odločamo, da bi v Državnem zboru
               podprli te ukrepe, potem bi bolje za dejansko varnost, da jih uvedemo takoj, za vse
               proge.</p>
               <p>Glede na predlagana in sprejeta dopolnila, da se predvideva, da bodo take dodatne
               oznake oziroma luči obvezne le na vozilih, ki vozijo na progah, za katere ne veljajo
               pogoji interoperabilnosti, je nevarnost lahko še večja oziroma ostaja, saj bo veliko
               vlakov brez teh luči. Zato se upravičeno sprašujemo, ali gre tu le za spretno
               komercialno potezo izdelovalcev, ki so, kot je znano, predlagali tako dodatno opremo.
               S tem, ko teh luči ne bodo imeli vsi vlaki na vseh slovenskih progah se bo nevarnost
               še povečala, saj tisti vlaki, ki ne bodo imeli teh dodatnih luči, zato postanejo bolj
               nevarni, še manj opazni v primerjavi z vlaki, ki bi take luči imeli. Dokaz je na
               cestah, kjer lahko vidimo, kako so avtomobili, ki pozabijo prižgati luči manj vidni
               od tistih s prižganimi. Torej, je jasno, da le tako, da vsi vozimo s prižganimi lučmi
               to vsaj delno prispeva k boljši vidnosti avtomobilov in s tem večji varnosti na
               cestah. Dodatno osvetljeni vlaki bodo gotovo bolj vidni, problem pa bo, ker bi bili
               opremljeni tako samo na določenih progah oziroma določeni vlaki, ne vsi, saj tujim
               prevoznikom ne moremo predpisati take dodatne opreme, torej bi bili nekateri vlaki
               zato na nek način še manj vidni, ker bi bili brez teh dodatnih luči, kar torej
               obratno pomeni še večjo nevarnost. Ampak poslanci Slovenske ljudske stranke podpiramo
               vse ukrepe, ki bi pomagali k večji varnosti v železniškem prometu. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Urh iz Poslanske skupine DeSUS.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Spoštovani gospod podpredsednik. Spoštovani kolegice in kolegi.</p>
               <p>Poslanci Poslanske skupine DeSUS bomo podprli predlog novele Zakona o varnosti v
               železniškem prometu. Sprejeti amandmaji v obravnavi na matičnem delovnem telesu so
               določbe predloga zakona popravili v takšni meri, da smo se poslanci DeSUS odločili za
               podporo predlogov, saj menimo, da se bo z dodatno nameščenimi stroboskopskimi lučmi
               in zrcali povečala vidnost vlakov, s tem pa tudi varnost v železniškem prometu.
               Dejstvo je, da se v lokalnem prometu še vedno dogajajo nesreče na nezavarovanih
               železniških prehodih, predvsem zaradi premajhne vidljivosti vlaka, še posebej čez dan
               in na predelih z zmanjšano vidljivostjo. Zato je po naši oceni dobrodošla vsakršna
               izboljšava, ki bo pripomogla k povečanju vidnosti prihajajočega vlaka.</p>
               <p>Ob tem se ne smemo in ne moremo izgovarjati na višino finančnih stroškov, saj
               človeško življenje nima cene in se zatorej ne more ovrednotiti in primerjati s ceno
               stroboskopskih luči in ogledal. Kot rečeno, bomo poslanci poslanske skupine DeSUS
               podprli predlog zakona. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zmago Jelinčič Plemeniti v imenu Poslanske skupine SNS.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala za besedo.</p>
               <p>Zakona v Slovenski nacionalni stranki ne bomo podprli, kajti gre za lepo rečeno
               neumen zakon, zakon, ki bi lahko sodil v konec 19. stoletja ali morda začetek prve
               polovice 20. stoletja, ne pa v današnje čase. V Evropi se uvaja videonadzor prog, pri
               nas bomo uvajali <q>"špegučke"</q>, ogledalca in lučke. Evropa zahteva nivojske prehode, mi
               bomo obdržali tiste prehode, ne bomo dali zapornic ali polovičnih zapornic, tako kot
               bi bilo potrebno, ampak bomo namestili očala ali <q>"špegučke"</q> in ogledalca in ne vem
               kaj še vse, samo zato, da bo nekdo lahko prodal opremo, ki jo bomo potem po evropski
               direktivi morali zavreči v najkrajšem času. In ko je predlagatelj rekel, da bomo
               lahko prodajali to zastarelo tehnologijo Evropi, se človek samo nasmehne. Evropa gre
               naprej namreč, Slovenija gre nazaj in celo v Sloveniji so pametnejši ljudje, ki tega
               ne podpirajo. Evropsko združenje železnic je močna organizacija, ki se bo smejala to
               kar počnemo znotraj Slovenije in zagotovo ne bo zahtevala od svojih lokomotiv, da
               namešča gor neke stroboskopske luči, pa vendar vemo, da je vedno več avstrijskih
               lokomotiv, ki vozijo po slovenskih progah, kajti to ni potrebno v Evropi. Poleg tega,
               če pogledamo v Evropi vozijo bistveno hitreje kot v Sloveniji, kjer je povprečna
               hitrost vlaka med 40 in 45 kilometri na uro, po navadi pa še manj, pa vendarle nimajo
               ogledalc na prehodih, pa vendarle nimajo stroboskopskih luči na lokomotivah, kar je
               tudi v navzkrižju z Zakonom o svetlobnem onesnaževanju. Ko v 1. členu govori, da se
               na mestih kjer se lahko poveča vidnost, namesti posebna zrcala, ne vem kako <q>"kjer se
               lahko poveča vidnost"</q>. Pred nekaj dnevni je bilo na Svetu na Kanalu A je ena kratka
               reportaža o teh prehodih, kjer so namesto polovičnih ali celih zapornic namestili
               neke table, neke luči bliskavice in podobne zadeve - ljudje na tistem koncu so
               znoreli, češ, da se delajo norca iz njih, kajti varnost ni bila popolnoma nič
               pojačana ali izboljšana in tukaj gre za nekaj podobnega. Jaz sem prepričan, da bi
               lahko kdo pogledal v ozadje tega, kdo je tukaj tisti, ki bo izdeloval ogledala, kdo
               je tisti, ki bo izdeloval stroboskopske luči za naročnika Slovenske železnice, ki so
               že tako ali tako zopet v rdečih številkah.</p>
               <p>Mislim, da je še posebej zanimiv 4. člen, ki pravi: <q>"če se v naprej ugotovi, da je
               postavitev posebnih zrcal na nivojskih prehodih učinkovita"</q>, da se s to opremo
               opremijo tudi nivojski prehodi. Zdaj pa ne razumem, če govorimo o nivojskih prehodih,
               kjer je oprema, zakaj potreba opremiti tudi nivojske prehode, kajti, če so nivojski
               prehodi so nivojski prehodi. Bi vsaj napisali: kadar se ugotovi, da postavitev
               posebnih zrcal na izven nivojskih prehodih, da je uporabna, potem se tudi na
               nivojskih to uporabi. Skratka, že tukaj je totalno nepoznavanje besed in terminov, po
               drugi strani pa je tudi zanimivo, kako in kam bi namestili na nivojskem prehodu
               ogledalo in zakaj bi ga namestili, če je prehod nivojski. Kajti, če greš ti pod
               železnico, je pravzaprav vseeno kdo vozi po železniški progi, če pa greš čez progo je
               pa tudi vseeno kdo vozi po železniški progi, saj se križišča oziroma poti križajo v
               dveh nivojih.</p>
               <p>Skratka, meni se zdi vse skupaj hecno in to me spominja na to, da tako, kot recimo v
               Mestinju kjer bodo namesto krožišča naredili križišče, in bo nekdo prodal stare
               semaforje, ki jih nihče več ne uporablja. Skratka, če hočemo naprej, ostanimo v 21.
               stoletju ne pa iti nazaj v 19. ali največ 20. stoletje.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milan Jerič v imenu Poslanskega kluba LDS.</p>
            </sp>
            <sp who="SDZ5:JeričMiran">

               <speaker>MILAN JERIČ:</speaker>

               <p>Hvala za besedo, spoštovani podpredsednik. Kolegica poslanka, kolegi poslanci.</p>
               <p>Po podatkih Javne agencije Republike Slovenije za varnost prometa je v zadnjih 16
               letih na nivojskih prehodih ceste čez železniško progo v prometnih nesrečah umrlo 147
               ljudi. Pretežni del prometnih nesreč se je zgodil na pasivno zavarovanih nivojskih
               prehodih, ki so označeni le z Andrejevim križem. Pri tem je zgovoren podatek, da se
               je kar 38 % prometnih nesreč zgodilo na nivojskih prehodih, ki so bili zavarovani z
               zapornicami, polzapornicami ali svetlobnimi ter zvočnimi znaki.</p>
               <p>V Sloveniji imamo, po zadnjih podatkih, 888 nivojskih prehodov ceste čez železniško
               progo, od katerih je 549 pasivno zavarovanih, 339 pa je aktivno zavarovanih nivojskih
               prehodov, torej z zapornicami ali polzapornicami. Agencija v eni od svojih prvih
               akcij od ustanovitve, ki so jo poimenovali <q>"Ustavite se, vlak se ne more"</q>, ugotavlja,
               da bi bil edini res učinkovit ukrep za zagotavljanje popolne varnosti na nivojskih
               prehodih ureditev nivojskih prehodov s polnimi zapornicami ali njihova ukinitev ali
               izvedba izven nivojskega križanja. Žal pa je to, glede na veliko število nivojskih
               prehodov ter tudi glede na kategorijo cest, ki križajo železniško progo nemogoče, pa
               tudi neekonomično in neracionalno. S to ugotovitvijo agencije se strinjamo tudi v
               Poslanskem klubu Liberalne demokracije Slovenije. Zato so poleg pospešene nadgradnje
               pasivno zavarovanih prehodov v aktivno zavarovane nivojske prehode potrebni tudi
               drugi ukrepi. Na primer, ukrepi za izboljšanje preglednosti na nivojskih prehodih ter
               ukrepi za izboljšanje vidnosti železniških vozil. Takšna ukrepa predvideva
               obravnavani predlog zakona. Tako naj bi se na nezavarovanih nivojskih prehodih, na
               mestih kjer se lahko poveča vidnost namestilo posebna zrcala, drugi ukrep pa
               predvideva označevanje železniških vozil z dodatnimi stroboskopskih svetili, kar naj
               bi povečalo vidnost železniških vozil. Predlagana ukrepa sta se soočila s pravili
               evropske zakonodaje, saj je mogoče obveznost opremljanja vozil tujih prevoznikov z
               dodatnimi svetili na celotnem slovenskem železniškem omrežju doseči le s spremembami
               tehničnih specifikacij za interoperabilnost, kar pomeni soglasje vseh držav članic in
               tudi pripravo tehničnih specifikacij ter njihovo predložitev v obravnavo.</p>
               <p>Zato pozdravljamo dejstvo, da je vlada po prvotnem negativnem mnenju skupaj s
               predlagatelji našla kompromisno rešitev, po kateri se bosta v prvi fazi oba omenjena
               ukrepa izvajala na progah, za katere ne veljajo pogoji interoperabilnosti, torej na
               regionalnih oziroma stranskih železniških progah. Dejansko bo šlo za nekakšen pilotni
               projekt. Če bo postavitev posebnih zrcal na nivojskih prehodih in uporaba
               stroboskopskih luči na sprednjih delih železniških vozil učinkovita, bo ta primer
               dobre prakse osnova za predlog Slovenije da pristojni organi Evropske unije dajo
               soglasje k spremembam ustreznih tehničnih specifikacij.</p>
               <p>To bo omogočilo, da Slovenija s podzakonskim aktom določi, da se s to opremo opremijo
               vsi nivojski prehodi ter vozila, ki vozijo progah za katere veljajo pogoji
               interoperabilnosti ali pa kot pravi minister za promet, če bi se oba ukrepa izkazala
               kot učinkoviti metodi za izboljšanje vidljivosti na nivojskih prehodih bi to lahko
               bil nek prispevek naše države k temu, da bi tudi Evropsko unijo poskušali prepričati,
               da takšni ukrepi prispevajo k večji prometni varnosti. V Liberalni demokraciji
               Slovenije se s takšnim kompromisom in postopnostjo, pogojeno z Evropskimi predpisi,
               strinjamo. Kot smo slišali se s tem strinjajo tudi predlagatelji zakona, zato bomo
               tako dopolnjen predlog zakona podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Franc Žnidaršič v imenu nepovezanih poslancev.</p>
            </sp>
            <sp who="SDZ5:ŽnidaršičFranc">

               <speaker>FRANC ŽNIDARŠIČ:</speaker>

               <p>Spoštovani podpredsednik Državnega zbora, predstavniki Vlade, kolegice in kolegi!</p>
               <p>Cilj predloga zakona je povečati varnost v železniškem prometu, preprečiti direkten
               nalet osebe na lokomotivo in s tem zmanjšanje število smrtnih žrtev, težkih poškodb,
               uničenja vozil, povoženih divjadi in domačih živali, podredno pa predlagane spremembe
               vplivajo tudi na zmanjšanje stroškov zdravstvenega zavarovanja, povečan prihodek
               DURS, zmanjšanje stroškov zavarovalnic, zmanjšanje stroškov Slovenskih železnic.</p>
               <p>Slovenski predpisi s področja varnosti v cestnem in železniškem prometu predpisujejo,
               da ima vlak ali drugo tirno vozilo prednost pred ostalimi v prometu. Voznik, ki se
               približuje nivojskemu prehodu mora torej vozilo voziti s potrebno previdnostjo in
               takšno hitrostjo, da lahko pravočasno ustavi. Najbolj nevarni so nezavarovani prehodi
               v ovinkih, kjer se vlaka ne opazi dovolj zgodaj. Na skrajnih točkah bi postavili
               posebna izbočena zrcala, ki so še vidna iz nezavarovanega prehoda in, ki bi razdaljo
               približujočega se vlaka povečala za približno 200 %. Zrcala bi vidnost ključno
               povečala tudi ob istočasni uporabi stroboskopskih luči na lokomotivah.</p>
               <p>V evropskem merilu izdan podatek, da ravno na tirih kjer vozijo počasnejši vlaki, s
               hitrostmi do 100km/h, opazijo največ nesreč, zato je treba vzpostaviti mehanizme za
               večjo vidljivost lokomotiv. V Sloveniji je po podatkih z dne 31. 12. 2009, skupaj 916
               nivojskih prehodov cest preko železniške proge, od katerih je kar 577 označenih le z
               Andrejevim križem, zaradi visokih finančnih stroškov zapornic, pa tudi v prihodnje ne
               kaže bistvenih sprememb, zato so alternativne oblike povečane varnosti toliko bolj
               pomembne.</p>
               <p>Res je, in tudi naša poslanska skupina se tega zaveda, da bi bilo najbolje vse te
               prehode zavarovati z zapornicami in semaforizirati in tako naprej, ampak teh
               stroškov, ki so enormno visoki za tako zavarovanje v krajšem času ne bomo zmogli in
               zagotovo ne v naslednjih 10 letih. Zato je majhen strošek za postavitev ogledal in
               majhen strošek za nameščanje luči, prav gotovo tisti, ki mora biti priznan, zato da
               se poveča varnost v tem smislu, kot predlagamo podpisniki tega predloga dopolnitve
               zakona.</p>
               <p>Tukaj točiti solze na račun Slovenskih železnic, da so v izgubi in tako dalje zaradi
               teh luči je pač nesmisel. Mi smo prepričani, da bi iz dobička 4 in pol milijone
               sredstev, ki so jih razdelili za stimulacijo, v najhujših časih krize in praviloma
               izgube na Slovenskih železnicah, nekajkrat ali več kot desetkrat pokrili vse stroške,
               ki bodo nastali za namestitev teh luči na vseh lokomotivah, kolikor jih imamo v
               državi. Da ne govorim tudi o visokem regresu za letni dopust; na Slovenskih
               železnicah se na stroške in na izgubo in na vse drugo požvižgajo kadar je treba
               deliti in zato je kakršenkoli jok na to temo odveč.</p>
               <p>Poslanska skupina nepovezanih poslancev bo zakon kot utemeljenega podprla, prav tako
               amandmaje, ki so pripravljeni zato, da bi se bolj natančno določile rešitve. Hkrati
               pa ne moremo podpreti amandmaja, ki pravi, da bi se 4. člen črtalo, kajti prepričani
               smo, da 4. člen pravzaprav pravilno napoveduje podobno opremo na vseh progah, ne
               glede na interoperabilnost, če se izkaže, da to pomaga reševati življenja in
               zmanjšati število nesreč. Zato pač takega amandmaja ne moremo podpreti. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 12. 7. 2011. Ob tem vas opozarjam, da ste pravkar
               dobili na klopi tudi spremembo amandmaja k 4. členu, zato bodite pozorni.</p>
               <p>Prehajamo na razpravo o 1. členu in amandmaju poslanskih skupin SD, LDS, Zares in
               nepovezanih poslancev ter amandma Poslanske skupine SDS – k 1. členu. Želi kdo
               razpravljati? Izvolite.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa. Spoštovani!</p>
               <p>Amandma, ki ga predlagamo k 1. členu, postavlja stvari na svoje mesto. Amandma, ki
               smo ga v naši poslanski skupini pripravili, pravi preprosto to, kar je edina logika
               in kar je pravzaprav stvar železniškega sistema 21. stoletja. Se pravi, s tem
               amandmajem predlagamo, da se vsa nivojska križanja, ki so danes zavarovana samo z
               Andrejevim križem, torej, ki so brez zapornic, ustrezno opremijo z zapornicami in
               polzapornicami, se pravi, da so ustrezno zavarovana, ali pa da se ukinejo in se
               namesto njih napravijo izven nivojska križanja. To je rešitev in to je prispevek k
               varnosti udeležencev v prometu, ko se srečujejo s križanji v železniškem prometu. To
               je tista rešitev, ki je evropsko primerljiva in je prava, je dokončna in edina.
               Predlagamo tudi rok pet let. In predlagamo, da ta program pripravi Vlada, ki ga potem
               tudi uresničuje. In to je rešitev, ki pomeni varnost v železniškem prometu.</p>
               <p>Naj povem, da sem poslušal razprave. Jasno, vsi si želimo zmanjšanja števila nesreč
               pri srečevanju z vlaki. Jasno, da si to želimo, to je cilj. Vendar rešitev,
               oprostite, pa ni preverjena. Spoštovani predlagatelji, kdo bo nosil odgovornost? Kdo
               bo nosil odgovornost, ko se bo zgodila prometna nesreča na takem prehodu, ki bo
               zavarovan z ogledali in ne z zapornicami? Kdo bo nosil odgovornost? Minister? Ne, ne
               vemo, kaj se bo zgodilo. Zato predlagamo, čisto preprosto, da se v petih letih v
               Sloveniji odpravijo vsa nevarna križanja, ki so zavarovana samo z Andrejevimi križi.
               To je rešitev, ki je dokončna in je v korist ljudem. Jaz si ne znam predstavljati,
               kako bo to zgledalo, tudi če je dobronamerno, in predlagatelji tukaj seveda so
               dobronamerni, vendar rešitve, oprostite, niso prave. Niso prave, lahko so tudi
               nevarne, lahko povzročijo tudi zmedo. Kaj se bo zgodilo, če kljub takemu ogledalu
               pride do prometne nezgode? Kdo bo kriv? Kdo bo kriv? Tisti, ki je to rešitev
               predlagal! Tisti bo kriv. Zato v izogib vsem rešitvam, ki prinašajo neke, ne vem,
               sicer dobronamerne izboljšave, ne bodo pa prinesle tega. Koga ustavi vlak? Samo
               zapornice so tista fizična ovira, ki tega, ki vozi čez železniški prehod ustavijo. In
               zato sistem kakršen je bil, prej je bila omenjena proga Grosuplje - Kočevje, ki se
               modernizira, seveda se, in se modernizira tako, da se rešujejo nivojska križanja,
               tako da so ustrezno opremljena z zapornicami, ali pa se ukinjajo. To je pravi
               pristop. Kaj naj sedaj upravljavci cest, ki smo pravzaprav, recimo, tudi iz
               občinskega vidika vložili 100 tisoč evrov v odpravo nivojskih križanj zato, da bodo
               ustrezno zavarovana. Vzamemo denar nazaj in rečemo naj bodo tam nameščena ogledala,
               pa bodo pač udeleženci videli vlak hitreje. Seveda je to tudi lepa rešitev, ni pa
               trajna. In ni v korist državljank in državljanov, oprostite. In razdira tehnično
               enotnost, kot strokovni pojem v železniškem prometu. Zato so mednarodne železniške
               zveze. Zato imamo evropsko železniško agencijo, da bo promet po železniških progah
               čim bolj usklajen, standardiziran, enoten. Ne vem zakaj je tako težko v tej državi
               sprejeti program ukinjanja nivojskih prehodov, opremljanja z zapornicami in
               polzapornicami, in tam, kjer je potrebno napraviti izven nivojske prehode. To je
               rešitev, ki je evropska in je prava in je dokončna. Tisti udeleženec v prometu, ki
               gre čez zaprte zapornice, oprostite, ta pa je samomorilec. Pri tej rešitvi pa
               opozarjam na to, ni preverjana, ni usklajena, ni testirana in pomeni nek eksperiment,
               če mi dovolite. Eksperiment na državljankah in državljanih Republike Slovenije. Zato
               predlagam, imejmo zbrane glave, sprejmimo načrt odprave nivojskih prehodov, uredimo
               nivojska križanja tako, kot je to evropsko primerljivo in rešujmo problem tam, kjer
               je, kljub dobronamernosti ukrepov. Zato predlagam, da ta amandma podprete.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala dr. Verlič.</p>
               <p>Gospod Vili Rezman ima besedo.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa gospod podpredsednik.</p>
               <p>Najprej bi rad povedal, da sta oba amandmaja, ki sta vložena, po moji sodbi,
               smiselna. Tako tisti, ki ga je vložilo več predlagateljev, kot amandma, ki ga je
               predlagala SDS. Razlika med njima je v tem, da eni računamo na to, da je to varnost
               mogoče zagotoviti postopoma. Drugi želijo to nekoliko hitreje in z najboljšimi
               možnimi rešitvami. Nobenega dvoma ni, da je nadomestitev nivojskih križišč z izven
               nivojskimi križišči nesporno boljša. Ampak nobenega dvoma tudi o tem ni, če podatki
               ne lažjo, da imamo nivojskih križišč še 916 v Sloveniji in da imamo nivojskih
               križišč, ki so opremljena zgolj z Andrejevim križem 577. Če vemo, koliko stanejo
               spremembe nivojskih križišč v izven nivojska križišča, potem vemo, da bo ta denar v
               kratkem času v nekaj letih najbrž zelo težko realizirati. Razen tega bodo morali biti
               še prostorske umestitve urejene, ker to niso enostavni projekti. To niso enostavne
               umestitve, ampak tudi tehnično prometno in sicer zelo zahtevni projekti. Mi pač
               menimo, da je možno in da je dobro, ne pa napak, začeti z drobnimi koraki in jih
               potem nadaljevati v te optimalne rešitve, ki niso dosegljive za nas vse že kar v
               naslednjem letu, po moji sodbi tudi v naslednjih petih letih ne, ampak o tem bo več
               reklo verjetno ministrstvo, ki ve kakšne načrte razvojnih programov ima. Sicer pa kot
               pravim, ta rešitev, ki jo SDS predlaga je dobra, je boljša, vendar v tem trenutku
               najbrž za nas ni rešljiva, zato bom jaz glasoval za prvi amandma.</p>
               <p>Rad bi pa odgovoril tudi na to, ker je hotela biti krivda za morebitne nove nesreče
               na železniških prehodih vržena na predlagatelje tega gradiva, češ kaj pa če bodo
               nameščena ogledala, pa bo kljub temu kakšna nesreča. Kdo bo kriv? <q>"Predlagatelji"</q>, je
               bilo rečeno. Ne, predlagatelji, za nespoštovanje prometnih predpisov, za agresivno
               vožnjo ali tudi za spregled ne moremo nositi krivde. Vsak udeleženec v prometu je
               odgovoren predvsem sam in prvi, za upoštevanje predpisov in če se mu žal zgodi kaj
               takšnega kar, ne da bi zavestno kršil predpise, povzroči nesrečo, tudi to odgovornost
               je vzel nase in je ne more nihče naprtiti tistim, ki predlagajo izboljšave v prometni
               varnosti v železniškem prometu.</p>
               <p>K temu naj dodam, ker je v zvezi z obema amandmajema treba razmišljati tudi o
               stroških, da so na Državnem svetu predlog zakona osnovni pravzaprav zavračali z
               vidika stroškov, kar je itak docela nesprejemljivo, zato ker smo mi imeli druge
               ambicije in ne zgolj varovanje sredstev lokalnih skupnosti, da jim ne bi bilo treba
               nameščati teh zrcal.</p>
               <p>Tudi če bi realizirali drugi amandma in v nekaj letih spremenili vsa nivojska
               križišča v izven nivojska križišča, to ne pomeni, da bi bile lokalne skupnosti
               finančno razbremenjene. Sredstva za to morajo načrtovati tako na Ministrstvu za
               promet, torej na državni ravni, kakor na lokalni ravni iz zelo preprostega razloga.
               Tu ne gre za nek izven nivojski prehod, ki se bi začel in končal samo na železnici
               ampak gre za večje posege, v glavnem par sto metrske posege, ki morajo imeti tudi
               kolesarske poti in morajo imeti pločnike, javno razsvetljavo in vse ostalo pri čemer
               participirajo tudi lokalne skupnosti.</p>
               <p>In zato, da se lahko vse to realizira si najbrž moramo pustiti nekaj časa in poprej
               napraviti seveda tudi finančne načrte in analize, kdaj in kako je to mogoče.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Posedel.</p>
            </sp>
            <sp who="SDZ5:PosedelAlojz">

               <speaker>ALOJZ POSEDEL:</speaker>

               <p>Hvala lepa za besedo.</p>
               <p>Tudi sam sem eden od podpisnikov tega predloga, zato bom amandmaje in pa ta predlog
               zakona podprl. Je pa zanimivo kako v situaciji, ko se pogovarjamo o isti stvari
               različno reagiramo ali je nekdo v opoziciji ali pa v koaliciji ali pa na oblasti ali
               pa ne. Res je neverjetno kako en tako majhen predlog zakona, ki pa lahko veliko
               pomaga razvname strasti in pa dokazovanje kaj je boljše in kaj je slabše. Mislim, da
               je bilo zelo jasno povedano v vseh predstavitvah kaj je osnovni namen tega. Ni
               osnovni namen to kar spoštovani kolega Verlič ima za dokončno in edino rešitev -
               opremljanje vseh prehodov z zapornicami, izgradnjo vseh izven nivojskih križanj. To
               ni naša želja. Želja predlagatelja je postopoma z ukrepi, ki ne stanejo veliko,
               izboljšati tisto, kar dokazujejo tudi številke.</p>
               <p>Da tudi postavljene zapornice ne preprečujejo nesreč - kar 38 % se jih je zgodilo,
               verjetno ni pravilna ocena, da so to pa samomorilci. To so pač preprosto ljudje, ki
               spregledajo zapornice in doživijo kruto usodo, mogoče je med njimi tudi kakšen ki
               zanalašč.</p>
               <p>Ampak zato je strošek, ki bo zagotovo v enem delu prizadel lokalne skupnosti, ta del
               v postavitvi ogledal, ampak samo na tistih mestih, ki bodo določena in ki bodo
               ocenjena kot primerna in tudi upravičena. Iz izkušenj treh mandatov, kot župan lahko
               povem, kako težko je zagotoviti sredstva za ureditev nekega nezavarovanega prehoda
               oziroma prehoda, ki je zavarovan samo z Andrejevim križem in kako težko je zagotoviti
               sredstva. Zato je amandma SDS, da se to v petih letih naredi in vprašanje ali je to
               res tako težko narediti ta program, mogoče vprašanje, ki se obrne: zakaj v prejšnjih
               štirih letih ta program opremljanja in zavarovanja vseh prehodov ni bil narejen?
               Nevarnost je obstajala tudi pred štirimi leti ali pa pred tremi leti, tako da, smo
               prepričani, da v tem času krize in pa tudi upravičenega manjšanja proračuna za
               investicije bo popolna ureditev, dokončna ureditev težja kot je predvidena. Da pa ta
               predlog omogoča postopen korak in pa predvsem izboljšanje prometne varnosti. Zanimivo
               je tudi to, kako tudi takšno temo <q>"stari maček"</q> kot je Jelinčič, naredi zelo všečno
               ljudem, da se ponorčuje iz predlagatelja. Vendar je verjetno, kdor je poslušal,
               ugotovil tudi, da sam niti ne loči kaj je nivojsko križanje kaj je izven nivojsko,
               kaj je zavarovano, in da tudi to ni nazaj v 19. stoletje, ampak je majčken korak k
               večji varnosti v tem 21. stoletju. Tako da, te stvari bi bile dobro ob številkah in
               pa predvsem ob smrtnih žrtvah ob veliki materialni škodi imeti pred očmi, ko
               razpravljamo o takšnem predlogu, ki ne bo nikogar ogrozil v njegovih ambicijah in pa
               tudi mogoče o tem, da bo v naslednjem mandatu opremil vsa križanja, vse prehode z
               dokončnimi rešitvami, da pa v tem trenutku pomeni korak naprej. In da tudi norčevanje
               iz tega, da svet ima video nadzor. Ja, verjetno je video nadzor res perspektiva, v
               tem trenutku pa mogoče tako malce ironično kot bi dejal Jelinčič, nadzor bi v tem
               trenutku pri nas samo zabeležil to kar se na nesrečo dogaja. Nesrečo in ob tem se
               lahko spomnim tudi tiste stare šale iz časa, ko so še na roke dvigovali zapornice in
               je bil na izpitu ta, ki dviguje zapornico vprašan, kaj naredi, če prihaja vlak iz
               leve strani in je rekel: <q>"Skočim in spustim zapornice."</q> Naslednje vprašanje: <q>"Kaj
               naredite, če pride vlak iz desne strani?"</q> <q>"Ponovno skočim in spustim zapornice."</q> <q>"Kaj
               naredite, če prideta vlaka iz leve in desne strani naenkrat?"</q> <q>"Skočim in pokličem
               soseda, da bo videl še on nesrečo."</q></p>
               <p>Tako da, ta korak, ki je predlagan, je zagotovo dobronameren, bo pomagal in upamo, da
               bo pomagal preprečiti kakšno nesrečo. Zagotovo pa ni to želja po dobavi ogledal, po
               dobavi luči, karkoli bo treba, bo treba plačati, tudi zapornice tudi izgradnjo izven
               nivojskih križanj, tako da, strošek v vsakem primeru bo nastal, s tem, da je pa ta
               bistveno manjši, kolikor pričakujemo koristno. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za razpravo se je prijavil državni sekretar dr. Igor Jakomin. Izvolite.</p>
            </sp>
            <sp who="SDZ5:JakominIgor">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Jaz bi želel samo poudariti tukaj, da v naslednjem obdobju se bodo začele velike
               investicije v železniško omrežje in ta problematika o kateri je zdaj govora, bo
               prioritetno reševala ta problem. Na ministrstvu se seveda tega zavedamo in temu,
               torej varnosti, dajemo veliko težo. Se mi pa zdi postavitev nekih rokov trenutno
               precej nevarna, predvsem zaradi finančnih obveznosti, ki bi jih v naslednjih petih
               letih naložili, predvsem v tem času, v kriznem času je to neodgovorno, zato tega
               nekako ne bi mogli podpreti.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Kot predlagatelj, gospod Žnidaršič, izvolite.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala!</p>
               <p>Ta razprava je pokazala, da vendarle vsi razmišljamo o tem, da je dobro, da se
               prometna varnost izboljšuje in tudi sam nimam načeloma nič proti amandmaju SDS k 1.
               členu. Zagotovo pa bi strošek za uresničitev v teh petih letih pomenilo nekaj
               milijard evrov, kajti izven nivojski prehodi so zelo draga stvar, razen v zelo redkih
               primerih. Zaradi tega, tega amandmaja ni mogoče podpreti.</p>
               <p>Rad bi omenil še dejstvo, da videonadzor v temelju v ničemer ne povečuje prometne
               varnosti, če z njim ne bodo opremljeni vsi vozniki, vsi traktoristi in vsi pešci, ki
               prečkajo progo in vsi kolesarji in motoristi in tako naprej, ki bodo opazili na
               ekranu da prihaja vlak. Mi imamo videonadzor v predorih, vendar ta prav nič ne pomaga
               preprečiti nesrečo, če bi voznik peljal v predor brez luči ponoči ali v nasprotno
               smer. Popolnoma nič ne pomaga. Videonadzor ugotovi kršitev, zagotovo pa ne, na daljši
               rok že lahko vpliva tudi na prometno varnost, ker se opozori voznike, ostale
               udeležence, ampak vendarle sam videonadzor na nekem kraju ne rešuje problema. Nimamo
               nobenih zadržkov k temu, da se tudi s temi modernimi sredstvi ne izboljšuje prometna
               varnost.</p>
               <p>Kar zadeva očitek, da je treba stremeti k enotni ureditvi, se predlagatelji zagotovo
               ne strinjamo z njim. Kajti, če enotna ureditev nima vsega, kar bi lahko povečalo
               varnost, potem ni nič narobe, če se v Sloveniji tega lotimo, ne glede na to, kaj si
               drugi o tem mislijo. Zagotovo ni mogoče nalagati odgovornosti predlagateljem zakona,
               če bo kdo kljub temu, da bo vidnost prihajajočega tirnega vozila večja, in seveda
               večja tudi zaradi postavljenih ogledal, vseeno prečkal progo takrat ko je to nevarno.
               Torej nalagati krivdo predlagateljem je zlonamerno, lahko rečem pritlehno, in tega
               očitka ne sprejemamo.</p>
               <p>Prav gotovo je možnost, da bo kakšna nesreča tudi po tem, ampak tu se ne da pomagati.
               Tudi zavarovani prehodi niso rešili problema. Prav v letu 2009 bilo 38 % teh nesreč
               tam, kjer so zapornice. Nekaj 100 zapornic se letno polomi, k sreči vse polomljene
               zapornice še ne vodijo v samo nesrečo. In je škoda velika. Tako, da je sam strošek,
               ki zadeva to rešitev, ki jo mi predlagamo tako majhen in tako nepomemben proti temu,
               da se lahko izboljša prometna varnost na železnicah, seveda tisti, ki ga lahko brez
               slabe vesti naložimo tako lokalnim skupnostim, ko gre za ogledala in če to
               zreduciramo še na posamezno občino, za nekaj ogledal, morda kje tudi za nikakršno
               ogledalo in za luči, ki same po sebi niso drage. Tudi napeljava in oprema vlečnih
               vozil ni tak strošek, da bi lahko grmeli danes o tem, da bomo prizadeli Slovenske
               železnice, ki se na drugi strani včasih privoščijo luksuz, ki si ga vsi drugi
               državljani ne morejo in prav tako ne zaposleni v realnem sektorju, kjer drugje ali v
               javnem sektorju, kje drugje tudi ne. Tako, da so takšni očitki prazni in mi bomo
               veseli, če bo takšno spoznanje prevelo tudi vse prisotne, da zakon z ustreznimi
               popravki v amandmajih podprejo. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Marijan Pojbič.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Hvala, spoštovani gospod podpredsednik.</p>
               <p>Torej, najprej moram povedati, da sem uvodoma zelo razočaran, ker kolikor sem zdaj
               poslušal demagogije, je verjetno že dolgo nisem slišal. Dejstvo je, da je treba
               poskrbeti za varnost in dejstvo je, da zakon, kot je predlagan, te varnosti ne bo
               reševal, vsaj ne na način, kot bi bilo to nujno potrebno.</p>
               <p>Zato smo v Slovenski demokratski stranki vložili amandma, ki bi ta zakon izboljšal na
               tak način, da bi zagotovili evropsko primerljive rešitve. Točno vemo, in tisti, ki
               živimo ob teh progah in se vsakodnevno vozimo čez te proge, lahko ugotovimo kaj tam
               pomenijo luči in kaj tam pomenijo ogledala. Jaz prihajam iz občine Šentilj, kjer gre
               proga iz Maribora proti Šentilju in ravno lansko leto meseca oktobra se je zgodila
               ena huda prometna nesreča v naselju Ranca, kjer sta izgubila življenje mamica in
               petletni sin. Ampak tam bi lahko bilo 100 luči, pa ne vem koliko ogledal, ker so
               vremenske razmere bile takšne, da enostavno je bila vidljivost nesprejemljiva in bi
               razen in izključno zapornice lahko to nesrečo preprečile. In spoštovani! Zdaj
               govoriti, da je to problematiko, ki je pomembna, ki je pereča in ki jo je treba
               rešiti, je možno rešiti z lučmi in z ogledali. Jaz mislim, da je kolega Jelinčič
               izjemno lepo pojasnil, da prihajamo nazaj v 19. Stoletje. Ne pa sprejemamo rešitve in
               odločitve, ki so pomembne, skozi katere lahko zagotovimo tisto kar je najbolj
               pomembno - se pravi obvarujemo človeško življenje. Jaz sem prepričan, da amandma, ki
               ga predlagamo v Slovenski demokratski stranki, je edini, ki lahko dolgoročno to
               zagotovi.</p>
               <p>Kolegi, predlagatelji govorijo, da želijo to problematiko reševati postopoma. Jaz
               mislim, da je v naši državi v tem trenutku ta zadeva tako problematična, da smo imeli
               dovolj časa postopoma te zadeve reševati. Sedaj je čas, da pristopimo h konkretnim
               rešitvam. Jaz imam tukaj tudi dopis civilne iniciative iz tistega okolja, ki je
               povabila tudi ministra na tisto nesrečo, ki se je tam zgodila in od takrat do danes
               se ni zgodilo čisto nič. Popolnoma nič. In če bi ta civilna iniciativa danes
               poslušala to kar tisti, ki so predlagatelji tega zakona, kaj predlagajo, jaz vam
               povem, da bi se vam smejali. Bi se vam smejali. To lahko trdim, ker sem prepričan, da
               predlogi, kot ste jih predlagali v tem zakonu, ne bodo na tem področju prispevali k
               večji varnosti, ne bodo. Razen tega, da se bo ponovno zapravil davkoplačevalski denar
               in prepričan sem, da je po moji oceni ponovno nekje v ozadju neka igra skozi katero
               želimo nekomu, ki proizvaja ogledala ali te luči, zagotoviti posel skozi zakon. Teh
               stvari se je zgodilo že milijon. In jaz mislim, da bi s tem morali storiti enkrat
               konec. Tukaj ni priloženih tudi nikakršnih analiz, ničesar na podlagi česa bi lahko
               ugotavljali tudi mi, da bo skozi ta zakon zagotovljena večja varnost udeležencev.
               Točno pa vemo vsi, znam brati, gospod Posedel, lepo prosim, jaz vas nisem motil prej,
               ko ste vi govorili in zato vas lepo prosim, da me poslušate. Vsak ima pravico
               povedati svoje mnenje. In govorili ste prej o koaliciji in opoziciji in tako naprej.
               Za vas nepovezane poslance še danes ne vem ali ste koalicija ali ste opozicija. Jaz
               pa mislim, da mi danes ne sprejemamo zakon za koalicijo ne za opozicijo, pa ne za vas
               neopredeljene ali kako se že imenujete, temveč sprejemamo rešitve, ki morajo biti
               pisane na kožo državljankam in državljanom Republike Slovenije. In jaz mislim, da
               rešitev kot jo predlagamo v amandmaju, v Slovenski demokratski stranki je prava
               sprejemljiva rešitev, rešitev, ki je nujno potrebna, če želimo slediti in zavarovati
               človeška življenja. In v Ranci se te nesreče in teh dveh življenj ne bi izgubili, če
               bi bile tam zapornice ali pol zapornice. To kar pa vi predlagate - ogledala, jaz ne
               vem ali je šel kdo izmed vas pogledati ob progi, pa videl kje so ti prehodi, kaj bi
               tam lahko dosegli z ogledali? Vsak se v tem parlamentu lahko smeji, vsak, prav je
               tako, vendar jaz sem prepričan in v Slovenski demokratski stranki smo prepričani, da
               davkoplačevalski denar, ki ga ljudje težko, težko pridelajo in ga plačujejo v državni
               proračun, ne moremo zapravljati za stvari, za katere nimamo nobene garancije, da bodo
               zagotavljale večjo in boljšo varnost. Zato mislim in seveda prosim vse poslanske
               skupine in poslance in poslanke, da podprete amandma, kot ga je predlagala Slovenska
               demokratska stranka, ker je predlagala, da se ta problematika rešuje v obdobju petih
               let in mislim, da v tem času najmanj kar je, mora biti ta problematika ustrezno
               rešena. Najmanj kar je, ker ne vem, koliko življenj je še potrebno, da bomo tukaj
               razumeli, da moramo sprejemati konkretne rešitve, ne pa nekatere rešitve, o katerih
               predlagatelj govori postopoma. Kaj se bo še v tem času <q>"postopoma"</q> zgodilo? Je denar
               v proračunu, tistih nekaj milijonov, pomembnejši od človeških življenj, življenja
               Slovenke in Slovenca? Jaz mislim, da ni. Mislim, da ne more biti niti 10 niti 50
               milijonov pomembnejših od enega človeškega življenja. Bil sem prisoten pri nesreči in
               bi bilo mogoče fajn, da bi še kdo drug od poslank in poslancev, da bi začutil kaj to
               pomeni. Takrat sem se čutil tudi osebno odgovoren, da sem premalo storil za to v
               Državnem zboru, da bi onemogočili takšne nesreče. Lahko vam pa danes tu povem, da je
               velika verjetnost, da bomo v Slovenski demokratski stranki pripravili ustrezen zakon
               s katerim bomo to zadevo postavili na pravo mesto. Na tak način, da ne bomo
               postopoma, tako kot je tu zapisano, na nepravi način reševali problematiko, ki je
               izjemno akutna in problematična. Zagotovo ne z lučmi in zagotovo ne z ogledali.
               Verjemite, ker s tem, sem prepričan, da ne bomo dosegli tistega skupnega cilja, ki je
               naš skupni cilj in to je varnost državljank in državljanov. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Posedel želi repliko.</p>
               <p>Izvolite, gospod Posedel.</p>
            </sp>
            <sp who="SDZ5:PosedelAlojz">

               <speaker>ALOJZ POSEDEL:</speaker>

               <p>Hvala za besedo oziroma možnost za repliko, ker me je gospod Pojbič imenoval.</p>
               <p>Opravičujem se, če sem vas motil, ker sem vas gledal in poslušal. Zagotovo se vam
               nisem smejal, niti vam govoril, ker spoštujem vsakega, ki v Državnem zboru, pa tudi
               vsakega drugega človeka zelo. Zato tudi ne bom ocenjeval ali je bil ta vaš govor
               demagogija. Zato prosim, da vi ne ocenjujete tisto, kar jaz govorim, na način, ki ni
               primeren. Jaz nisem govoril demagoško. Čustveno sem govoril o primerih, da ste bili
               na nesreči. Če bi to jaz začel govori, bi povedal, na žalost sem bil župan, ko je
               umrlo pet otrok na nezavoravanem prehodu. Ampak to ni tema. Tema je, da s tem majhnim
               korakom lahko eno ali več življenj rešimo, povečamo varnost. In zato ni treba na ta
               način diskutirati, kot diskutirate. Tisto, ker me očitno niste razumeli je pa to
               koalicija - opozicija. Ne sprejema se zakon za njih. Govoril sem konkretno o gospodu
               Verliču, ki je bil državni sekretar v prejšnjem mandatu in bi lahko program
               opremljanja bil izdelan oziroma bi že celo lahko bili vsi prehodi zavarovani. O tem
               je bila poanta, ampak brez zveze, da o tem nadaljujeva. Pri televiziji je pač
               možnost, da ugasneš in ne gledaš tega programa. Tudi v parlamentu lahko greš ven, če
               ti kakšna razprava ni všeč. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Franc Žnidaršič kot predlagatelj zakona, izvolite.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa.</p>
               <p>Na vsak način moram v imenu predlagateljev in sopodpisnikov predloga zakona ostro
               zavrniti vsakršna namigovanja, da gre za kakšna ozadja, ali celo za kakšno možno
               korist iz naslova opremljanja vlečnih vozil ali postavljanja ogledal, na kar je
               namigoval gospod Jelinčič. To je podlo namigovanje, ki nima prav nič skupnega s tem,
               kar mi mislimo doseči s tem predlogom zakona. Kajti, mi smo imeli en sam namen, ki je
               bil predstavljen - to je zmanjšati število nesreč na način, da se prej opazi vlak
               oziroma da je vlak kot tak prej viden, bolje viden in tako naprej. Morda celo
               kaotično bolj viden, ampak to zagotovo pomaga, prej kot škoduje. Ponovno naj zatrdim,
               da predlagatelji razumemo namero amandmaja SDS, da bi bile najboljše povsod zapornice
               in če se le da, izven nivojske prehode. Ampak predlagatelji nič ne povedo, od kod
               vzeti denar, kajti gradove v oblakih bi znali zidati tudi predlagatelji sami. S tega
               vidika bi prosil, da se ne uporablja nizkih udarcev proti podpisnikom, ki smo želeli
               s sicer majhnim in poceni, poudarjam, korakom povečati varnost v železniškem prometu,
               zavedajoč se potrebnih sredstev, ki jih država ta hip nima in jih ne more na krajši
               rok, tudi v obdobju petih let zagotoviti za namen, kot je predlagan z drugim
               amandmajem. In to ni, gospod Pojbič, zapravljanje davkoplačevalskega denarja, kajti
               gre za skromna sredstva kakšnega ogledala na lokalni cesti s strani občin in gre za
               majhne stroške za luči na slovenskih železnicah pri opremljanju lokomotiv. Upam, da
               ste prebrali zakon, kjer smo napisali, da bi testirali na tisti progi to zadevo, kjer
               je bilo po podatkih, ki so znani, v zadnjih desetih letih največ nesreč in največ
               mrtvih. In šele, če bi se izkazalo, da naš predlog pomaga, potem bi to postala
               obveznost opremljanja in reševanja problema tudi na vseh drugih progah. In tu ne
               vidim logike v nasprotovanju in v očitkih, ki nimajo prav nobene materialne podlage v
               tem, kar smo napisali. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Janko Veber ima prijavljeno razpravo že pol ure. Boste dobili besedo, samo
               opozarjam, da bom silno hvaležen, pa najbrž še kdo v Državnem zboru, če ne boste
               vedno omenjali imen in če vsak, katerega ime bo omenjeno, ne bo čutil potrebe, da
               replicira, mnogokrat na nič. Dajte premisliti. Zdaj se je pa k repliki javil gospod
               Verlič na razpravo, mislim, da gospoda Posedela. Prijavil se je gospod Pojbič,
               prijavil se je gospod Rezman in potem bo morda prišel na vrsto gospod Janko
               Veber.</p>
               <p>Gospod Verlič, izvolite.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa.</p>
               <p>Mislim, da moram reagirati. Pravzaprav se zahvaljujem, ker kot sem razumel, našemu
               amandmaju pravzaprav ne oporekate. Se zdi smiseln, pravi in je tisti, ki rešuje to
               problematiko. In mislim, da bi ga bilo zato dobro podpreti. Saj, kaj pravi - pravi
               samo to, da bo v petih letih treba rešiti vsa nivojska križanja, ki so nezavarovana,
               se pravi, zavarovana samo z Andrejevim križem, po nekem sistemu ukinjanja nivojskih
               prehodov, gradnje izven nivojsko ali pa reševanje z zapornicami in polzapornicami,
               pika. In ta stvar je tu popolnoma jasna in ne vidim nobenega nasprotovanja, zato bi
               bilo dobro, da bi ga podprli. Še posebej je to podkrepljeno tudi s stališčem gospoda
               državnega sekretarja, ki je zdajle sicer odšel iz dvorane, je pa lepo povedal, da se
               temu programu sledi, da pa je amandma, ki govori, da bi kar do 1. aprila 2012
               namestili ta ogledala, pa nemogoče sploh sprovesti. Seveda, saj je logično. In iz
               tega sem tudi začutil, da je Vlada bliže reševanju tega problema tako, kot mi
               predlagamo, kar je edino smiselno in pravo.</p>
               <p>Če pa se vrnem nazaj, verjetno bomo poslušali, kaj bi bilo tisto dobrega, kaj vse bi
               morali narediti, pa nismo. Mislil sem, da bo to trajalo samo pol leta, ko je še sveža
               menjava, ko pride nova garnitura, da se na staro vlado, recimo, ozira pol leta. Ampak
               ta zgodba, zgleda, bo trajala kar cel mandat. Ja, zato ste seveda dobili volitve, da
               boste napravili bolje. Ampak rezultati že kažejo, kažejo tudi na tem resorju,
               spoštovani kolegi, slišimo, da rebalans proračuna ravno resorju prometa odvzema zdaj
               100 milijonov evrov, 100 milijonov evrov ali celo več, 140 milijonov evrov jemljete
               resorju prometa. Ja, to pa ni naredila Janševa vlada, to je pa naredila vaša
               vlada.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Verlič, jaz z vami soglašam, ko opozarjate ne preveč za nazaj, ampak tudi vi
               se umikate od vsebine problema <gap n="…"/></p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Oprostite, mislim, da je bistveno.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p><gap n="..."/> govorite o tem, kaj je proračun, lepo vas prosim.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Spoštovani podpredsednik, to je tisto kar, zato želim povedati, da se zdaj naj
               učinkoviteje rešijo in ta problem lahko z ukinjanjem prehodov rešimo, z dobrim
               predlogom proračuna. Samo toliko. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Pojbič, če še želi.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Hvala, gospod podpredsednik.</p>
               <p>Saj bom zelo kratek. Torej, moram odgovoriti na tisto, ko kolegi predlagatelji
               govorijo vseskozi, da ni denarja za predlog amandmaja, ki ga predlagamo v Slovenski
               demokratski stranki. Sprašujem vas ali je bil denar za dokapitalizacijo Ljubljanske
               banke, ki je naredila katastrofalno zgodbo v tej državi skozi katero se je zapravilo
               stotine milijonov denarja? A za takšne, da ne bom rekel neodgovorne stvari v tej
               državi je dovolj denarja, za življenja, za varovanje človeških življenj pa denarja
               ni? In vseskozi poslušamo ta podtikanja in nas poskušate prepričati, da predlagamo
               napačne rešitve, ker denarja ni. Denarja za vse ostale, da ne bom rekel kakšne
               lopovščine - ali je tam denarja dovolj? Za zavarovanje človeških življenj pa v tej
               državi denarja ni.</p>
               <p>Lepo vas prosim ne poskušajte me na tak način prepričati, da imam narobe. Ker sem
               prepričan, da bi v tej državi ta Vlada morala denar, s katerim razpolaga, bistveno
               bolj kvalitetno in koristno z njim razpolagati. In ne bi bilo stanje in situacija
               takšno kakršno je v tej državi. Ne pa da večina državljank in državljanov v Republiki
               Sloveniji več ne more živeti. Imamo denar pa za tajkune, pa za te, da ne bom rekel
               koga.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Pojbič, obljubil ste, da boste kratek. Pa še dobro bi bilo, če bi o vsebini
               zakona govoril, ne o vsem drugem.</p>
               <p>Gospod Rezman, imate besedo.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Predlagatelji zakona smo zelo jasno in ves čas zagotavljali, da nam gre predvsem za
               preprečevanje nesreč, za preprečevanje žrtev, posledično tudi materialne škode, torej
               za življenja nam gre. Ta življenja lahko rešujemo na različne načine oziroma
               preprečujemo nesreče na različne načine z večjo ali z manjšo gotovostjo. Zagotovo je
               nekaj, da se da stroboskopske luči in da se da ogledala namestiti skorajda takoj in
               na ta način preprečevati nesreče in reševati življenja. In skoraj zagotovo velja, da
               916 nivojskih prehodov v petih letih ne fizično ne finančno nismo sposobni urediti.
               In se zdaj vprašamo komu torej gre tukaj za življenja, tistim, ki odlagajo rešitve in
               se nočejo lotiti tega kar lahko storimo takoj? Naj vam s primerom povem za kaj gre.
               Ko sem v Državnem svetu konec prejšnjega meseca predstavljal ta predlog zakona, sem
               doživel nekaj takšnih očitkov, ki so me razočarali, češ, da gre res za denar,
               morebiti gre za dve ali tri zrcalca v posamični občini statistično, občin je nekaj
               čez 200, nivojskih prehodov pa malo manj kot 600 in torej ne gre za kakšen poseben
               denar in, ko je Državni svet oziroma komisija njegova zavrnila predlog zakona, sem na
               žalost naslednji dan našel v Večeru poročilo o nesreči, v kateri je na nivojskem
               prehodu zaščitenem samo z Andrejevim križem umrl 24 let star fant zato, kakor pravi
               policija, ker očitno ni opazil, da po tirih z desne strani proti njemu drvi vlak.
               Torej, o tem mi govorimo, da se da z malimi stvarmi, z malimi stroški, z malimi
               posegi tehnično nezahtevnimi in tako naprej reševati življenja in da ni zato obvezno
               najprej zastaviti megalomanske cilje za katere vemo, da jih ta trenutek nismo
               sposobni uresničiti in da jih bomo, če jih bomo uresničevali, bistveno dlje
               uresničevali, od teh predlaganih pet let.</p>
               <p>Rok za implementacijo tehničnih sredstev, kakor ga mi predlagamo je 1. 4. 2012.
               Poskusite zagotoviti 916 izven nivojskih prehodov do takrat. To je tako, kot bi
               govoril o absurdih in o tem mi ne želimo govoriti, to nas drugi zdaj vlečejo za
               jezik, da moramo o teh stvareh pravzaprav sploh govoriti. In vleče nas za jezik tudi
               tako, kot da smo to politično investirali v predlog tega zakona.</p>
               <p>Ta predlog zakona so podpisali, ne samo, v manjšini so to bili koalicijski poslanci,
               sicer pa v večini nekoalicijski poslanci, med drugim tudi recimo gospod Barovič, ki
               se mu zahvaljujemo, čeprav je njegov šef poslanske skupine govoril nekaj čisto
               drugega, podpisal je tudi gospod Presečnik, ki se mu tudi zahvaljujemo, gospod Grims,
               pa še kdo drug je to podpisal.</p>
               <p>Torej lahko najdemo vse barve političnega spektra pod tem zakonom, zato ker nam je v
               resnici šlo za to, da bi reševali življenja in to z majhnimi sredstvi in brez velikih
               tehničnih komplikacij in umestitev v prostor.</p>
               <p>Umestiti 916 izven nivojskih prehodov v prostor je naloga, ki bo trajala leta in leta
               in leta. Izven nivojskih križišč se pa ne da tako enostavno realizirati kot postaviti
               ogledalo tam, kjer je potrebno.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Janko Veber.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo.</p>
               <p>Mislim, da je resnično bilo veliko preveč besed potrošenih za to, ko se je poskušalo
               prikazovati, češ da v Sloveniji bomo zdaj nivojske prehode, reševali samo z ogledali.
               Temu ni tako in tudi če preberete amandma, ki govori o tem, zelo jasno govori, da če
               je mogoče povečati vidnost na nivojskem prehodu, se potem namesti na taki progi, na
               takem odseku ustrezno zrcalo.</p>
               <p>Ostajajo vsi ostali ukrepi v veljavi, tako zapornice, tako Andrejev križ in izven
               nivojski prehodi, tako da nihče se ne odreka temu. Nasprotno, želi se pravzaprav z
               enim majhnim ukrepom, mogoče vendarle preprečiti vsaj eno nesrečo, kajti nesreče, ki
               se zgodijo na železniških tirih oziroma na križanjih s cesto, so običajno tragične in
               gre pravzaprav za zakon močnejšega. Vlak pravzaprav niti ne zazna, ali je oseba
               stopila na tir in kaj se je z njo zgodilo, ravno tako ne kolesarja, motorista.
               Nekoliko več hrupa lahko rečemo zazna, če se zgodi, avtomobil in voznik v
               avtomobilu.</p>
               <p>Ravno zaradi tega tudi očitno je ta občutek pri tistih, ki zagovarjate železnice, da
               je to nepotrebno. Ja, seveda, pri železnicah se pravzaprav ne čuti neke potrebe po
               tem, da se to izboljša, ker ni nekih posledic, ki bi jih zaradi tega nosili.</p>
               <p>Vendar to je izvedljiv ukrep, izvedljiv ukrep takoj, seveda bo za to ustrezno
               pripravljeni določen podzakonski akt, ki ga bo minister ustrezno tudi pripravil in
               določil, kje in pod kakšnimi pogoji je sploh mogoče namestiti takšna zrcala. Tako da
               gre vendarle za dovolj kontroliran proces, ki seveda, ko pripelje k temu, da potem v
               zelo kratkem času tudi izboljšamo varnost.</p>
               <p>Če pogledamo amandma SDS, da je kar v petih letih možno v vseh nivojskih prehodih
               izgraditi zapornice ali izven nivojske prehode, je seveda zanimivo in všečno takšno
               pisanje in vlaganje amandmajev ampak je to samo eden od nizov poskusov, kako zavajajo
               sami sebe lahko rečemo, da je nek problem možno na ta način rešiti.</p>
               <p>Bom samo na kratko spomnil tudi na predlog, da se kar v pol leta odstranijo vse čelne
               cestninske postaje na slovenskih avtocestah, čeprav vsi vemo, tudi oni, da je to
               neizvedljivo ampak tak predlog je bil dan. Bil je tudi dan predlog, da se kar vse
               razvojne osi v Sloveniji zgradijo v nekem zelo kratkem času in da imajo prav vse osi
               prioriteto in da bo to kar vse rešeno. Vendar seveda nismo še dobili odgovora na
               kakšen način se bo to izvedlo, predvsem kje bomo zagotovili sredstva, da se v tem
               kratkem času to lahko tudi realizira. Vmes pa promet poteka, vmes se dogajajo
               nesreče, in mislim, da je potrebno tako, kot smo tudi z Zakonom o varnosti v cestnem
               prometu predpisali nekatere ukrepe, ki nimajo finančnih posledic za varnost v cestnem
               prometu, ampak izboljšujejo z omejitvami, nekaterimi predpisi prometno varnost na
               cestah. Ta poskus je nekaj podobnega, ne gre za to, da bi šli v neke ogromne
               investicije, ampak gre za to, da bi z določenimi tehničnimi izboljšavami, izboljšali
               to, kar že imamo in kar je možno in vse skupaj pozneje nadgradili.</p>
               <p>Mislim, da je treba pozdraviti odločitev te Vlade, da je dala železnicam in
               posodobitvi, železniške infrastrukture prednost v razvoju prometa v Sloveniji, in da
               je to tisti ukrep, ki bo zagotovo tudi po zaključku teh investicij pripeljal do tega,
               da bomo imeli povsod tam, kjer je to potrebno izven nivojske prehode, da povsod tam,
               kjer je to potrebno bodo zgrajene zapornice, in da mogoče bo še vedno ostal kje
               kakšen prehod, recimo, ne vem, tudi s pešpotjo ali pa križanje z gozdno potjo, ki bi
               ga bilo mogoče rešiti tudi na preglednejši način s postavitvijo ogledala ali kaj
               podobnega. Tako, da gre za prilagajanje realnim razmeram, gre za razumevanje, ne
               nazadnje tudi tega, kar se v praksi dogaja, in zato je bil tudi na Odboru za promet
               vložen dodatni napor, da smo poskušali razumeti, predvsem tisti končni cilj, da
               izboljšamo varnost na železniških tirih in da ne nazadnje poskušamo zmanjševati
               nesreče ali posledice teh nesreč, ki se tudi dogajajo.</p>
               <p>Tako, da ob dejstvu, ko se srečujemo s povsem jasno logiko, da vlak ima prednost na
               teh križanjih, in če damo neko primerjavo z reševalnim ali gasilskim vozilom, tudi ta
               vozila imajo prednost, ko so na nujni vožnji in so za to tudi ustrezno opremljena,
               tako da neka analogija s tem, da vlak ima prednost in je ne nazadnje tudi bistveno
               močnejši udeleženec v prometu, ne bo nič odveč, če bo imel dodatne oznake, dodatno
               osvetlitev. Nazadnje tudi to osvetlitev potem prej zaznaš v zrcalu, če je
               nastavljena, kot pa če te osvetlitve ni.</p>
               <p>Tako, da mislim, da bi sprejetje tega zakona resnično naredil en premik v
               razmišljanju, da pa v tisti končni fazi, ko bodo vse investicije zaključene bo teh
               problemov bistveno manj.</p>
               <p>Zadovoljen sem tudi, da se dejansko tudi posodablja proga Grosuplje-Kočevje, in da se
               posodablja na način, da se ukinjajo nivojski prehodi, da se gradijo vzporedno z
               železnico tudi gozdne ceste, ki potem združijo vsa ta križanja in se promet usmeri na
               eno od kontroliranih križanj. To je tisti konkreten ukrep, ki zagotovo pripomore k
               dokončni rešitvi. Sem bil sicer razočaran nad poskusom, da se posodobitev železniške
               proge uredi samo do Ribnice, do Kočevja ne. In sem tudi zadovoljen, da smo to
               preprečili. Kajti, ravno na odseku, kjer so dovoljene hitrosti ali bi bile v primeru
               posodobitve dovoljene hitrosti tudi 100 kilometrov na uro je bil narejen poskus, da
               do te posodobitve sploh ne pride. Tako, da tudi ob tej priložnosti izražam protest
               proti vsem tistim, ki so dejansko poskušali peljati aktivnosti, da se proga posodobi
               samo do Ribnice do Kočevja ne, in se še vedno potem ohrani številne nivojske prehode,
               povsem ali zavarovane zgolj z Andrejevim križem, nekaj pa tudi takšnih, ki služijo
               križanju zaradi dostopa do njivskih površin, do gozdov, ki pa so včasih še manj
               pregledni in še bolj nevarni.</p>
               <p>Tako, da sem prepričan, da bo ta zakon danes bil podprt in ne nazadnje bomo tudi
               izpolnili pričakovanja civilne iniciative. Kolikokrat smo poslušali očitke češ ta
               Vlada ni pripravljena prisluhniti nobeni civilni iniciativi, se ni pripravljena
               dogovarjati. To je konkreten primer, kjer sta Vlada in ministrstvo šla nasproti
               civilni iniciativi in tako na Odboru za promet, kot tudi, prepričan sem, danes v
               Državnem zboru s sprejetjem nekaterih amandmajev, bomo s skupnimi močmi oblikovali
               besedilo zakona, ki bo izvedljivo in sprejemljivo za prav vse udeležence v tem
               prometu. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo razpravljati o 1. členu in dveh amandmajih k temu členu? Ker ne,
               zaključujem razpravo k 1. členu.</p>
               <p>Prehajamo na 2. člen in razpravo o dveh amandmajih. Enega je vložila poslanska
               skupina Slovenske demokratske stranke, drugega pa poslanske skupine Socialnih
               demokratov, LDS, Zares in Nepovezanih poslancev. Želi kdo besedo?</p>
               <p>Gospod mag. Žnidaršič, izvolite.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala.</p>
               <p>SDS s svojim amandmajem pravzaprav hoče izničiti predlog, ki naj bi omogočil, da bi
               kdorkoli, ki prihaja na nezavarovan železniški prelaz, pravočasno ali dovolj zgodaj
               opazil prihajajoče tirno vozilo ali vlak. In zaradi tega seveda predlagatelji
               zavračamo črtanje člena, ki govori prav v tem smislu, da se opremi železniški prehod
               z ogledali, če je tam slaba vidljivost, in da se vlak opremi z lučmi, da bo prej in
               pravočasno viden. In mislimo, da je to tisti del rešitve, ki lahko pomaga, zlasti v
               času, ki vemo, da bo daljši in do takrat ne bo mogoče na drugačen, boljši, sodobnejši
               in dražji način opremiti križišč. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Marinič, izvolite.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa.</p>
               <p>To seveda ne drži. To je napačna interpretacija predloga vsebine našega amandmaja.
               Izhaja preprosto iz upoštevanja predloga prvega amandmaja, kjer bi se v petih letih
               zadeve uredile. Če boste seveda drugače sprejeli, je pač to nekaj drugega kot tisto
               kar smo želeli v Poslanski skupini SDS, da bi v obdobju petih let uredili vse prehode
               po evropskih standardih. In to kar je predhodnik povedal, pač ne drži.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo razpravljati k 2. členu in dveh amandmajih k temu členu? Ne. Zaključujem
               razpravo.</p>
               <p>Prehajamo k 3. členu ter amandmaju poslanskih skupin Socialnih demokratov, LDS, Zares
               in nepovezanih poslancev ter k amandmaju Poslanske skupine Slovenske demokratske
               stranke. Želi kdo besedo? Ne. Zaključujem razpravo k 3. členu.</p>
               <p>Dajem v razpravo 4. člen ter amandma Poslanske skupine Slovenske demokratske stranke
               in amandma poslanskih skupin Socialnih demokratov, LDS, Zares in nepovezanih
               poslancev. Opozarjam pa, da ste na klop prejeli tudi spremembo amandmaja poslanskih
               skupin SD, LDS, Zares in nepovezanih poslancev, s katero se spreminja tudi naslov
               samega člena.</p>
               <p>Odpiram razpravo k 4. členu in dveh amandmajih k temu členu. Ugotavljam, da nihče ne
               želi razpravljati. Zaključujem razpravo.</p>
               <p>Odpiram razpravo o 5. členu in dveh amandmajih k temu členu. Enega so vložile
               poslanske skupine SD, LDS in Zares in nepovezani poslanci in to je edini amandma k 5.
               členu. Se pa je amandma k 5. členu štirih poslanskih skupin SD, LDS, Zares in
               nepovezanih poslancev. Želi kdo besedo? Ne želi. Zaključujem razpravo o 5. členu.</p>
               <p>In ugotavljam, da smo zaključili s tem tudi razpravo o vseh členih predloga zakona.
               Zato prekinjam razpravo o tem zakonu in vas obveščam, da bomo o amandmajih glasovali
               v skladu s časovnim potekom seje, danes po 29. točki dnevnega reda.</p>
               <p>S tem prekinjam to točko.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O BANČNIŠTVU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Besedo dajem predstavnici Vlade gospe Mateji Vraničar, državni sekretarki, za dodatno
               obrazložitev.</p>
            </sp>
            <sp who="SDZ5:VraničarMateja">

               <speaker>MATEJA VRANIČAR:</speaker>

               <p>Spoštovani gospod podpredsednik, spoštovane poslanke in poslanci!</p>
               <p>Bistveni namen predloga zakona je v slovenski pravni red prenesti tiste določbe
               direktive v zvezi s kapitalskimi zahtevami za trgovalno knjigo in za dodatna
               lastinjenja ter v zvezi z nadzorniškim pregledom politik prejemkov, ki se nanašajo na
               politiko prejemkov v kreditnih institucijah. Cilj direktive in tudi zakona je doseči,
               da bo politika prejemkov vključena v obvladovanje tveganj kreditne institucije. Tekom
               finančne krize se je namreč izkazalo, da lahko pretirano in nepreudarno prevzemanje
               tveganja v bančnem sistemu ogrozi finančno trdnost finančnih institucij in povzroči
               sistemske težave tudi na nivoju držav. Med drugim so k takšnemu položaju prispevale
               neprimerne strukture prejemkov v nekaterih finančnih institucijah.</p>
               <p>Poglavitne rešitve predloga zakona je mogoče strniti v naslednje. Določa se, da mora
               banka pri vzpostavljanju trdnega in zanesljivega sistema upravljanja voditi tudi
               politiko in prakso prejemkov in nagrajevanja, ki omogočajo in spodbujajo ustrezno in
               učinkovito upravljanje tveganja. Nadalje se uvaja novo dolžnost članov nadzornega
               sveta, da redno pregledujejo ustreznost splošnih načel politik prejemkov in
               zagotovijo njihovo izvajanje. Nadzorni svet banke bo moral imenovati komisijo za
               prejemke, če je banka pomembna za bančni sistem Republike Slovenije. Po novem bodo
               banke zavezane k razkritju informacij glede politike in praks prejemkov in
               nagrajevanja. Tako pridobljene informacije bo Banka Slovenije uporabila v primerjavi
               s sistemom nagrajevanja v bančnem sistemu. Posamezna banka bo morala poročati Banki
               Slovenije o številu zaposlenih z najvišjimi prejemki, vključno z informacijami o
               višini teh prejemkov, zlasti plač, nagrad, bonitet in posebnih pokojninskih
               ugodnosti, ter o področju njihovega dela. Glede na to, da predlog novele postavlja
               osnovna izhodišča glede politike prejemkov, bo Banka Slovenije pooblaščena, da
               predpiše podrobnejša pravila glede teh politik, podrobnejšo opredelitev prejemkov ter
               zaposlenih s posebno naravo dela, naloge komisije za prejemke ter merila za
               opredelitev pomembnosti banke zaradi imenovanja komisije za prejemke.</p>
               <p>Spoštovani! Upoštevaje vse navedeno, predvsem pa upoštevaje cilje in namene zakona,
               Vlada predlaga, da Državni zbor predlagani zakon sprejme tako v drugi kot tudi v
               tretji obravnavi. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Besedo dajem predsedniku, gospodu Bogdanu Čepiču.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Spoštovana državna sekretarka, kolegice in
               kolegi!</p>
               <p>Odbor za finance in monetarno politiko je na 29. seji dne 28. 6. 2011 kot matično
               delovno telo obravnaval predlog zakona o spremembah in dopolnitvah Zakona o
               bančništvu, ki ga je Državnemu zboru v obravnavo predložila predlagateljica - Vlada,
               s predlogom za obravnavo in sprejetje po skrajšanem postopku. Kolegij predsednika
               Državnega zbora je na 97. seji dne 16. 3. 2011 odločal o predlogu za obravnavo
               zadevnega zakona po skrajšanem postopku in ga tudi potrdil.</p>
               <p>Odboru je bilo posredovano mnenje Zakonodajno-pravne službe Državnega zbora, ki je
               podala konkretne pripombe k določbam: 1., 3., 4., 6., 8., 10. in 11. člena predloga
               zakona. Analogno omenjenim opozorilom Zakonodajno-pravne službe so dne 22. 6. 2011 k
               1., 3., 4., 6., 8., 10. in 11. členu predloga zakona vložile amandmaje Poslanske
               skupine Socialnih demokratov, Poslanske skupine Zares in Poslanski klub Liberalne
               demokracije Slovenije. V okviru dodatnega delovnega gradiva je bil odbor seznanjen še
               z mnenji Komisije Državnega sveta za gospodarstvo, obrt, turizem in finance ter
               Interesne skupine delodajalcev, ki predlog zakona podpirajo.</p>
               <p>Iz dopolnilne obrazložitve posameznih členov v okviru začete druge obravnave
               zakonskega predloga s strani predstavnice predlagateljice zakona, državne sekretarke
               na finančnem ministrstvu, se besedilo o prilagoditvi področnih direktiv v nacionalni
               zakonodaji nanaša na politiko in prakso nagrajevanja v kreditnih institucijah, kar bo
               prispevalo k ustreznejšemu in učinkovitejšemu upravljanju tveganja. V finančni krizi
               so se namreč pokazale šibke točke finančnega sistema, zlasti pravil, ki urejajo
               poslovanje kreditnih institucij in politike nagrajevanja oziroma tovrstnih prejemkov.
               Za doseganje zastavljenih ciljev se določa, da mora banka pri vzpostavljanju trdnega
               in zanesljivega sistema opravljanja vzporedno voditi ustrezno politiko in prakso
               prejemkov ter nagrajevanja, ki pogojujejo in spodbujajo učinkovito upravljanje
               tveganja. Predstavnica Zakonodajno-pravne službe je v nadaljevanju izpostavila
               posredovanje pripomb in poudarila, da predloženi amandmaji v pretežni meri sledijo
               danim opozorilom službe. Ob obravnavi posameznih členov je odbor brez posebne
               razprave sprejel amandmaje k 1., 3., 4., 6., 8., 10. in k 11. členu, ki so jih na
               podlagi opozoril Zakonodajno-pravne službe, vložile poslanske skupine: Socialni
               demokrati, Zares in Poslanski klub Liberalne demokracije Slovenije. V nadaljevanju je
               odbor v skladu s tretjo alinejo 128. člena poslovnika glasoval o vseh členih
               zakonskega predloga skupaj in jih tudi sprejel. Glede na sprejete amandmaje na
               podlagi prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega so vključeni vsi sprejeti amandmaji.
               Dopolnjen predlog zakona ste prejeli s poročilom odbora.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Slovenske
               demokratske stranke bo predstavil gospod Zvonko Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Lep pozdrav vsem prisotnim!</p>
               <p>Z novelo Zakona o bančništvu se želi v slovenski pravni red prenesti direktivo
               2010/76/EU Evropskega parlamenta in sveta z dne 14. 12. 2010. Med finančno krizo se
               je izkazalo, da lahko pretirano in nepreudarno prevzemanje tveganja v bančnem sistemu
               ogrozi finančno trdnost finančnih inštitucij in povzroči sistemske težave držav. Med
               drugim so takšnemu položaju prispevale neprimerne strukture prejemkov nekaterih
               finančnih institucij. Zlasti previsoke nagrade v bančnem sektorju so povzročile, da
               je naprezanje za kratkoročnimi dobički vplivalo na dolgoročno nestabilnost. Cilj
               novih pravil je doseči, da bo politika prejemkov vključena v samoobvladovanje
               tveganja kreditne institucije. Slabo zasnovane politike prejemkov in sistem spodbud
               do nesprejemljive ravni lahko povečajo tveganje, ki so mu izpostavljene kreditne
               institucije. Tako se z novimi pravili uvaja zanesljiv in pravičen sistem podeljevanja
               prejemkov, ki je skladen z učinkovitem obvladovanjem tveganja.</p>
               <p>Poglavitne rešitve, ki izhajajo iz prenosa direktive v slovenski pravni red so
               predvsem določbe o tem, da mora banka pri vzpostavljanju trdnega in zanesljivega
               sistema upravljanja voditi tudi politiko in prakso prejemkov ter nagrajevanja, ki
               omogočata in spodbujata ustrezno in učinkovito upravljanje tveganja. Določbe o tem,
               da mora nadzorni svet banke imenovati komisijo za prejemke, če je banka pomembna za
               bančni sistem Republike Slovenije, pomembna pa je tista banka, ki jo kot takšno
               določi Banka Slovenije z odločbo. Banka se zavezuje k razkritju informacij glede
               politike in prakse prejemkov in nagrajevanja, ki jih Banka Slovenije uporabi pri
               primerjavi sistemov nagrajevanja v bančnem sistemu. Banka Slovenije je pooblaščena,
               da predpiše podrobnejša pravila glede politik in praks nagrajevanja ter merila za
               opredelitev pomembnosti banke zaradi imenovanja komisije za prejemke. In ker se
               določbe Zakona o bančništvu, ki veljajo za banke, uporabljajo tudi za hranilnice in
               družbe za izdajo elektronskega denarja, veljajo določbe glede politike prejemkov tudi
               zanje, torej veljajo za vse kreditne institucije.</p>
               <p>V Poslanski skupini Slovenske demokratke stranke podpiramo vse navedene usmeritve,
               zaradi tega bomo tudi novelo Zakona o bančništvu podprli. Neodvisno od te nove
               normativne ureditve pa obstaja velik problem pri vodenju in upravljanju največje
               državne banke. Obeta se nova dokapitalizacija, ki pomeni dodatno potuho
               neučinkovitemu vodenju in upravljanju banke. Slovenija bi za sanacijo največje
               državne banke potrebovala nekega sodobnega Lee Iacocca, ki bi si za življenjski cilj
               postavil sanacijo in stabilizacijo ter postavitev na trdne temelje največje državne
               banke in to za en evro mesečne nagrade. Verjetno je ta scenarij popolnoma neverjeten,
               zaradi tega v Poslanski skupini Slovenske demokratske stranke upamo, da vsaj takšne
               anomalije, kot smo jo bili deležni v preteklosti z milijonom evrov nagrade za
               predsednika uprave, v prihodnje ob spremenjenem zakonu ne bomo več deležni.</p>
               <p>Druga značilnost slovenskega bančnega sistema, tudi kar se tiče državnih bank, pa je
               ta, da krize, vsesplošne krize, banke nekako niso občutile. Ta kriza ni pripomogla k
               temu, da bi se največji državni banki na ustrezen način prestrukturirali, izčistili,
               da bi se na eni strani opredelile tiste terjatve, ki so slabe in ki poslabšujejo
               splošno kondicijo obeh državnih bank in je po našem mnenju to zamujena priložnost in
               naloga, ki jo bo treba slej ko prej popraviti.</p>
               <p>V bančnem sistemu v Sloveniji imamo še vedno opravka z velikimi neracionalnostmi, z
               visokimi provizijami, ki na nek način tudi generirajo potem dobičke, vse seveda na
               račun gospodarstva. Problem pri največji državni banki, kot kaže, je tudi ta, da bo
               treba ponovno sanacijo plačati preko ramen davkoplačevalcev, kar ni dobro. In prav bi
               bilo, da bi se oblast aktivno vključila tudi pri usklajevanju naših pravnih pravil
               glede delovanja največje državne banke oziroma državnih bank na ta način, da bi
               prišli do njihovega učinkovitega in gospodarnega upravljanja. Ta odločitev bi že
               zdavnaj morala biti sprejeta, ker nas ta situacija v kateri smo sedaj vsak dan stane
               na desetine milijonov evrov. In slej ko prej bo treba sprejeti odločitev, kako in na
               kakšen način sanirati slabe naložbe največje državne banke. Mislimo, da bi bilo prav,
               da se oblast tega zave in da čim prej pride v Državni zbor z ustrezno rešitvijo, ki
               bo omogočila, da se bo največja državna banka ustrezno obnašala in bo v podporo
               slovenskemu gospodarstvu. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Stališče Poslanske skupine Slovenske ljudske stranke bo predstavil mag. Radovan
               Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik, za besedo. Kolegice in kolegi.</p>
               <p>Bistvena določba tega zakona zavezuje kreditne institucije in investicijska podjetja,
               da za osebje, katerega poklicne dejavnosti imajo odločilen vpliv na profil tveganja
               postavijo in vzdržujejo politike prejemkov in prakse, ki so skladne z učinkovitim
               obvladovanjem tveganja. Pomembno je, da je politika prejemkov namenjena uskladitvi
               osebnih ciljev zaposlenih z dolgoročnimi interesi zadevne kreditne institucije ali
               investicijskega podjetja. V finančni krizi so se namreč pokazale šibke točke
               finančnega sistema, zlasti pravil, ki urejajo poslovanje kreditnih institucij in
               politiko nagrajevanja oziroma prejemkov slednjih.</p>
               <p>Dogajalo se je, da višine nagrad nikakor niso sledile uspešnosti poslovanja posamezne
               kreditne institucije in prejemki so povečali tveganje, ki so mu izpostavljene
               kreditne institucije. Tudi pri nas ta dejstva niso neznana. Naj se spomnimo samo tako
               imenovanega <q>"Kramarjevega zakona"</q> in njegove milijonske nagrade za vodenje NLB, za
               katero vsi vemo, kakšne rezultata poslovanja post festum seveda dosega. Mimogrede,
               zanimivo bi bilo izvedeti kakšen je epilog te konkretne nagrade, pa žal od
               predstavnikov Vlade še nismo dobili informacij, v kakšnem stanju je pravzaprav
               oziroma znotraj te sodne procedure je ta zgodba.</p>
               <p>Zanimivo, v takšnih in podobnih primerih je kljub vse splošnemu zgražanju in
               neodobravanju določene rešitve ali politike v Sloveniji nikoli ne najdemo volje za
               rešitve, ki bi takšne anomalije omejile. Vedno imamo pripravljene izgovore o kršenju
               Ustave, o neusklajenosti z evropsko ureditvijo in podobno. Potem, ko pa Evropska
               unija sprejme direktivo pa pomislekov o protiustavnosti kar naenkrat ni več. Po
               besedah predlagatelja direktiva predpisuje tudi povratno veljavo določb, saj je
               določila, da se pravila glede prejemkov nanašajo tudi na prejemke iz naslova pogodb,
               sklenjenih pred dejanskim datumom začetka izvajanja pravil v posamezni državi članici
               in priznane ali plačane po tem datumu ter na prejemke za storitve opravljene v letu
               2010, ki so sicer bili priznani, ne pa tudi plačani pred datumom dejanskega začetka
               izvajanja pravil v posamezni državi članici. Žal to verjetno ne zaobsega nagrad, ki
               so bile v naših bankah izplačane v preteklih letih. V Poslanski skupini Slovenske
               ljudske stranke bomo predlagani zakon podprli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.
                   Stališče Poslanske skupine DeSUS bo predstavil gospod Matjaž Zanoškar. 
               
            </p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala spoštovani predsedujoči, spoštovana državna sekretarka, kolegice in kolegi!</p>
               <p>Dovolite, da predstavim stališče poslanske skupine glede zakona oziroma predloga
               zakona o spremembah in dopolnitvah Zakona o bančništvu. S predlogom novele Zakona o
               bančništvu se v slovenski pravni red prenašajo določbe direktive Evropske unije o
               kapitalskih zahtevah, ki so nastale z namenom pozitivno vplivati na finančno
               stabilnost finančnih institucij, jo popraviti ter okrepiti. Gre za sklop sprememb, ki
               se nanašajo na obravnavo pretiranega in nepreudarnega tveganja v bančnem sektorju, ki
               so ga poleg drugega spodbujale tudi neustrezne prakse prejemkov. Zlasti previsoke
               nagrade so povzročile dolgoročno nestabilnost in celo propad posameznih institucij,
               kar je izrazito slabo vplivalo na družbo kot celoto. Zato tako imenovana tretja
               direktiva zavezuje banke in investicijska podjetja k stabilni politiki prejemkov na
               način, da zahteva odpravo nerazumnih plačnih spodbud, ki bi lahko povzročili izjemno
               tveganje ali šibile finančno institucijo. Politika prejemkov, ki ne bo skladna z
               novimi zahtevami pa bo seveda sankcionirala. Seveda se v poslanski skupini
               sprašujemo, ali res ta tretja direktiva ne določa ali morda ne vidimo, da bi določala
               zgornjo in spodnjo mejo višine teh nagrad. Pa kakorkoli že, v našem pravnem redu bomo
               te sile dosegli na način, ki je predviden s tem zakonom.</p>
               <p>V Poslanski skupini DeSUS jim seveda ne nasprotujemo in menimo, da se zahteve
               evropske direktive v zakonu ustrezno odražajo. Sicer pa bi morali določbe direktive v
               povezavi s prejemki na nacionalni ravni začeti izvajati s 1. januarjem letos. Ukrepi
               drugih sklopov iz direktive morajo biti na nacionalni ravni izvedeni do konca leta.
               Iz Bruslja smo dobili že dva opomina in počasi se izteka dvomesečni rok, v katerem
               bomo morali sporočiti ukrepe za izvajanje teh predpisov, sicer bi lahko sledila tožba
               na sodišču Evropske unije. Tudi z današnjo potrditvijo tega zakona se lahko temu
               izognemo. Pa na koncu koncev po mnenju poslanske skupine DeSUS se bo s sprejetjem
               tega zakona ne nazadnje prekinila neokusna praksa izplačil in prejemanje visokih in
               neupravičenih nagrad nekaterim direktorjem Slovenskih bank. Torej v Poslanski skupini
               DeSUS bomo zakon podprli. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Bogdan
               Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa za besedo, gospod podpredsednik. Člani, predstavnica ministrstva, kolegice
               in kolegi!</p>
               <p>Torej zakon o katerem govorimo in ga obravnavamo po skrajšanem postopku, torej o
               Zakonu o spremembah in dopolnitvah Zakona o bančništvu, naj bi sprejeli zaradi
               prenosa direktive 2010/76/EU. Rok za prenos v nacionalno zakonodajo za to direktivo,
               še enkrat pravim, rok za prenos v nacionalno zakonodajo je potekel pred sedmimi
               meseci in še nekaj dnevi. In če bi hoteli razmišljati in povezovati logično, zakaj
               sedem mesecev in še nekaj zamude, če pa seveda s tem zakonom preprečujemo kakšno
               stvar, ki ni čista, torej smo čakali sedem mesecev, da se je lahko še kaj zgodilo kar
               se zdaj, če bo zakon sprejet, ne sme. To je naš prvi pomislek.</p>
               <p>Drugi pomislek; je zelo jasno mnenje Zakonodajno-pravne službe, ki pravi, najprej
               opozarja, da morajo biti vsi podzakonski predpisi in drugi splošni akti v skladu s
               tretjim odstavkom 153. člena Ustave Republike Slovenije, torej v skladu z ustavo in
               zakonom in poudarjajo, da vsaka neskladnost med pravnimi normami pomeni razpoko v
               upravnem redu in zmanjšuje vrednost vseh norm. In ugotavlja pri konkretnem Zakonu o
               bančništvu ter opozarja Zakonodajno-pravna služba Državnega zbora, da so zakonska
               izhodišča za izdajo predpisa Banke Slovenije pomanjkljiva in zato ne bodo omogočala
               izdaje predpisa, ki bi lahko bil skladen z zakonom. Logično sklepanje po takšni
               navedbi je, da ali sprejemamo protiustaven zakon, če pa ne, pa zagotovo sprejemamo
               zakon, ki je v neskladju s pravnim redom Republike Slovenije.</p>
               <p>In tretja vsebina pri tem zakonu, na katero v Slovenski nacionalni stranki jasno
               opozarjamo je ponovno pojavljanje nekih oblik retroaktivnosti. V tem primeru se
               srečujemo celo z besedno formulacijo, da 11. člen zakona predstavlja neke vrste
               nepravo retroaktivnost. Kaj retroaktivnost pomeni v načelu vemo, ni je pri zakonih.
               Ni je. Zakoni za nazaj načeloma, v zares izjemnih primerih ne veljajo. Ob tem, da smo
               s prenosom direktive zamudili, ob tem, da obstaja dvom po opozorilih zakonodajne
               službe, da je zakon v najboljšem primeru neskladen s pravnim redom Republike
               Slovenije in ob ponovnih nekih nepravih retroaktivnostih, ki se pojavljajo v tem
               zakonu, v Slovenski nacionalni stranki ne bomo tega zakona podprli in se bomo pri
               glasovanju odločili vsak po svoji vesti, ali bomo nasprotovali ali pa se bomo pri
               glasovanju vzdržali. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Ljubo Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovani.</p>
               <p>V Poslanskem klubu LDS bomo podprli predlog novele Zakona o bančništvu, saj določa,
               da morajo banke vzpostaviti ustrezno politiko nagrajevanja uprav ter s tem zagotoviti
               učinkovito obvladovanje tveganj za bančni sistem. Če kaj, nas je zagotovo finančna
               kriza naučila, da nebrzdani prejemki odgovornih poslovodnih in nadzornih oseb v
               finančnih inštitucijah lahko vodijo v sistemska tveganja oziroma vsaj v veliki meri
               prispevajo k povečevanju tveganj, čemur smo bili priča predvsem v velikih finančnih
               institucijah in investicijskih bankah v ZDA, pa tudi drugod po svetu. Namreč, če se
               uprave naprezajo za kratkoročnimi dobički in plasirajo sredstva v zelo tvegane oblike
               naložb, lahko zaidejo v spiralo sesutja finančnega sistema, ki se je začel v
               Združenih državah Amerike, nadaljeval v Evropi in imel negativne učinke na vsa
               razvitejša gospodarstva.</p>
               <p>S tem predlogom zakona se uzakonja evropska direktiva, ki predstavlja reakcijo
               Evropske unije na pretekla dogajanja na finančnih trgih. Direktiva in neposredno
               zakon določata, da mora biti politika prejemkov vključena v obvladovanje tveganja
               kreditne institucije. Kot navaja tudi vlada, lahko slabo zasnovane politike prejemkov
               do nepredvidenih razsežnosti povečujejo tveganje, ki je le stežka obvladljivo in
               sploh ni obvladljivo.</p>
               <p>V Poslanskem klubu LDS se zavedamo, da do te finančne krize ni pripeljala samo
               nebrzdana želja po dobičkih in zaslužkih uprav, vendar moramo priznati, da je tudi
               nenadzorovano vlaganje v tvegane posle v veliki meri pripeljalo v to finančno
               katastrofo.</p>
               <p>Tudi v Sloveniji imamo podobno izkušnjo, ki sicer ni povsem primerljiva, je pa
               nazorna. Namreč, banke so v času velike konjunkture vlagale sredstva v projekte, ki
               so se predvsem v kriznih časih izkazali za neupravičene in nedobičkonosne. K temu je
               v veliki meri pripeljalo najprej napačno pričakovanje neustavljive rasti, ki jo je
               spremljal velikanski dostop do finančnih virov na svetovnih trgih ter posledično tudi
               neodgovorne uprave, ki so plasirale ta sredstva. Kljub poskusom obvladovanja tveganj,
               kot je ta, pa v Poslanskem klubu LDS opozarjamo, da se v velikih svetovnih finančnih
               centrih tovrstno delovanje nadaljuje in je vprašanje, ali bo učinkovito, če bo samo
               Evropa odgovorila na to vprašanje. In še nadalje ali bo sploh Evropa učinkovita v tem
               in še nadalje ali bomo učinkoviti tukaj v Sloveniji? Kakorkoli s to novelo želimo
               urediti predvsem področje, da bi se vodilne v kreditnih ustanovah, zaradi
               kratkoročnih koristi, ki jih imajo od dobičkov omejilo na področju prejemkov, ter
               tako zmanjšalo sistemska tveganja, ki jih s svojimi ravnanji vnašajo v delovanje
               trga. S tem zakonom se bo poskušalo uvesti zanesljiv in pravičen sistem podeljevanja
               prejemkov, ki je skladen z učinkovitim obvladovanjem tveganja.</p>
               <p>Konkretne rešitve, ki jih prinaša zakon so, da se vpeljuje pravila, da mora banka pri
               vzpostavljanju trdnega in zanesljivega sistema upravljanja voditi tudi politiko in
               prakso prejemkov ter nagrajevanja, ki omogočata in spodbujata ustrezno in učinkovito
               upravljanje tveganja. Nadalje se določa, da mora nadzorni svet banke imenovati
               komisijo za prejemke, če je banka pomembna za bančni sistem Republike Slovenije.
               Končno pa se določa, da se banka zavezuje k razkritju informacij glede politike in
               prakse prejemkov in nagrajevanja ter da se Banko Slovenije pooblašča, da predpiše
               podrobnejša pravila glede politik in praks nagrajevanja.</p>
               <p>V Poslanskem klubu Liberalne demokracije smo prepričani, da je ta zakon delček
               mozaikov bodočega preurejanja finančnega trga, ki mora v prihodnosti postati bolj
               stabilen in predvidljiv, predvsem pa obvladljiv, zato bomo zakon, kot rečeno tudi
               podprli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili Trofenik.
            </p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo in lep pozdrav vsem prisotnim.</p>
               <p>S Predlogom zakona o spremembah in dopolnitvah Zakona o bančništvu se v naš pravni
               red z zamudo prinaša del direktive 2010/76 Evropskega parlamenta, o spremembah
               direktiv 2006/48 in 2006/49 v zvezi s kapitalskimi zahtevami za trgovalno knjigo in
               za dodatna listinjenja ter v zvezi s politiko in prakso nagrajevanja v kreditnih
               inštitucijah. Cilj predlaganih zakonskih sprememb na področju nagrajevanja v bančnih
               inštitucijah, ki bi jih mimogrede morali posvojiti že s 1. 1. 2011 je odprava šibkih
               točk na tem področju, ki so bile razkrite v finančni krizi, ko je bilo ugotovljeno,
               da višine nagrad niso bile vezane na uspešno poslovanje kreditnih inštitucij, ampak
               je sistem nagrajevanja celo stimuliral izjemna tveganja in s tem ogrožal finančne
               inštitucije tudi v Sloveniji.</p>
               <p>Direktiva 2010/76, kateri sledijo predlagane zakonske spremembe predpisuje posebno
               obliko povratnosti, pravila glede prejemov iz naslova pogodb se nanašajo tudi na že
               sklenjene pogodbe za leto 2010 oziroma pred uveljavitvijo teh pravil v posamezni
               državi članici, ki so bili priznani ali plačani ter za prejemke, za storitve, ki so
               bili priznani, ne pa tudi plačani. Zanimivo, da podobno povratnost pri tako zvanem
               Kramerjevem zakonu je spodbudila del takratne politike in del slovenske pravne
               stroke, cel kup pomislekov o skladnosti z Ustavo, sprejemanje omenjene direktive v
               tem trenutku pa ne vzbuja podobnih pomislekov. V skladu s predlaganimi zakonskimi
               spremembami se nadzorni svet banke, ki je po odločitvi Banke Slovenije pomembna za
               bančni sistem Slovenije, zavezuje za določitev politike prejemkov v banki za
               imenovanje komisij za prejemke in nadzor nad izvajanjem te politike. Banki Slovenije
               pa nalaga, da predpiše podrobnejša pravila glede politike nagrajevanja v finančnih
               inštitucijah, glede nalog komisiji za prejemke, ki jih morajo imenovati nadzorni
               sveti bank. Banki Slovenije se nalaga tudi zavarovanje sistemov prejemkov v finančnih
               inštitucijah in zbiranje za to potrebnih informacij ter njihovo posredovanje Odboru
               evropskih bančnih nadzornikov. Ker predlagane zakonske spremembe podrejajo sistem
               politike prejemkov v finančnih inštitucijah, funkciji učinkovitega obvladovanja
               tveganj, bomo v naši poslanski skupini predlagani zakon podprli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanske skupine Socialnih demokratov bo predstavila gospa Renata
               Brunskole.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Hvala lepa spoštovani predsedujoči, spoštovana gospa državna sekretarka, kolegice in
               kolegi.</p>
               <p>S predlogom zakona se v slovenski pravni red prenaša direktiva v zvezi s kapitalskimi
               zahtevami za trgovalno knjigo in za dodatna listinjenja ter v zvezi z nadzorniškim
               pregledom politik prejemkov. Glavne spremembe v nacionalni zakonodaji se nanašajo na
               politiko in prakso nagrajevanja v kreditnih inštitucijah, kar bo prispevalo k
               ustreznejšemu in učinkovitejšemu upravljanju tveganja. V finančni krizi so se namreč
               pokazale šibke točke finančnega sistema, zlasti pravil, ki urejajo poslovanje
               kreditnih institucij in politiko nagrajevanja oziroma prejemkov slednjih. Dogajalo se
               je, da višine nagrad nikakor niso sledile uspešnosti poslovanja posamezne kreditne
               institucije in prejemki so povečali tveganja, ki so mu izpostavljene kreditne
               institucije. Upoštevajoč, da veljavni Zakon o bančništvu ne določa politike
               prejemkov, kakršno predpisuje omenjena direktiva, bo treba vanj vpeljati določbe o
               vzpostavitvi take politike in prakse nagrajevanja v teh institucijah, ki bosta
               omogočili ter spodbudili ustrezno in učinkovito upravljanje tveganja. Ker je za del
               direktive, ki se nanaša na politiko prejemkov, kot rok za prenos v nacionalno
               zakonodajo, določen datum 1. januar 2012, so v predlogu zakona zaradi kratkega roka
               prenaša le ta del direktive.</p>
               <p>Treba je poudariti, da je direktiva predpisala posebno obliko retroaktivnosti oziroma
               povratne veljave določb, saj je določila, da se pravila glede prejemkov nanašajo tudi
               na prejemke iz naslova pogodb sklenjenih pred dejanskim datumom začetka izvajanja
               pravil v posamezni državi članici in priznane ali plačane po tem datumu ter na
               prejemke za storitve opravljene v letu 2010, ki so bili sicer priznani, ne pa tudi
               plačani pred datumom dejanskega začetka izvajanja pravil v posamezni državi
               članici.</p>
               <p>Poslanska skupina Socialnih demokratov še posebej podpira spremembe zakona o
               dopolnitvah Zakona o bančništvu, ker se je dosedanja praksa izplačevanja prejemkov in
               nagrad uprav v bankah v državni lasti, predvsem med finančno krizo izkazalo, da lahko
               pretirano in nepreudarno prevzemanje tveganja v bančnem sistemu, ogrozi finančno
               trdnost finančnih institucij in povzroči sistemske težave držav.</p>
               <p>Med drugim so k takšnemu položaju prispevale neprimerne strukture prejemkov v
               nekaterih finančnih institucijah, zlasti previsoke nagrade v bančnem sektorju so
               povzročile, da je naprezanje za kratkoročnimi dobički vplivalo na dolgoročno
               nestabilnost. Seveda Poslanska skupina Socialnih demokratov meni, da je bil sistem
               nagrajevanja v državnih bankah napačen. Vsi se spomnimo velikokrat omenjenega, tudi
               tukaj v Državnem zboru, milijona evrov izplačanega gospodu Kramarju, ki pa smo ga s
               posebnim zakonom o prejemku poslovodstev na podlagi 90 % obdavčitve dejansko večinoma
               vzeli.</p>
               <p>Zaradi tega se s spremembo Zakona o bančništvu določa, da mora banka pri
               vzpostavljanju trdnega in zanesljivega sistema upravljanja, voditi tudi politiko in
               prakso prejemkov ter nagrajevanja, ki omogočata in spodbujata ustrezno in učinkovito
               opravljanje tveganja. Prav tako pa mora nadzorni svet banke imenovati komisijo za
               prejemke, če je banka pomembna za bančni sistem Republike Slovenije. Na podlagi tega
               zakona se banka zavezuje k razkritju informacij glede politike in prakse prejemkov in
               nagrajevanja, ki jih Banka Slovenije uporabi pri primerjavi sistemov nagrajevanja v
               bančnem sistemu.</p>
               <p>Seveda pa Zakon o bančništvu ne bo rešil težav, ki so nastale zaradi prevzemanja
               prevelikih tveganj s strani uprave bank, ki so jih nagradili nadzorni sveti. Naj
               spomnimo, da so bili le ti imenovani še v času vlade gospoda Janeza Janše. Vendar pa
               bo preprečil slabo prakso in nevarnosti, ki so se dogajale v preteklosti zaradi
               napačnega sistema nagrajevanj uprav bank. Torej Poslanska skupina Socialnih
               demokratov bo predlog zakona o bančništvu sprejela.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona niso bili vloženi amandmaji, zaključujem drugo
               obravnavo. O zakonu bomo odločali v skladu s časovnim potekom današnje seje po 29.
               točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O BANKI SLOVENIJE.</title>
               </p>
               <p>Predlog zakona je vložila Vlada. Besedo dajem gospe Mateji Vraničar, državni
               sekretarki za dopolnilno obrazložitev zakona.</p>
            </sp>
            <sp who="SDZ5:VraničarMateja">

               <speaker>MATEJA VRANIČAR:</speaker>

               <p>Predsedujoči, gospe in gospodje poslanci.</p>
               <p>Razlog za pripravo novele Zakona o Banki Slovenije je nujnost uskladitve tistih
               določb zakona, ki urejajo register finančnega premoženja z novelo Zakona o finančnih
               zavarovanjih, ki jo je Državni zbor sprejel na aprilski redni seji. Novela zakona o
               finančnih zavarovanjih namreč sledi Evropski direktivi 2009/44 in določa da ni
               dopustno, da dejstvo vpisa v register finančnega premoženja predstavlja predpostavko
               za veljavnost pogodbe o finančnem zavarovanju. Vpis v register finančnega premoženja
               po direktivi torej ne sme imeti konstitutivnega učinka. S tehničnimi spremembami 4.a
               poglavja Zakona o Banki Slovenije se torej odpravlja neskladje z Evropsko direktivo,
               obstoječi register finančnega premoženja pri Banki Slovenije pa bo ostal evidenca o
               vzpostavljenem zavarovanju. Samo zavarovanje bo nastalo izven registra, v skladu z
               določbami Zakona o finančnih zavarovanjih in drugo zakonodajo. Novela zakona je
               usklajena z Banko Slovenije, pozitivno mnenje pa je podala tudi Evropska centralna
               banka. Vlada predlaga Državnemu zboru, da predlog zakona podpre, tako v drugi, kot
               tudi v tretji obravnavi. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Predstavnika odbora za predstavitev stališča ni. Zato sledi
               predstavitev stališč poslanskih skupin.</p>
               <p>Besedo dajem gospodu Matjažu Zanoškarju, ki bo predstavil stališče Poslanske skupine
               DeSUS.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala, spoštovani predsedujoči. Spoštovana državna sekretarka, kolegice in
               kolegi.</p>
               <p>Stališče poslanske skupine glede Predloga zakona o spremembah in dopolnitvah Zakona o
               Banki Slovenije je sledeče. Narava predloga novele Zakona o Banki Slovenije je
               tehnične narave, sicer potrebna zaradi uskladitve z Zakonom o finančnih zavarovanjih.
               Tega smo uskladili z evropsko direktivo in ga potrdili v Državnem zboru že meseca
               aprila. Sprememba zakona v skladu z že sprejetim predpisom odpravlja konstitutivnost
               učinka vpisa v register oziroma registracije pogodbe o finančnem zavarovanju, s
               katero so zavarovane obveznosti do Banke Slovenije, Evropske centralne banke in
               nacionalnih centralnih bank za veljavnost finančnega zavarovanja.</p>
               <p>Novela pa poleg tega način vpisa finančnega premoženja v register prilagaja dejstvu,
               da je vse več poslov v zvezi s finančnimi zavarovanji opravljenih v elektronski
               obliki. Ker je v register finančnega premoženja možen vpis več vrst premoženja, se
               zakon tudi temu ustrezno prilagaja in spreminja. S tem zakonom pa bo po novem
               določeno, da mora biti dajalec finančnega zavarovanja v dobri veri glede premoženja,
               ki ga vpiše v register.</p>
               <p>Po mnenju Poslanske skupine DeSUS ni dileme v zvezi s predlagano novelo, zato jo bomo
               v celoti podprli. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Bogdan
               Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala za besedo, ponovno. Kolegice in kolegi.</p>
               <p>V Slovenski nacionalni stranki ocenjujemo, da na prvi pogled res da izgleda, da gre
               za manj zahtevno spremembo in manj zahtevne uskladitve zakona z drugimi zakoni.
               Mogoče naj bi bilo to res, pa vendarle smo prepričani v Slovenski nacionalni stranki,
               da je sprememba vsebinsko pomembna.</p>
               <p>Prvič. S tem zakonom uresničujemo odpravo razlik v pravnih ureditvah Republike
               Slovenije v primerjavi z drugimi članicami Evropske unije. Drugič, register bo
               predstavljal le še evidenco o vzpostavljenih zavarovanjih. Tretjič, uvajamo načelo
               sorazmernosti, ki je nujno potrebno za omogočanje čezmejne uporabe bančnih posojil
               kot zavarovanja. In četrtič, uvajamo načelo dobre vere in načelo varstva prejemkov
               finančnega premoženja. V Slovenski nacionalni stranki bomo zakon podprli in naj na
               koncu še dodam, da bi si večkrat želeli tako jasnih predlogov tudi takrat, ko ne gre
               za skrajšan ali nujni postopek. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Ljubo Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik.</p>
               <p>Potreba za sprejetje novele Zakona o Banki Slovenije izhaja iz noveliranega Zakona o
               finančnih zavarovanjih, ki je v zakonodajo prenesel določbe evropske direktive, ki je
               uokvirila enoten pravni red za čezmejno uporabo finančnega zavarovanja in na ta način
               odpravila večino formalnih pogojev, ki tradicionalno veljajo za dogovore o
               zavarovanju. Med te sodi tudi določba, da je registracija finančnega zavarovanja
               pogoj za veljavnost le tega.</p>
               <p>Zato je danes pred nami novela zakona, ki določa, da registracija pogodbe o finančnem
               zavarovanju, s katero so zavarovane obveznosti do Banke Slovenije, Evropske centralne
               banke ali nacionalnih centralnih bank držav članic evropskega sistema centralnih
               bank, ni pogoj za njeno veljavnost.</p>
               <p>Konkretno zakon tako določa, da vpis finančnega zavarovanja v register finančnega
               premoženja, ki se vodi v skladu z določbami Zakona o Banki Slovenije, ni več pogoj za
               veljavnost pogodbe o finančnem zavarovanju, pri čemer se sam način vpisa finančnega
               premoženja v register prilagaja sodobnemu poslovanju, kjer je vse več poslov v zvezi
               s finančnimi zavarovanji opravljenih v elektronski obliki. Med drugim se tudi določa,
               da finančni instrumenti niso edina vrsta zavarovanj, ki se lahko vpiše v register ter
               da mora biti dajalec finančnega zavarovanja v dobri veri glede premoženja, ki ga
               vpiše v register.</p>
               <p>Ker smo v Poslanskem klubu LDS podprli pred časom sprejeto novelo Zakona o finančnih
               zavarovanjih, napovedujemo podporo tudi temu zakonu. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili Trofenik.
            </p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo.</p>
               <p>Predlog zakona o spremembah in dopolnitvah Zakona o Banki Slovenije usklajuje
               veljavni Zakon o Banki Slovenije z Zakonom o finančnih zavarovanjih oziroma njegovo
               zadnjo spremembo sprejeto v letošnjem letu, s katero smo v naš pravni red prenesli
               direktivo 2009/44 Evropskega parlamenta in Sveta iz maja 2009. Z omenjeno direktivo
               je bil ustvarjen enotni pravni red v okviru EU za čezmejno uporabo finančnega
               zavarovanja. S predloženimi spremembami veljavnega Zakona o Banki Slovenije
               odpravljamo obveznost registracije pogodbe o finančnem zavarovanju za njeno
               veljavnost, saj je dosedanja ureditev ogrožala čezmejno veljavnost pogodb o finančnem
               zavarovanju. Predlog zakona bomo v naši poslanski skupini podprli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila gospa poslanka Renata
               Brunskole.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Še enkrat lepo pozdravljeni!</p>
               <p>Razlog za sprejetje Predloga zakona o spremembah in dopolnitvah Zakona o Banki
               Slovenije, predstavlja potreba po uskladitvi določb Zakona o Banki Slovenije, ki
               urejajo register finančnega premoženja z Zakonom o finančnih zavarovanjih. Na podlagi
               predloga sprememb Zakona o Banki Slovenije se bo določilo, da registracija pogodbe o
               finančnem zavarovanju, s katero so zavarovane obveznosti do Banke Slovenije, Evropske
               centralne banke ali nacionalnih centralnih bank držav članic evropskega sistema
               centralnih bank ni pogoj za njeno veljavnost. S predlogom sprememb Zakona o Banki
               Slovenije želimo slediti načelu pravne varnosti, ki se uresničuje z odpravo razlik v
               pravnih ureditvah Republike Slovenije v primerjavi s pravnimi ureditvami v državah
               članicah Evropske unije. Zakon tudi sledi načelu nekonstitutivnosti vpisa finančnega
               zavarovanja v register, načelu sorazmernosti, načelu dobre vere in načelu varstva
               prejemnikov finančnega premoženja. Poglavitne rešitve zakona pa se nanašajo na opis
               finančnega zavarovanja v register finančnega premoženja, ki se vodi v skladu z
               določbami Zakona o Banki Slovenije, ni več pogoj za veljavnost pogodbe o finančnem
               zavarovanju. Način vpisa finančnega premoženja v register, se prilagaja dejstvu, da
               je vse več poslov v zvezi s finančnimi zavarovanji opravljenih v elektronski obliki.
               Zakon o Banki Slovenije se prilagaja dejstvu, da finančni instrumenti niso edina
               vrsta zavarovanj, ki se lahko vpišejo v register. Prav tako pa določa, da mora biti
               dajalec finančnih zavarovanj v dobri veri glede premoženja, ki ga vpiše v register.
               Prav tako pa je treba omeniti, da v svojem mnenju Evropska centralna banka pozdravlja
               namero predloga tega zakona, da odpravi formalni pogoj za vzpostavitev pravice
               zavarovanja na finančnem premoženju, ki se lahko uporablja za zavarovanje obveznosti
               do upoštevanih centralnih bank. Pričakuje pa se, da bo določba predloga zakona po
               kateri Banka Slovenije posreduje drugim potencialnim uporabnikom zavarovanja
               informacijo o pravicah zavarovanja vzpostavljenih v korist upoštevanih centralnih
               bank ter sprejema informacijo o pravicah zavarovanja, vzpostavljenih na finančnem
               premoženju vpisanem v register, zagotavljala večjo pravno varnost pri uporabi tega
               finančnega premoženja za namene zavarovanja. Zaradi vsega navedenega bo Poslanska
               skupina Socialnih demokratov podprla predlog sprememb in dopolnitev Zakona o Banki
               Slovenije. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanske skupine Slovenske demokratske stranke bo predstavil mag. Andrej
               Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Torej spoštovana državna sekretarka, spoštovane kolegice in kolegi!</p>
               <p>Vidim, da so moji predhodniki prebrali vse iz obrazložitve tega zakona in sam seveda
               tega ne bom bral, ker gre za izredno tehnični predpis, usklajevanje z našim in
               evropskim pravnim redom in ne nazadnje prinaša določene spremembe, tudi koristi in ga
               bo poslanska skupina podprla. Bi pa opozoril, da imamo danes poleg tega zakona, enega
               smo že imeli, Zakon o bančništvu in bomo imeli še Zakon o davku od dohodkov pravnih
               oseb in Zakon o davku na bilančno vsoto bank, ki so iz tega tako imenovanega
               finančnega paketa, in ki pravzaprav so bolj ali manj malenkosti, kaplja v morje na
               tem finančnem področju, kar bi Slovenija pravzaprav danes ob še vedno kreditnem krču,
               ob številnih problemih podjetja in ne nazadnje tudi bank pričakovali v tem
               parlamentu. Pričakovali bi konkretne in močne ukrepe za sanacijo bančnega sistema, za
               sanacijo ne nazadnje tudi nezavidljivega finančnega - javnofinančnega stanja in še
               več, pričakovali bi predvsem ukrepe za hitrejšo gospodarsko aktivnost in rast.
               Namesto tega dobivamo tehnične papirje, ki koristijo verjetno neki eliti nekje in
               imajo bore malo opraviti s problemi nakopičenimi problemi v tej državi. Torej naj
               izkoristim to priložnost ob tem zakonu in pozovem še enkrat Vlado, državno
               sekretarko, ukvarjajte se pravzaprav in prosim vas, s problemi, ki tarejo danes
               Slovenijo in lahko seveda ob tem zraven spustite tudi kak takšen tehnični predpis, ki
               je škoda, da se je znašel v parlamentu, ampak žal se zaradi formalnih razlogov mora.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ne bom vas opozarjal, da ste zlorabil vlogo stališča poslanske skupine, ker to sami
               veste.</p>
               <p>Končali smo s predstavitvijo stališč poslanskih skupin in ker k predlogu zakona niso
               bili vloženi amandmaji, zaključujem razpravo o zakonu. Glasovanje bomo opravili v
               skladu s časovnim potekom seje zbora danes, po prekinjeni 29. točki dnevnega
               reda.</p>
               <p>Prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O DAVKU OD DOHODKA PRAVNIH OSEB.</title>
               </p>
               <p>Predlog je Državnemu zboru predložila Vlada. Besedo dajem gospe državni sekretarki
               Mateji Vraničar.</p>
            </sp>
            <sp who="SDZ5:VraničarMateja">

               <speaker>MATEJA VRANIČAR:</speaker>

               <p>Spoštovani gospod podpredsednik, gospe in gospodje poslanci!</p>
               <p>Zakon o dopolnitvi zakona o davku od dohodka pravnih oseb se nanaša na oprostitev od
               izračuna odtegnitve in plačila davčnega odtegljaja od dohodkov, ki imajo vir v
               Sloveniji. Za obe rešitvi, ki jih vsebuje predlog zakona lahko rečemo, da gre za
               podporo davčne politike ukrepom, ki so že določeni z drugo zakonodajo.</p>
               <p>Predlog zakona določa, da se ne plača davka na viru od obresti, ki jih plača država
               na sredstva posojilojemalca, državnih vrednostnih papirjev, ki jih ta posojilojemalec
               zagotovi za pokritje v poslu posojanja lastnih, torej državnih dolžniških vrednostnih
               papirjev, ter da se ne plača davek na viru pri plačilih, ki bodo morebiti izplačana v
               okviru začasnega mehanizma zagotavljanja finančne stabilnosti v evroobmočju.</p>
               <p>Cilj predloga zakona je z davčnim ukrepom podpreti oziroma olajšati izvajanje poslov
               posojanja lastnih dolžniških vrednostnih papirjev, ki jih izvede država zaradi
               zagotavljanja finančnih virov in določiti nedvoumno davčno ureditev v zvezi z
               zagotavljanjem finančne stabilnosti na območju evra. Natančneje povedano, bodo v
               skladu s prvo rešitvijo iz obdavčitve na viru izvzeta plačila, ki jih v skladu s 83.
               členom Zakona o javnih financah plača Republika Slovenija. Gre za plačila obresti
               posojilojemalcu za sredstva, ki jih ta zagotovi za pokritje v poslu posojanja
               državnih dolžniških vrednostnih papirjev. V skladu z drugo rešitvijo bodo, kot sem že
               uvodoma omenila, od davčnega odtegljaja izvzeta morebitna plačila iz naslova poroštva
               Republike Slovenije, ki temeljijo na Zakonu o poroštvu Republike Slovenije za
               zagotavljanje finančne stabilnosti v evroobmočju. Sklepno lahko povzamem, da predlog
               zakona določa dve enostavnejši dopolnitvi zakona, ki ne bosta imeli bistvenih
               finančnih posledic. Vlada predlaga Državnemu zboru, da predlog zakona podpre. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev stališč odbora dajem besedo podpredsedniku gospodu Radu
               Likarju.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala lepa, gospod podpredsednik. Spoštovana državna sekretarka, spoštovani
               kolegi.</p>
               <p>Odbor je predlog zakona obravnaval na 29. seji, 28. 6. 2011. Posredovano mu je bilo
               mnenje Zakonodajno-pravne službe, ki je podala pripombe k določbam 1. in 2. člena
               predloga zakona ter k naslovu. Pripombe k določbam obeh členov so upoštevane v
               vloženih amandmajih. K predloženemu zakonu so poslanske skupine Socialnih demokratov,
               Zares in Poslanskega kluba Liberalne demokracije Slovenije vložile amandmaja k 1. in
               2. členu. Odbor o vsebini predlaganih rešitev ni razpravljal. V okviru dodatne
               obrazložitve mnenja Zakonodajno-pravne službe je njena predstavnica poudarila, da
               vložena amandmaja treh poslanskih skupin upoštevata pripombe službe, naslov
               predloženega zakona pa bo služba redigirala v končni redakciji besedila za objavo v
               Uradnem listu, ker gre le za dopolnitev veljavne ureditve, in ne tudi za njeno
               spremembo.</p>
               <p>V skladu s 130. členom Poslovnika Državnega zbora se je opredelil do vloženih
               amandmajev poslanskih skupin Socialnih demokratov, Zares in Poslanskega kluba
               Liberalne demokracije Slovenije k 1. in 2. členu in ju sprejel.</p>
               <p>Odbor je glasoval o členih predloga zakona in jih sprejel. Sprejeta amandmaja sta
               vključena v dopolnjen predlog zakona, ki je sestavni del poročila odbora. Hvala.</p>
            </sp>
            <sp who="SDZ5:PotrčMiran">

               <speaker>PODPREDEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. 
                   Besedo ima gospod Matjaž Zanoškar v imenu Poslanske skupine DeSUS. 
               
            </p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala za besedo.</p>
               <p>Mnenje poslanske skupine glede Predloga zakona o spremembah in dopolnitvah Zakona o
               davku od dohodkov pravnih oseb je sledeče.</p>
               <p>V Poslanski skupini DeSUS bomo podprli predlog zakona o spremembi in dopolnitvi
               Zakona o davku od dohodkov pravnih oseb. Gre za relativno kratek zakon, ki rešuje
               problem, povezan s plačilom davčnega odtegljaja v primeru izplačila določenih
               dohodkov, kjer po mnenju ministrstva davčni odtegljaj ne bi bil primeren.</p>
               <p>V prvem primeru gre za plačila, do katerih pride v primeru posojanja lastnih
               dolžniških vrednostnih papirjev v skladu z Zakonom o financah. To je plačilo, ki ga
               mora izplačati Republika Slovenija kot nadomestilo za polog, ki ga oseba, ki si
               izposodi slovenske dolžniško-vrednostne papirje, mora položiti ob izposoji. Uporaba
               splošnega mehanizma davčnega odtegljaja v tem primeru ni ustrezna.</p>
               <p>Drugi primer pa se nanaša na morebitna plačila iz naslova poroštva Republike
               Slovenije v okviru evropskega mehanizma za finančno stabilnost, torej Evropskega
               sklada za finančno stabilizacijo. Če bi morala na podlagi poroštvene pogodbe
               Republika Slovenija poravnati določeno obveznost Evropskemu skladu za finančno
               stabilizacijo, bi morala po splošnih pravilih odtegniti davčni odtegljaj, vendar tudi
               v tem primeru predlagatelj zakona meni, da to ne bi bila ustrezna in primerna rešitev
               in predlaga oprostitev plačila davčnega odtegljaja.</p>
               <p>Ker po naši oceni ne gre za sporen predlog zakona, ki obenem ne prinaša bistvenih
               finančnih posledic, bomo, kot rečeno, v Poslanski skupini DeSUS ta predlog zakona
               podprli. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Bogdan Barovič bo predstavil stališče Poslanske skupine Slovenske nacionalne
               stranke.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Kolegice in kolegi!</p>
               <p>Ker smo že verjetno vsi utrujeni, malce hudomušnosti ali pa satire tudi ne škodi. V
               zvezi s tem Zakonom o davku od dohodkov pravnih oseb ugotavljamo, da se je v tej
               državi nekaj resnično spremenilo. Mogoče je stanje, ki se dogaja v koaliciji, razpad
               in tako naprej, malce pripomogel. Namreč, če se spomnite še mesec, dva, tri, štiri
               nazaj smo sprejemali zakone po nujnem postopku, ker naj bi bil ali pa, ker je bil
               ogrožen obstoj države, naravne katastrofe in ne vem kaj še vse bi se lahko zgodilo.
               No, na tej seji pa lepo gredo zadeve gladko skozi, obravnavamo jih po skrajšanem
               postopku, ugotavljamo, da gre le za manj zahtevne spremembe in dopolnitve. Za nas je
               to vsekakor napredek, ker lahko bi tudi takšne vsebine spremenili v nujne
               postopke.</p>
               <p>Kakorkoli že, Vlada je v predlogu zapisala, da je cilj zakona z davčnim ukrepom
               podpreti oziroma olajšati izvajanje poslov posojanja lastnih dolžniških vrednostnih
               papirjev, ki jih izvede država. <q>"Zaradi zagotavljanja finančnih virov in,"</q> to je pa
               zdaj tisto, na kar bi se reda obesil samo za trenutek, <q>"določiti nedvoumno davčno
               ureditev v zvezi z zagotavljanjem finančne stabilnosti v območju evra..."</q> in tako
               naprej. Kdor to natančno prebere in skuša ugotoviti, da je to cilj zakona, potem je
               seveda malce čudno in se vpraša, ali pomeni <q>"nedvoumno določiti davčno ureditev"</q>,
               torej zdaj s tem zakonom, da do sedaj davčna ureditev ni bila nedvoumno urejena, da
               je bila dvoumna, da je bila slaba, da je bila nedodelana. Kakorkoli že, če je to
               treba zapisati v ta zakon tako, potem naj bo.</p>
               <p>In še ena stvar je, kjer Vlada pravi: <q>"Slovenski izdajatelji so zaradi majhnosti trga
               in večje vezanosti na izdajo dolžniških vrednostnih papirjev izven Slovenije bili
               bolj podvrženi porazdelitvi davčnega bremena na način, da se davek z uporabo gross-up
               klavzule prevali na izdajatelja, kar podraži izdaje."</q> No, tudi tu bi se človek lahko
               vprašal, da verjetno ni bilo treba tri leta ugotavljati in potem ugotoviti, da je
               slovenski trg majhen, da so posledice, kakršne so, in da je zato treba spreminjati
               zakon. Upam, da je to dejansko zaradi nedvoumnosti in jasnosti zakonodaje in da niso
               takšne dikcije ter vsebinske spremembe, ki nastanejo v zvezi z njimi, nastale zgolj
               zaradi takšnih ali drugačnih razlogov ali pa mogoče zaradi kakšnih <q>"različnih
               direktiv tujih ali pa domačih svetovalcev ali pa lobistov"</q>.</p>
               <p>Dvomov se lahko porodi mnogo, kajti maloprej smo slišali, pomembni so, seveda, vsak
               zakon je pomemben. Koliko je tak zakon pomemben, je stvar presoje. Mi bomo zato ta
               zakon podprli, v upanju in želji, da je dejansko pomemben in da bo pripomogel k
               nadaljnjemu, boljšemu in nemotenemu delu, seveda ob vseh dvomih, ki sem jih
               izpostavil in ki so za razmislek tudi kolegom in kolegicam, ki se vsebini posvečajo
               nekoliko bolj. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Ljubo Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Spoštovani.</p>
               <p>Predlog novele Zakona o davku od dohodkov pravnih oseb uvaja dve novi oprostitvi od
               izračuna odtegnitve in plačila davčnega odtegljaja. Prva oprostitev se nanaša na
               obdavčitev poslov, ki smo jih omogočili z nedavno spremembo Zakona o javnih financah,
               kjer smo določili, da država lahko intervenira na sekundarnem trgu lastniških
               dolžniških papirjev s kupovanjem, prodajanjem in posojanjem lastniških dolžniških
               vrednostnih papirjev. Kot smo takrat utemeljevali je tako posedovanje na sekundarnem
               trgu potrebno za izboljšanje likvidnosti in učinkovitosti tega trga. Po veljavni
               zakonodaji bi za tovrstne posle, kjer Republika Slovenija posoja vrednostne papirje,
               morala država plačati davek, kar pa predstavlja administrativno oviro, saj bi šlo za
               prelivanje denarja iz enega računa na drug račun.</p>
               <p>V Poslanskem klubu LDS ocenjujemo, da so zaradi slabe likvidnosti na sekundarnem trgu
               intervencije države v teh časih dobrodošle. In, ker si ne želimo, da bi še dodatno
               oteževali izpeljavo tovrstnih poslov menimo, da je predlagana rešitev oprostitev
               plačila davka primerna. Ne nazadnje te intervencije na sekundarnem trgu vplivajo tudi
               na določanje cen vrednostnih papirjev Republike Slovenije na sekundarnem trgu, ki so
               referenca za določanje cen pri novih zadolžitvah Republike Slovenije na trgu in tudi
               referenca za oblikovanje obrestnih mer za druge finančne institucije Republike
               Slovenije, ki se zadolžujejo na tujih trgih. Kljub našemu jasnemu stališču, da je
               treba zadolževanje umiriti in močno zmanjšati pa so realni okvirji takšni, da v
               naslednjih letih brez zadolževanja ne bo šlo. Zato moramo tudi s takimi
               intervencijami izboljšati pozicijo Slovenije na teh trgih.</p>
               <p>Druga oprostitev plačila davka od dohodka pravnih oseb pa se nanaša na izvzetje
               davčnega odtegljaja pri morebitnih plačilih iz naslova poroštva Republike Slovenije,
               ki temeljijo na Zakonu o poroštvu Republike Slovenije za zagotavljanje finančne
               stabilnosti v evroobmočju v okviru začasnega mehanizma za finančno stabilnost. Kot
               določa zakon Republika Slovenija daje nepreklicno in brezpogojno poroštvo za določene
               obveznosti navedene družbe, med drugim za vse najete kredite izdane dolžniške
               vrednostne papirje in druge sklenjene posle v okviru programa financiranja za namen
               dajanja posojil državam članicam evroobmočja v finančnih težavah. Ker bi v primeru
               unovčenja poroštva lahko prišlo do položaja, da bi morala Republika Slovenija plačati
               davek ocenjujemo, da je primerno, da se tega plačila oprosti. Tudi pogodba o
               evropskem stabilizacijskem mehanizmu, ki bo nadomestila začasni mehanizem se
               predvideva, da se bo tovrstne transakcije izvzelo iz neposrednega obdavčevanja. Ker v
               poslanskem klubu ocenjujemo, da zakon prinaša ustrezne rešitve, ga bomo tudi podprli.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili Trofenik.
            </p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo.</p>
               <p>Predložene spremembe in dopolnitve Zakona o davku od dohodka pravnih oseb so potrebne
               v izogib plačilu davka, ki bi ga morala plačati Republika Slovenija iz dveh naslovov.
               Prvič, zaradi posojanja lastnih, to je državnih in dolžniških vrednostnih papirjev in
               drugič zaradi eventualnega unovčenja poroštva po Zakonu o poroštvu Republike
               Slovenije z zagotavljanjem finančne stabilnosti v evroobmočju. Posoja lastnih
               dolžniških vrednostnih papirjev predstavlja posojo dogovorjene obveznice za določeno
               pokritje in pomeni začasni prenos obveznic od imetnika obveznic na začasnega
               koristnika, ki mora zato zagotoviti za določeno tržno vrednost izposojene obveznice
               določeno pokritje ter za čas koriščenja obveznice plačati dogovorjeno provizijo. Pri
               omenjenem poslu dejansko ne gre za prodajo in ponovni nakup obveznice. Inštrument
               posojanja lastnih dolžniških vrednostnih papirjev je namenjen za posredovanje na trgu
               državnih vrednostnih papirjev z namenom zagotavljanja ukrepov za nemoteno delovanje
               in likvidnostni trg s strani Republike Slovenije.</p>
               <p>Glede na veljavno zakonodajo pa bi bilo treba ob opisani posoji obračunati in plačati
               15 % davek. Drugi razlog za predlagano spremembo zakona pa je lansko leto sprejeti
               Zakon o poroštvu Republike Slovenije za zagotavljanje finančne stabilnosti v
               evroobmočju, s katerim Republika Slovenija daje poroštva delniški družbi,
               ustanovljeni za zagotavljanje finančne stabilnosti. V skladu z omenjenim zakonom bi v
               primeru unovčitve poroštva oziroma ob plačilu zapadle obveznosti delniške družbe s
               strani Republike Slovenije bilo potrebno tudi plačilo davka.</p>
               <p>Ker predlagane spremembe zakona urejajo izvzetje od davčne obveznosti v obeh
               navedenih primerih, bomo predloženi zakon podprli, čeprav se postavlja vprašanje, da
               bi zaradi učinkovitosti dela, tako v Državnem zboru, bilo vredno razmisliti, da bi
               take zakone sprejemali vzporedno s prej omenjenimi zakoni. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Bogdan Čepič.
            </p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Spoštovana državna sekretarka, kolegice in
               kolegi!</p>
               <p>Poslanska skupina Socialnih demokratov bo podprla Predlog zakona o spremembah in
               dopolnitvah Zakona o davku od dohodka pravnih oseb. S predlogom sprememb predlagatelj
               želi izvesti davčni ukrep, ki je za nekoga mogoče res nepotreben, a za sistem
               pomemben, saj bo podpiral oziroma olajšal izvajanje poslov posojanja lastnih
               dolžniških vrednostnih papirjev, ki jih izvede država zaradi zagotavljanja finančnih
               virov. Z zakonom se prav tako želi določiti nedvoumno davčno ureditev v zvezi z
               zagotavljanjem finančne stabilnosti v območju evra oziroma zagotoviti tudi začasni
               mehanizem zagotavljanja finančnih stabilnosti ureditev, ki je predlagana v okviru
               priprave predloga sporazuma za stalni mehanizem zagotavljanja finančne
               stabilnosti.</p>
               <p>Poleg zakona določa dve poglavitni rešitvi. Ena se nanaša na oprostitev od izračuna
               odtegnitve in plačila davčnega odtegljaja. V skladu s prvo rešitvijo bodo iz
               obdavčitve na viru izvzeta plačila, ki v skladu s 83. členom Zakona o javnih financah
               plača Slovenija. Gre za plačila obresti posojilojemalcev na sredstva, ki jih
               posojilojemalec zagotovi kot pokritje v poslu posojanja lastnih dolžniških
               vrednostnih papirjev. In druga poglavitna rešitev predloga zakona se nanaša na
               izvzetje od davčnega odtegljaja pri morebitnih plačilih iz naslova poroštva Republike
               Slovenije, ki temeljijo na Zakonu o poroštvu Republike Slovenije za zagotavljanje
               finančne stabilnosti v evroobmočju v okviru začasnega mehanizma za finančno
               stabilnost, to je evropskega instrumenta za finančno stabilnost.</p>
               <p>Na podlagi rešitev predlaganih zakonov bo namreč poslovanje države administrativno
               olajšano. Ker v Sloveniji kot plačniku ne bo treba izračunavati, odtegovati in
               plačevati davka na viru ob izplačilu dohodkov za katere se s predlogom zakona določa
               izvzetje od davčnega odtegljaja. Torej, zaradi vsega navedenega bo Poslanska skupina
               SD podprla predlog zakona o spremembi in dopolnitvi Zakona o davku od dohodka pravnih
               oseb.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil mag. Andrej
               Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani. Kolegice in kolegi.</p>
               <p>Zanimiv predlog zakona je pred nami. Prava smer olajšati oziroma poenostaviti
               izvajanje poslov, tako posojanju lastniških dolžniških vrednostnih papirjev, ki jih
               izvede država, kakor tudi morebitnih eventualnih vplačil iz naslova poroštev, ki jih
               je dala Republika Slovenija ali pa jih bo še dala Republika Slovenija v skladu z
               Zakonom o poroštvu za zagotavljanje finančne stabilnosti v evroobmočju. Torej,
               Republika Slovenija oziroma Ministrstvo za finance je kaj hitro prepoznalo ukrepe za
               razbremenitev birokratskih nepotrebnih opravil, kadar jih izvaja sama oziroma kadar
               gre za Republiko Slovenijo. Veliko veliko manj je uspešno to isto ministrstvo oziroma
               Vlada kadar je treba razbremeniti slovensko gospodarstvo oziroma nas,
               davkoplačevalce, ali kogarkoli, ki posluje v tej državi. Jaz bi ob jasni podpori temu
               zakonu prosil in apeliral, da naj sledijo temu ukrepu tudi ukrepi za birokratsko
               nepotrebno procesiranje vseh ostalih, ne samo države.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Alojzij Potočnik.</p>
            </sp>
            <sp who="SDZ5:PotočnikAlojzij">

               <speaker>ALOJZIJ POTOČNIK:</speaker>

               <p>Hvala. Spoštovani.</p>
               <p>Obravnava predloga zakona o spremembi in dopolnitvi Zakona o davku od dohodkov
               pravnih oseb je med tistimi, ki jih je na dnevni red predlagala finančna oziroma
               gospodarska kriza. Predlog je sicer kratek in jasen, vpeljuje dve izjemi, povezani z
               uporabo splošnega mehanizma davčnega odtegljaja. V prvem gre za plačila, do katerih
               pride v primeru posojanja lastnih dolžniških vrednostnih papirjev v skladu z Zakonom
               o javnih financah, konkretneje njegovim 83. členom.</p>
               <p>Drugi primer pa se nanaša na morebitna plačila iz naslova poroštva Republike
               Slovenije v okviru evropskega mehanizma za finančno stabilnost. V praksi se ne prvi
               in ne drugi primer še nista pravzaprav utegnila zgoditi. Tako je javnofinančne
               posledice zelo težko oceniti, po oceni predlagatelja pa ne morejo biti ne bistvene in
               ne pomembne. S primerjavami med državami članicami Evropske zveze oziroma evroobmočja
               pa si posebej ne moremo pomagati.</p>
               <p>Poslanska skupina Zares bo predlog podprla. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker k predlogu zakona niso bili vloženi amandmaji, zaključujem drugo obravnavo
               predloga zakona.</p>
               <p>O zakonu bomo glasovali danes zvečer, v okviru glasovanj po 29. točki dnevnega
               reda.</p>
               <p>S tem prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  DAVKU NA BILANČNO VSOTO BANK.</title>
               </p>
               <p>Zakon je Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo gospe državni sekretarki
               Mateji Vraničar.</p>
            </sp>
            <sp who="SDZ5:VraničarMateja">

               <speaker>MATEJA VRANIČAR:</speaker>

               <p>Spoštovani gospod podpredsednik, spoštovane gospe in gospodje poslanci.</p>
               <p>Predlog zakona, ki je pred vami, uveljavlja ukreptorej plačilo davka na bilančno
               vsoto bank, kot sanacijo posledic finančne in gospodarske krize. Cilj predloga zakona
               je predvsem stimulacija bank za zagotavljanje večje in ustreznejše ponudbe kreditov
               nefinančnemu sektorju. Zavezanci za plačilo davka so banke, ki poslujejo v Sloveniji,
               tako banke s sedežem v Sloveniji, kot tudi tuje banke, torej banke iz Evropske unije
               in iz tretjih držav, vendar slednje le za svoje podružnice oziroma poslovne enote, ki
               jih imajo v Sloveniji. Osnova za davek, ki je bilančna vsota zavezanca, to je
               vrednost sredstev v izkazu finančnega položaja. Davek se plačuje enkrat letno po
               stopnji 0,1 % od davčne osnove. Lahko se zmanjšuje zaradi olajšave oziroma ugodnosti
               v obliki zmanjšanja davka, in sicer za 0,167 % povprečnega stanja kreditov danih
               nefinančnim družbam in samostojnim podjetnikom.</p>
               <p>Določeni sta dve možnosti oprostitve plačevanja davka. Oprostitev tako lahko
               uveljavijo zavezanci, pri katerih povprečno stanje kreditov danih nefinančnemu
               sektorju v obračunskem obdobju, presega povprečno stanje teh kreditov v preteklem
               obračunskem obdobju najmanj za 5 % bilančne vsote preteklega obračunskega obdobja.
               Zavezanci se kvalificirajo za oprostitev tudi, če njihovo stanje omenjenih kreditov
               na zadnji danes meseca uveljavitve tega zakona v bilančni vsoti znaša manj kot 20 %.
               Pričakuje se, da bo imel predlog zakona pozitivne posledice na gospodarstvo, preko
               spodbujanja bank k večji aktivnosti na področju kreditiranja nefinančnega sektorja.
               Na ta način bo nefinančni sektor lažje dostopal do finančnih virov potrebnih za rast
               in razvoj.</p>
               <p>S predlogom zakona se zasledujejo cilji, ki niso prvenstveno fiskalni. Skozi
               stimulacije Banke Slovenije, ki je bila pripravljena za 22 slovenskih bank na
               povprečnih stanjih aktive in posojil nefinančnemu sektorju, je bilo ugotovljeno, da
               bi ob upoštevanju določb predloga zakona in nespremenjenega ravnanja bank, davek
               plačalo 15 bank v skupnem znesku 11 milijonov evrov. Pričakujemo pa, da bodo banke,
               ki bi sicer davek plačale, v povprečju povečale kreditiranje nefinančnega sektorja in
               tako zmanjšale ali izničile davčno obveznost. Tako je skupna ocena finančnega učinka
               iz naslova tega davka okroglih 5 milijonov evrov, predvsem na račun bank, ki iz
               različnih razlogov ne bodo uspele povečati kreditov nefinančnemu sektorju do te mere,
               da bi izničile svojo davčno obveznost.</p>
               <p>Predlog zakona po naši oceni ne bo imel finančnih posledic na druga javnofinančna
               sredstva in predlagamo Državnemu zboru, da predlog zakona podpre tako v drugi, kot v
               tretji obravnavi. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Prosim predsednika odbora, gospoda Bogdana Čepiča za stališče odbora.
            </p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Še enkrat lep pozdrav.</p>
               <p>Odbor za finance in monetarno politiko je kot matično delovno telo obravnaval predlog
               zakona na 28. seji 2. 6. 2011 in na 29. seji 28. 6. 2011.</p>
               <p>Odboru je bilo posredovano tudi mnenje Zakonodajno-pravne službe, ki je podala
               splošno pripombo, da bi predloženi zakon lahko bil jasnejši, da bi bilo mogoče
               nedvoumno ugotoviti vsebino in namen norme pa tudi obrazložitev bi bila lahko
               podrobnejša. Služba je podala tudi pripombe k 5., 6., 9., 10., 12. in 13. členu.
               Nekatere pripombe so upoštevane v amandmajih, ki jih je sprejel odbor.</p>
               <p>K predloženemu zakona v poslovniškem roku kvalificirani predlagatelji niso vložili
               amandmajev. Odbor je bil seznanjen tudi z mnenjem Komisije Državnega sveta za
               gospodarstvo, obrt, turizem in finance, ki predloženega zakona ni podpiral. Odboru je
               bilo posredovano še gradivo Združenja bank Slovenije, in sicer predlogi za amandmaje
               k 8., 10. in 13. členu, ki bi odpravili neenakomerno obravnavo posameznih subjektov
               ter dopis s predlogom glede uporabe sredstev iz tega fiskalnega vira, ki naj bi se v
               skladu z razpravo, ki poteka na ravni EU oziroma iz praks nekaterih evropskih držav,
               namenila za zagotavljanje stabilnosti bančnega sistema in ne za splošne namene
               proračunske porabe.</p>
               <p>Odbor je obravnavo predloženega zakona pričel na 28. seji 2. 6. 2011. Odbor je bil
               seznanjen z odklonilnim stališčem Banke Slovenije do takšnega koncepta davka, ki ga
               je na seji predstavil guverner Banke Slovenije. Banka pa je svoje mnenje že v
               letošnjem marcu posredovala tudi predlagatelju zakona.</p>
               <p>Predlagatelj zakona je na odboru opozoril tudi na mnenje Evropske centralne banke, ki
               tudi vsebuje številne pomisleke glede predlaganih rešitev, čeprav jim v načelu ne
               nasprotuje. Glede na predstavljena stališča slovenske, kot tudi Evropske centralne
               banke, je bil v razpravi najprej podan predlog za odbor, da odbor še enkrat
               podrobnejšo razpravo o vsebini posameznih zakonskih določil odloča o predlogu sklepa,
               da predlog zakona ni primeren za nadaljnjo obravnavo. Odbor tega sklepa ni
               sprejel.</p>
               <p>Ker je bilo v razpravi opozorjeno na številne dileme, ki so jih izpostavili ključni
               akterji, je bilo izraženo mnenje, da je treba predlagane rešitve pred odločanjem
               odbora dodatno preučiti, zlasti iz vidika njihovega izboljšanja. Zato je odbor
               obravnavo posameznih členov in predlogov za amandmaje odbora, ki jih je na podlagi
               pripomb Zakonodajno-pravne službe pripravilo Ministrstvo za finance, nadaljeval
               obravnavo na 29. seji 28. 6. 2011. V razpravi je predstavnica Zakonodajno-pravne
               službe opozorila na pomanjkljivost določbe 1. člena, ki ne opredeljuje bistvene
               vsebine urejanja, torej pojma bilančne vsote bank. O konkretni vsebini posameznih
               členov odbor ni razpravljal. Na podlagi amandmajskih predlogov, ki jih je na podlagi
               pripomb Zakonodajno-pravne službe pripravilo Ministrstvo za finance, je odbor sprejel
               amandmaje k 1., 6., 12., 13. in 14. členu. Odbor je glasoval o členih predloga zakona
               in jih tudi sprejel. Sprejeti amandmaji so vključeni v dopolnjen predlog zakona, ki
               ste ga dobili kot sestavni del poročila odbora.</p>
               <p>Odbor je ob zaključku obravnave predloženega zakona, ob upoštevanju predlogov, ki jih
               je v svojem gradivu posredovalo Združenje bank Slovenije sprejel še sklep, s katerim
               je Vlado pozval naj preuči stališča Združenja bank Slovenije in jih skuša upoštevati
               pri oblikovanju nadaljnjih zakonskih rešitev na področju bančništva.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Slovenske
               nacionalne stranke bo predstavil Bogdan Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Ponovno srečno vsem kolegicam, kolegom. Hvala za besedo gospod predsednik.</p>
               <p>Še posebej pri tem zakonu bom predstavil stališče, pravzaprav z besedami
               Zakonodajno-pravne službe, kajti kolegice in kolegi pri tem zakonu bi rad rekel samo
               to, ali se sploh zavedamo dejanske funkcije in vloge te službe. Zadnje čase mi je
               zelo žal, močno dvomim, kajti če bi se mi vsi tega zavedali, potem takšnega, rečem v
               imenu Slovenske nacionalne stranke, skrpucala kot ga imamo pred seboj, na današnji
               seji ne bi obravnavali. Zakaj je skrpucalo? Zelo preprosto, čisto po točkah, ki so
               jih opredelili, sodelavke in sodelavci v Zakonodajno-pravni službi. Že v uvodu je
               rečeno, da bi bil predlagani zakon lahko jasnejši. Zahteva po jasnosti zakona temelji
               na načelu določnosti, načelo določnosti pa je eno od načel pravne države.</p>
               <p>Drugič. Zakaj bi lahko bil jasnejši oziroma zakaj je nejasen? Zato, ker z vidika
               jasnosti manjka opredelitev vsebine pojma o kateri ta zakon pravzaprav govori. Torej
               manjka opredelitev vsebine pojma, bilančna vsota bank. Ta pojem je delno opredeljen
               šele nekje na sredi zakona. Če nadaljujem, predmet urejanja predlaganega zakona je
               obdavčitev. Ta zahteva opredelitev štirih osnovnih elementov: predmet obdavčitve,
               zavezanec, osnova in stopnje. Bistveno več od tega se s predlaganim zakonom
               pravzaprav ne ureja. Opredeljene so le še olajšave oziroma oprostitve pri vseh
               navedenih elementih pa so podane vsebinske opredelitve in ne morebiti zgolj pojmovne.
               Zakonodajno-pravna služba opozarja, da bi bilo treba določno opredeliti začetek
               uporabe tega zakona - o tem govori 14. člen. Prav tako opozarja, da bi morali pri
               pripravi zakona imeti v vidu pomembnost obrazložitve predlaganih zakonskih rešitev.
               Obrazložitev je premalo vsebinska. Predlagane rešitve niso dovolj podrobno
               predstavljene. Zakaj samo delček teh navedb, spoštovane kolegice in kolegi? Zato, ker
               ne vem. Za tiste, ki niso prebrali, želim pomagati in jih opozoriti na vse te
               nedoločnosti tega zakona. Drugič zato, ker pri tem zakonu gre pa res za zahtevno in
               pomembno materijo. Poudarjam, za zahtevno in pomembno materijo. Ampak kakorkoli že,
               tudi če je bila na matičnem delovnem telesu predlagana rešitev, da zakon ni primeren
               za nadaljnjo obravnavo, se je seveda moč oziroma argument moči izkazal in prevladal
               nad močjo argumentov in zadevo obrnil na glavo. Kolegice in kolegi, iskreno, ne glede
               na politično stanje vam predlagamo, da zakon ne podpremo. Ta zakon bo povzročil
               škodo. Ker v Slovenski nacionalni stranki škode povzročiti ne želimo, pa čeprav smo
               včasih najbolj glasni zagovorniki radikalnih sprememb v državnih bankah, tega zakona
               ne bomo podprli zato, ker te predlagane rešitve žal to, torej radikalne, v pozitivnem
               smislu, za Slovensko nacionalno stranko niso.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Ljubo
               Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovana gospa državna sekretarka,
               kolegice in kolegi!</p>
               <p>V Poslanskem klubu Liberalne demokracije smo bili že od samega začetka skeptični do
               uvedbe davka na bilančno vsoto bank, še posebej pozorni pa smo postali po opozorilih,
               ki so prišla iz Banke Slovenije in drugih deležnikov v slovenskem bančnem sistemu. V
               celotnem konceptu nam največ skepse zbuja vprašanje njegove učinkovitosti, to pa je,
               da bo dosegel zastavljene cilje, in sicer, da bo spodbujal kreditno aktivnost bank do
               gospodarstva oziroma nefinančnega sektorja. Davek je zasnovan tako, da se določa, da
               davčno osnovo predstavlja celotna bilančna vsota, ki se obdavči po 0,1 % stopnji.
               Bistvo samega zakona pa se nahaja v davčni olajšavi, ki znaša 0,167 % stanja kreditov
               danih nefinančnim družbam in samostojnim podjetnikom. Na tak način se bo poskušalo
               stimulirati posojilne inštitucije, da bodo zaradi samega davčnega primeža preusmerili
               del kreditnih plasmajev v nefinančni sektor oziroma v gospodarstvo. V primeru, da bi
               banka imela v portfelju dovoljšen obseg posojil danih nefinančnemu sektorju ne plača
               davka. Za stimulans plasiranja posojil gospodarstvu je določeno tudi, da če banka
               glede na preteklo leto poveča posojilni portfelj gospodarstvu v celoti za več kot 5 %
               je plačila davka oproščena.</p>
               <p>V Poslanskem klubu LDS se sprašujemo predvsem dvoje: Kakšna je verjetnost, da bodo
               banke in druge posojilne ustanove ceno davka pretopile v same pribitke na posojila,
               ter bomo posledično še bolj obremenili gospodarstvo? In drugič: ali s takim davkom na
               nek način ne silimo banke v bolj tvegane posle, kot pa bi bilo sicer potrebno? Iz
               tega izhaja tudi naslednja dilema, in sicer, ker je davek razmeroma nizek in ne bo
               bistveno obremenil bank, kakšni učinki se predvidevajo? Ali bodo banke res
               stimulirane, da bodo plasirale posojila gospodarstvu, če so finančni učinki
               predvideni v višini 11 milijonov evrov?</p>
               <p>V Poslanskem klubu LDS smo se odločili, da ne glede na vse te dileme podpremo zakon
               predvsem v smislu, da bankam damo jasen signal, da je Slovenija še vedno v kreditnem
               krču ter da je potreben bolj proaktiven pristop k plasiranju posojil gospodarstvu? Ob
               tem pa želimo jasno in glasno izpostaviti sledeče; da morajo banke skrbeti, da
               plasirajo posojila zdravemu delu gospodarstva za dobičkonosne projekte, in da ne
               plasirajo posojil samo z namenom, da bodo zmanjšale davčno obremenitev. Prav tista
               zdrava jedra gospodarstva ter manjša in srednje velika podjetja so tista, ki še vedno
               izpostavljajo, da je težko priti do dolžniškega financiranja.</p>
               <p>V Poslanskem klubu LDS želimo povedati tudi tisto najpomembnejše, kar se premalokrat
               pove. Da so ključni problemi kreditnega krča na obeh straneh. Ni problem samo pri
               bankah, ki da ne bi želele financirati gospodarstva, temveč tudi v kumulativno
               prezadolženem gospodarstvu, ki si zadolževanja ne more več privoščiti. Na drugi
               strani pa imamo ključni problem v največjih slovenskih bankah, ki so kapitalsko
               podhranjene in zaradi tega slabijo svojo kreditno aktivnost. V Sloveniji moramo priti
               do spoznanja, da našega razvoja ne moremo oziroma si ga ne moremo več privoščiti, da
               bi ga financirali samo z dolžniškim financiranjem, temveč bomo morali spremeniti
               miselnost, da mora razvoj temeljiti tudi na lastniškem oziroma predvsem na lastniškem
               financiranju. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Vili Trofenik.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo gospod predsednik.</p>
               <p>O predloženem zakonu obstajajo v zainteresirani in strokovni javnosti številna
               nasprotujoča si stališča. Predlagatelj zakona utemeljuje predloženi zakon kot začasni
               interventni oziroma sanacijski ukrep, katerega temeljni cilj je spodbuditi večje in
               ustreznejše ponudbe kreditov bank nefinančnemu sektorju in delno kompenzacijo za
               nudenje sistemske podpore bančnemu sistemu v času krize. Ob 0,1 odstotni davčni
               stopnji od bilančne vsote bank zavezance za plačilo davka zakon opredeljuje tudi
               merila za oprostitev na podlagi katerih je možno v celoti izničiti davčno obveznost.
               Do predloženega zakona sta se negativno opredelila tako Združenje bank Slovenije, kot
               Banka Slovenije. Združenje bank Slovenije opozarja, da bi uvedba davka lahko zavirala
               obnavljanje kreditne aktivnosti bank, v primeru uvedbe davka pa združenje pledira, da
               se davčni prihodki namenijo za zagotavljanje stabilnosti bančnega sistema.</p>
               <p>Banka Slovenije pa v svojem odklonilnem stališču postavlja dilemo ali z uvedbo davka
               lahko prisilimo banke k večji kreditni aktivnosti ob istočasnem pomanjkanju
               kvalitetnih projektov, ki bi jih bilo smiselno in možno kreditirati? Zaradi
               nasprotujočih stališč do predlaganega zakona in odprtih dilem o posledicah in učinkih
               sprejetja tega zakona je prišlo do prekinitve obravnave na matičnem delovnem telesu,
               vendar do nadaljevanja obravnave niso bile odpravljene ali podrobneje pojasnjene
               temeljne vsebinske dileme. Sprejeti amandmaji sledijo le pripombam Zakonodajno-pravne
               službe.</p>
               <p>Kljub pomislekom bomo v naši poslanski skupini predloženi zakon podprli, v
               pričakovanju njegovih pozitivnih učinkov. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila Breda Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala za besedo, gospod predsednik. Še enkrat dober dan vsem prisotnim in državni
               sekretarki.</p>
               <p>Predlog zakona o davku na bilančno vsoto bank v drugi obravnavi bo Poslanska skupina
               Socialnih demokratov podprla. Predlog zakona uveljavlja ukrep za sanacijo posledic
               finančne in gospodarske krize. Cilj predloga zakona je določena kompenzacija države
               za nudenje sistemske podpore bančnemu sistemu v času krize in stimulacija bank za
               zagotavljanje večje in ustreznejše ponudbe kreditov nefinančnemu sektorju. Zato cilj
               predloga zakona pravzaprav ni fiskalen. Zavezanci so banke v Sloveniji in tuje banke
               iz Evropske unije in iz tretjih držav, slednje le za svoje podružnice oziroma
               poslovne enote, ki jih imajo v Sloveniji. Niso pa zavezanci hranilnice. Po zakonu je
               sicer zavezanka tudi SID banka, vendar po določbi, da davka ne plačajo zavezanci, pri
               katerih stanje kreditov danih nefinančnim družbam in samostojnim podjetnikom znaša
               manj kot 20 % le tega ne plača. Določanje davčne osnove davka je na podlagi celotne
               aktive banke. Stopnja davka se uporabi na davčno osnovo. Davek se lahko zmanjšuje
               zaradi olajšave oziroma ugodnosti, krediti nefinančnemu sektorju v obliki zmanjšanja
               davka, kar pomeni, da si lahko zavezanec zmanjša obveznost za davek do nič.</p>
               <p>Določeni sta tudi možnosti oprostitve plačevanja davka. Oprostitev lahko uveljavljajo
               zavezanci, pri katerih je stanje kreditov danih nefinančnim družbam in samostojnim
               podjetnikom v koledarskem letu, za katerega se plačuje davek, višje od stanja teh
               kreditov v preteklem koledarskem letu, najmanj za 5 % bilančne vsote preteklega
               koledarskega leta. Bilančna vsota se pri tem izračuna kot povprečje vrednosti na vsak
               zadnji dan meseca v koledarskem letu. Zavezanci pa se kvalificirajo za oprostitev
               tudi če njihovo stanje kreditov danih nefinančnim družbam in samostojnim podjetnikom
               na zadnji dan meseca uveljavitve tega zakona v bilančni vsoti znaša manj kot 20 %.
               Natančneje to pomeni, da je osnova za davek bilančna vsota, vrednost sredstev v
               izkazu finančnega položaja zavezanca, izračunana kot povprečje vrednosti na vsak
               zadnji dan v mesecu v koledarskem letu. Davek se plačuje po stopnji 0,1 % od osnove
               za davek. Zmanjšanje davka znaša 0,167 % stanja kreditov danih nefinančnim družbam in
               samostojnim podjetnikom. Seveda pa ne more biti zmanjšanje večje, kot bi sicer bil
               odmerjen davek. Pričakuje se, da bo predlog zakona imel simboličen učinek na
               kreditiranje gospodarstva. Predlog sicer uvaja ukrep, ki naj bi spodbudil banke k
               večji aktivnosti na področju kreditiranja nefinančnega sektorja. Na ta način bo
               nefinančni sektor lažje dostopal do finančnih virov potrebnih za rast in razvoj.</p>
               <p>Zaradi vsega navedenega bo Poslanska skupina Socialnih demokratov podprla Predlog
               zakona o davku na bilančno vsoto bank, ker meni, da bi morale banke vsaj simbolično
               vračati državnemu proračunu sredstva, ki jih je dala država za sanacijo finančnega
               sektorja.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil mag. Andrej
               Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Torej, spoštovani poslanke in poslanci, predsednik.</p>
               <p>Ta zakon pravzaprav kaže nedomišljenost Vlade, kako spodbuditi kreditno aktivnost
               oziroma preseči kreditni krč slovenskega finančnega sistema. Bistvo bančne teorije
               oziroma tudi ne nazadnje davčne je, da davek ni kazen. Ta davek na bilančno vsoto
               bank pa prav to dela. Namreč, ta zakon oziroma ta davek na bilančno vsoto bank je v
               bistvu kazen za tiste banke, ki naj ne bi kreditirale gospodarstva in bodo zaradi
               tega na del svoje bilančne vsote plačale davek. Davek ne sme biti kazen. In prav to
               je ključni očitek, ki ga številna stroka zoper ta zakon nakazuje in kaže. To ni le
               Združenje bank, normalno, da po navadi nasprotujejo tisti, ki jih želimo obdavčiti z
               nekim davkom, ampak temu nasprotuje tudi Banka Slovenije, ki pravi, in s katero se
               tudi v Poslanski skupini Slovenske demokratske stranke strinjamo, da ta zakon ne bo
               dosegel namena. Zakon ima sicer dober namen, spodbuditi kreditno aktivnost, vendar ga
               ne bo dosegel. Ta zakon temelji na predpostavki, da banke ne želijo podpirati dobrih
               projektov, ki jih je dovolj, in zaradi tega jih je treba spodbuditi, da bi to
               naredile, z davkom. Zadeva je nesmiselna, kajti banke živijo od dobrih projektov in
               od kreditov, saj si vzamejo od tega svoj del, svojo provizijo. In če bi bili dobri
               projekti, potem bi jih banke imele interes financirati. Če pa teh projektov ni ali
               jih pa tudi banke ne prepoznajo, jih pa tudi davek na to, da bodo kar naenkrat
               prepoznale te dobre projekte, ne bo spodbudil h kreditiranju. To je neumnost,
               spoštovana Vlada, kar predlagate, skregano je s stroko in skregano je pravzaprav z
               zdravo pametjo. Nedomišljenost, ki veje iz tega zakona, je tudi v tem, da očitno ne
               poznate problemov, ki jih ima slovenski bančni sistem. Slovenski bančni sistem je
               potreben temeljite sanacije. Težko obnavlja svoje finančne vire, nima dovolj
               kapitala, ima pa grozno breme nekih slabih kreditov tako celim panogam slovenskega
               gospodarstva, tu bi še posebej izpostavil gradbeništvo, in ne nazadnje tudi številnim
               lastniškim menedžerskim projektom v preteklosti. Torej, to so cokle težav bančnega
               sistema, ki zaradi vseh teh nakopičenih težav niti ne premore, niti ne zmore
               nadaljnjega financiranja projektov. In vi ste si izmislili zdaj še en davek, ki pa
               naj bi kar naenkrat spodbudil kreditno aktivnost bank. Ne bo. In če bodo že morale
               banke ta davek plačati, kreditne aktivnosti zaradi tega namreč sigurno ne bodo
               povečale, bodo bodisi najprej poskušale to davčno osnovo skriti, prikriti, če pa se
               ne bo dalo, ker je tu le precej strogih predpisov, bomo pa mi, potrošniki, uporabniki
               bančnih storitev, to plačali. Ali mislite, da bodo ta davek vzeli od menedžerskih
               plač v bankah? Da bodo, ne vem, z Marsa poslali ta denar? Ne, ta denar bodo plačali
               tisti, ki jemljejo kredite v bankah, te male kredite za preživetje, tisti, ki
               izvajajo v bankah kakršnokoli storitev, ti bodo plačali to vašo inovacijo v obliki
               davka na bilančno vsoto bank.</p>
               <p>Torej, še enkrat na koncu, ta zakon je ogledalo. Ne bom uporabil grdih besed, ampak
               res nedomišljenosti Vlade pri iskanju odgovorov na to, kako preseči kreditni krč,
               kako spodbuditi kreditno aktivnost bančnega sistema in, ne nazadnje, kako tudi
               sanirati bančni sistem. Zato seveda ne bo podpore v Poslanski skupini Slovenske
               demokratske stranke.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Alojzij Potočnik.</p>
            </sp>
            <sp who="SDZ5:PotočnikAlojzij">

               <speaker>ALOJZIJ POTOČNIK:</speaker>

               <p>Hvala. Spoštovani!</p>
               <p>Dolga brada, ki jo ima ideja o davku na bilančno vsoto bank ter različni pogledi in
               ocene različnih najpomembnejših monetarnih in finančnih inštitucij kažejo nesporno na
               to, da imamo opravka z relativno nepredvidljivim ukrepom, ki je, če hočete, posledica
               finančne in gospodarske krize in dejstva, da smo priča manjšemu zagotavljanju virov
               financiranja nebančnemu sektorju kot pred krizo. Da je zadeva zapletena še dodatno,
               je vsaj pričakovano. Gre navsezadnje za trg monetarnih in fiskalnih oblasti. Pri tem
               monetarna Evropska centralna banka, kot Banka Slovenija svarita pred spodbudami za
               kreditiranje, ki bi lahko vodile v izkrivljanje učinkovitega dodeljevanja kreditov in
               sektorska neravnovesja v realnem gospodarstvu. Posebej se izpostavljajo tudi problemi
               na strani povpraševanja po kreditih. Obseg zadolženosti je velik in krediti so dragi.
               Hkrati Združenje bank Slovenije tudi spomni predlagatelja, da je Evropska komisija
               maja 2010 podprla ustanavljanje posebnih skladov za kapitalske posege, ki bi se
               financirali iz bančnih dajatev, zbranih z na novo uvedeno obdavčitvijo, ki je podobna
               tej o kateri danes govorimo.</p>
               <p>Če povzamem. Pomislekov je veliko. Neposrednih, poudarjam, neposrednih zoperstavljanj
               pa relativno malo. Veliko posrednih. Nekaj je pač treba storiti in ne nazadnje,
               čeprav težko, glede primerljivosti je kar nekaj evropskih držav uvedlo podobne
               ukrepe, katerih skupna točka s predlogom, ki ga imamo na klopeh je, da cilj, ki se ga
               ukrepi lotevajo je, da samo sebi govori, da ni fiskalen. Nekaj izkušenj s podobnim
               davkom Slovenija ima, ko se je preprečevalo tako imenovane špekulativne prilive
               kratkoročnega vročega kapitala. Gre za obdobje nekje na prelomu tisočletja oziroma
               kar je v razpravi na odboru slikovito izrekel minister, po ukinitvi takratnega zakona
               se je začela tako imenovana operacija zadolževanje s kratkoročnimi krediti za
               dolgoročne cilje. Izteklo se je klavrno in tudi to je ogledalo. To, kar imamo na mizi
               je poskus, poudarjam, poskus ublažiti posledice, ki so nastale zaradi
               izpostavljenosti našega gospodarstva na kreditnem trgu. Dopolnjen predlog bo kljub
               pomislekom Poslanska skupina Zares podprla. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil mag. Radovan
               Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala za besedo gospod predsednik, kolegice in kolegi.</p>
               <p>Zakonski predlog, ki ga obravnavamo danes, naj bi po zagotovilih finančnega
               ministrstva pospešil stopnjo kreditiranja gospodarskega sektorja. Žal po temeljiti
               preučitvi zakonskega predloga in njegovih možnih posledic in scenarijih v Poslanski
               skupini Slovenske ljudske stranke ne vidimo prav nobenega zagotovila, da se bo to
               dejansko tudi zgodilo. Situacija je kompleksnejša in zahteva bolj sistemski pristop
               kot izključno grožnje po obdavčitvi. Kajti predlog zakona želi spreminjati kreditno
               strategijo posameznih bank in spreminjati njihovo ocenjevanje tveganja, kar je
               zagotovo poseg v svobodno gospodarsko pobudo na trgu.</p>
               <p>Ob tem očitno se pozablja, da so eden vidnejših problemov slovenskega bančnega
               sektorja, ki je navkljub redkim izjemam generalno v kritičnem stanju tudi previsoke
               končne obrestne mere. Te bodo banke prisiljene v dajanje posojil izven svojih mej pri
               ocenah tveganja, torej če bodo banke prisiljene v dajanje posojil izven svojih mej
               pri ocenah tveganja, bodo oceno za višje tveganje obračunavale v višji obrestni meri,
               s tem pa izgubile na konkurenčnosti v evropskem prostoru. Če želimo stimulirati
               izdajanje kreditov gospodarskim subjektom, naj država pristopi ali s poroštvi in
               jamstvi, ali pa naj se banke v katerih ima lastniški delež, sanira do te mere, da
               bodo sploh imele ustrezen ali zadosten temeljni kapital, ki omogoča dodatno
               kreditiranje.</p>
               <p>Tudi rešitev, ki jo najdemo v predlogu zakona, da če želi banka biti oproščena davka
               mora v preteklem letu izkazovati rast kreditne aktivnosti gospodarstva v višini 5 %
               bilančne vsote je preprosto utopična. Takšno rast kreditne aktivnosti so banke
               dosegale med močno rastjo celotnega gospodarstva. Danes pa v tem trenutku ni realna.
               Zato obstaja zelo velika verjetnost, da bo scenarij naslednji. Na primer, Nova
               Ljubljanska banka, ki se je zakon po okvirnih izračunih tudi najbolj dotakne, bo
               preprosto plačala davek, saj se ji bo to bolj izplačalo, kot pa še bolj izpostaviti
               svoj, že tako šibek portfelj, na področju kreditiranja gospodarstva. Višino davka pa
               bo preko cen storitev počasi prevalila na komitente. Tako bomo lahko samo ugotovili,
               da je zakon naredil veliko več škode, kot koristi. Prav gotovo bi bilo treba
               prisluhniti ostrim kritikam s strani Banke Slovenije, kot strokovnega telesa. Na
               neprimernost zakona pa je opozorila celo Evropska centralna banka in posvarila pred
               takšnim načinom spodbud kreditiranju, saj po njihovem mnenju celo predstavlja
               tveganje za finančno stabilnost. Tudi primerjava s prakso v tujini je neprimerna.
               Ponekod so resnično uvedli določene bančne dajatve in davčne kompenzacije, toda
               razmere v bančnem sistemu teh držav so popolnoma drugačne. Pomoč v krizi je potekala
               na drugačen način. Pristopi obračuna dajatve pa so sistemsko prilagojeni glede na
               velikost inštitucije, višino dobička, prejete državne pomoči, izpostavljenosti
               finančnih instrumentov in še mnogo drugih dejavnikov. Namen tega ukrepa v tujini bi
               naj bil celo omejevanje zadolževanja bank.</p>
               <p>V Sloveniji imamo de facto probleme s slabimi krediti. Bilance bank so šibke zaradi
               slabitev, ki so posledica odpisov obveznosti in nerealnih vrednotenj. Bistveno
               vprašanje je, ali je v tem trenutku modro, da država z grožnjo po obdavčitvi sili
               banko še večji izpostavljenosti tveganju. Ali sploh razumemo, kako anomaliran bančni
               prostor imamo in da takšen poenostavljen ukrep v teh razmerah ne more prinesti
               pozitivnega učinka? Marsikatera banka se danes dezinvestira in celo načrtno zmanjšuje
               bilančno vsoto. Dobri bančniki pa na podlagi administrativnega ukrepa, kot je ta
               davek na bilančno vsoto, ne bodo spreminjali ocene tveganja.</p>
               <p>V Poslanski skupini Slovenske ljudske stranke zaradi vseh navedenih navedb tega
               zakona, seveda, ne bomo podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               Matjaž Zanoškar.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala spoštovani predsednik. Spoštovana državna sekretarka. Kolegice in kolegi.</p>
               <p>Dovolite, da predstavim mnenje Poslanske skupine DeSUS glede Predloga zakona o davku
               na bilančno vsoto bank.</p>
               <p>Pred nami je torej predlog novega Zakona o davku na bilančno vsoto bank, ki naj bi po
               navedbah predlagatelja vzpostavil mehanizem, ki bo sprostil še vedno prisoten
               kreditni krč in pripomogel k odločitvam bank za ustreznejše kreditiranje nefinančnega
               sektorja. Tako naj bi uvedba zakona zagotovila ustavitev strmega padca bančnih
               posojil s stimuliranjem bank za povečanje kreditiranja gospodarskih subjektov.</p>
               <p>Predlagatelj predvideva, da se bodo banke na napovedano obdavčitev odzvale tako, da
               bodo povečale kreditiranje podjetij in s tem, kot ji omogočajo predvidene zakonske
               rešitve zmanjšale ali izničile obveznosti plačila davka. Kljub temu naj bi finančni
               učinek uvedbe dodatnega davka znašal samo okoli 5 milijonov evrov, kar je po naši
               oceni zelo zelo boren in skromen izkupiček.</p>
               <p>V Poslanski skupini DeSUS se bojimo, da gre za predlog uvedbe novega davka, ki
               znižuje potencial bank, njihovo kapitalsko ustreznost ali pa posredno dodatno
               obremenjuje porabnike bančnih storitev. V trenutnih gospodarskih in finančnih
               razmerah, ko na trgu ni pretirane ponudbe denarja, so banke pripravljene finančno
               podpreti vse tiste projekte kreditojemalcev, ki obetajo dobre rezultate in o tem ni
               dvoma. Zato bi po naši oceni Vlada morala namesto obdavčitve razmišljati o
               stimulativnejših oblikah ukrepov, kot so na primer davčne olajšave bankam, ki so
               pripravljene z ustreznimi obrestnimi merami finančno gospodarstvo podpreti.</p>
               <p>Prav tako se v Poslanski skupini DeSUS sprašujemo, ali ne bodo imeli predvidene
               zakonske rešitve negativne posledice na tiste banke, ki svojo poslovno politiko
               gradijo predvsem na poslovanju s prebivalstvom. V Poslanski skupini DeSUS se
               zavedamo, da je predlagatelj želel s predlogom zakona zgolj stimulirati banke k
               večjemu kreditiranju gospodarskih subjektov. Vendar prepričani smo, da ta stimulacija
               ne bo in ni učinkovita. Prepričani smo tudi v to, da ta davek, ki ga uvajamo, da bo
               tako prišel kot konvertiran nazaj, kot bumerang kreditojemalcem, tako da ta strošek
               zanesljivo bo pomenil povečanje stroškov finančnega poslovanja. In prav zaradi vseh
               teh pomislekov, ki jih navajam, v Poslanski skupini DeSUS tega predloga zakona ne
               bomo podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili
               danes v okviru glasovanj pol ure po prekinjeni 29. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  DOPOLNITVI ZAKONA O UPRAVLJANJU KAPITALSKIH NALOŽB REPUBLIKE SLOVENIJE V OKVIRU
                  REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila skupina 27 poslank in
               poslancev, s prvo podpisanim Jožetom Tankom. V zvezi s tem predlogom zakona je
               skupina 27 poslank in poslancev s prvo podpisanim Jožetom Tankom zahtevala, da
               Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagateljev
               predloga zakona mag. Andreju Vizjaku.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Torej spoštovani predsednik, spoštovane kolegice in kolegi!</p>
               <p>Zdaj smo že menda tretjič v tem parlamentu na isto temo, torej, kako odpraviti
               navzkrižje interesov posameznikov, ki so hkrati direktorji oziroma člani uprav močnih
               gospodarskih subjektov v večinski ali pa pretežni državni lasti in hkrati so tihi
               družbeniki oziroma skriti družbeniki v podjetjih, ki poslujejo s temi istimi firmami
               katerih direktorji so v resnici. Torej gre za odpravo navzkrižja interesov, ki
               izčrpavajo te gospodarske subjekte in posledično za odpravo tako imenovane, recimo
               temu sistemske korupcije. Ko smo na Komisiji za nadzor javnih financ pred več kot
               letom dni ugotovili oziroma tudi na podlagi medijskih objav analizirali en primer, ko
               je bil direktor pomembnega, močnega podjetja Talum iz Kidričevega hkrati tihi
               družbenik tihega družbenika podjetja, ki je poslovalo s Talumom, smo pravzaprav
               ugotovili, da zna takšnih primerov v državi biti več, in da bi bilo fino, da bi
               izvedeli kateri izmed direktorjev, torej članov uprav in vseh ostalih organov vodenja
               in nadzora v slovenskih firmah v večinski državni lasti so hkrati tudi tihi
               družbeniki družbe doma ali v tujini. Seveda Vlada ni, je odgovorila, da pač ni
               pristojna tega ugotavljati, nismo tega izvedeli in danes pravzaprav se nobenemu izmed
               nas ne sanja ali morda ni gospa Mateja Duhovnik, direktorica, predsednica uprave
               Darsa, hkrati tudi kakšna tiha družbenica kakšne firme, ki posluje z Darsom ali z
               SCT. Ne sanja se nam, ali je kakšen predsednik uprave močnih energetskih firm hkrati
               tihi družbenik kakšnega dobavitelja, opreme in gre pravzaprav za tako imenovano
               sistemsko korupcijo. Torej Poslanska skupina Slovenske demokratske stranke je
               nekajkrat predlagala spremembo zakonodaje, zlasti Zakona o gospodarskih družbah, da
               bi to odpravili. Vedno je bila v tem parlamentu zavrnjena zaradi te ali one pike,
               vejice v tekstu, in na koncu je pa le prišla svetla lučka s strani ene izmed
               ministric, ki danes niso več ministrice, ki je predlagala, pa probajte še s spremembo
               Zakona o upravljanju kapitalskih naložb, da bi pa tam bila pravo pravno mesto za
               ureditev te zadeve. Zato seveda v Poslanski skupini Slovenske demokratske stranke
               predlagamo Zakon o dopolnitvi zakona o upravljanju kapitalskih naložb Republike
               Slovenije, in sicer z novim 6.a členom, ki ima naslov Odprava nasprotju interesov in
               se glasi: <q>"Gospodarska družba, ki je v večinski neposredni ali posredni lasti
               Republike Slovenije ne sme skleniti pravnega posla z drugo gospodarsko družbo v
               kateri je tihi družbenik član poslovodstva ali organ vodenja ali nadzora izvršni
               direktor ali prokurist gospodarske družbe v večinski neposredni ali posredni lasti
               Republike Slovenije ali ožji družinski član katere od navedenih oseb. Gospodarska
               družba v večinski neposredni ali posredni lasti Republike Slovenije ne sme ustanoviti
               tudi tihe družbe. Vsi posli v nasprotju s to določbo so nični."</q></p>
               <p>Torej, s tem želimo sedaj na drugačen način v nekoliko omiljeni verziji doseči
               pravzaprav isto. Jaz sem vesel tudi, da Vlada sedaj načeloma nima več tako hudih
               zadržkov in težav s tem predlogom in zato seveda v imenu predlagatelja upam, da bomo
               končno odpravili ta vir, ta potencialni vir sistemske korupcije v tej državi.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavnici vlade. Besedo ima Mateja
               Vraničar, državna sekretarka na Ministrstvu za finance.</p>
            </sp>
            <sp who="SDZ5:VraničarMateja">

               <speaker>MATEJA VRANIČAR:</speaker>

               <p>Spoštovani gospod predsednik, gospe in gospodje poslanci.</p>
               <p>Zakon o upravljanju kapitalskih naložb Republike Slovenije je bil v Državnemu zboru
               potrjen v maju 2010. Tokrat obravnavamo predlog druge novele tega zakona. Ne bom
               ponavljala vsebine predloga zakona, ki jo je gospod Vizjak pred menoj natančno
               obrazložil naj pa povem, da Vlada Republike Slovenije presoja, da Zakon o upravljanju
               kapitalskih naložb morda ni najustreznejši predpis za urejanje te problematike, saj
               ta zakon velja le za kapitalske naložbe, ki so v neposredni lasti Republike
               Slovenije. Medtem ko se za upravljanje s kapitalskimi naložbami v posredni lasti
               države uporabljajo drugi predpisi, med njimi najpomembnejši kodeks upravljanja. Kljub
               tem pomislekom pa Vlada podpira cilj predlagane novele, to je preprečitev oškodovanja
               državnega premoženja oziroma natančneje, oškodovanje javno finančnih sredstev.</p>
               <p>Ob tem Vlada ugotavlja, da predlog skupine poslank in poslancev potrebuje nekatere
               dopolnitve, da bi novelirani zakon resnično lahko dosegel zastavljeni cilj. In upam,
               da bomo lahko v nadaljnji obravnavi z ustreznimi amandmaji dosegli soglasje glede teh
               potrebnih dopolnitev. Predlog res, da prepoveduje sklepanje poslov poslovodstva, a
               tudi prokuristom izvršnega direktorja. Ne da bi prepoved izrecno vezan na sklepanje
               poslov v imenu gospodarske družbe v večinski lasti. Za javne finance je namreč
               škodljivo sklepanje poslov pri katerih bi lahko prišlo do porabe sredstev večinsko
               državne družbe za gospodarsko družbo v kateri je tihi družbenik oseba, ki lahko
               vpliva na odločanje večinsko državne družbe. Prepoved sklepanja poslov bi morala zato
               veljati za gospodarske družbe v večinski lasti Republike Slovenije kot takšne.
               Prepoved bi bilo treba razširiti tudi na prepoved sklepanja poslov v primeru, ko tihi
               družbenik sicer ni član uprave ali poslovodstva večinsko državne družbe temveč je
               član nadzornega sveta le te.</p>
               <p>Predlog velja smiselno vsebinsko dopolniti tako, da prepove tudi ustanavljanje tihih
               družb s strani gospodarskih družb v večinski lasti države. Prav tako je treba v
               prehodni določbi urediti, kaj bi se zgodilo s tihimi družbami, ki eventualno že
               obstajajo pa bi ob uveljavitvi novele kršile prepoved. Vlada Republike Slovenije iz
               navedenih razlogov meni, da je predlog novele zakona primeren za nadaljnjo obravnavo,
               pričakujemo pa da bomo z amandmaji v nadaljnjem zakonodajnem postopku odpravili
               dileme in pomanjkljivosti na katere sem opozorila v tem nagovoru. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Stališče Poslanskega kluba
               Liberalne demokracije Slovenije bo predstavil Ljubo Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo. Vsem še enkrat lep pozdrav!</p>
               <p>V Poslanskem klubu LDS smo tako kot že večkrat izrazili pripravljenost in svojo voljo
               tudi potrdili z glasovanjem, da se zavzemamo, da se v naši družbi predvsem pa v
               gospodarstvu odpravijo vsi možni konflikti interesov. Čeprav je to zapleteno
               področje, predvsem z nadzornega vidika, pa smo si enotni, da je to področje treba
               bolje normativno urediti. Že z novelo Zakona o gospodarskih družbah smo postavili
               sistemski okvir preprečevanja konfliktov interesov, kjer smo zapisali, da
               poslovodstvo lahko sklene pravni posel z drugo družbo, v kateri ima sam ali njegov
               ožji družinski član ali vsi skupaj delež, ki dosega desetino osnovnega kapitala ali
               sam ali njegov ožji družinski član tihi družbenik druge družbe ali udeležen na njenem
               dobičku na katerikoli drugi pravni podlagi le s soglasjem nadzornega sveta ali
               upravnega odbora družbe. Novela Zakona o gospodarski družbi je nastala kot sistemski
               odgovor na parcialne rešitve, ki jih je predlagala Slovenska demokratska stranka, ki
               pa z danes obravnavano novelo zakona poskuša še strožje normirati problematiko
               poslovanja s tihimi družbeniki še za podjetja v večinski državni lasti. Z novelo
               Zakona o upravljanju kapitalskih naložb se poskuša prepovedati kakršnokoli poslovanje
               družbe, kjer je poslovodstvo skupaj z družinskimi člani tihi družbenik v določenem
               podjetju. V Poslanskem klubu LDS se strinjamo s predlaganimi rešitvami, vendar se
               sprašujemo zakaj so se predlagatelji osredotočili samo na tihe družbe. Če želimo
               resnično doseči odpravo konflikta interesov in preprečiti kakršnekoli poslovne odnose
               med povezanimi osebami je treba dikcijo prepovedi povezati po noveliranem Zakonu o
               gospodarskih družbah. S tem imamo v mislih, da je treba prepoved razširiti da
               poslovodstvo ne sme skleniti nobenega pravnega posla, kjer ima sam ali njegov ožji
               družinski član kakršenkoli delež ali pa, da je sama poslovodna oseba ali njegov ožji
               družinski član tihi družbenik ter bistveno - v primeru, da je sam na kakršenkoli
               način udeležen pri dobičku. Namreč poleg tihih družb lahko poslovodstvo na različne
               druge načine prikrije svojo udeležbo pri dobičku podjetja, ki sodeluje s podjetjem v
               večinski državni lasti. Ne nazadnje pa se je izpostavilo vprašanje zakaj so se
               predlagatelji osredotočili samo na tihe družbe. Kaj pa tiste, kjer lastništvo ni
               prikrito ali za tovrstne primere ne bi bilo smiselno tudi določiti omejitev? Pri tem
               bi še enkrat poudarili, da samo zaostrovanje zakonodaje ter normativno in
               administrativno prepovedovanje oziroma predpisovanje ne bo delovalo brez ustreznega
               nadzora. Že danes bi nadzorniki z vidika interesa družb, ki jih nadzorujejo morali v
               primerih, ko prihaja do konflikta interesov in posledično do morebitnega oškodovanja
               družb tudi ustrezno ukrepati. Kakorkoli v Poslanskem klubu LDS se bomo na podlagi
               razprave odločili o dokončni podpori zakonu, zakonu pa v prvi obravnavi ne bomo
               nasprotovali. V vsakem primeru pa menimo, da je zakon treba v nadaljnjih obravnavah
               nadgraditi in izboljšati. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Vili Rezman.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa, predsednik.</p>
               <p>Zakon o upravljanju kapitalskih naložb se tokrat spreminja v zvezi s problematiko
               tihih družb in tako kot je bilo povedano se ta problematika tihih družb ne obravnava
               prvič. Pri tem bi lahko ugotovili, da je odnos, vsaj v posamičnih aspektih odnos
               Vlade Republike Slovenije do tega ambivalenten in naj omenim vsaj dvoje. Prvič, da se
               je enkrat omenjalo, da Zakon o gospodarskih družbah ni pravi, ki bi urejal ta
               razmerja, danes ugotavljamo, da Zakon o upravljanju kapitalskih družb tudi ni najbolj
               primeren in da je ta tematika s tem umeščena tako rekoč zato, ker je nismo znali kam
               drugam umestiti. In drugo kar je, vsaj po naši sodbi ambivalentno s strani vlade je
               odklonilni odnos na začetku spreminjanja tematike tihih družb in radikalizacija
               pravzaprav prepovedi ali omejitev, ki se sedaj namenjajo tihim družbam. V poslanski
               skupini pa mimogrede omenjamo še to, da morebiti ni najbolj primeren čas za
               spreminjanje Zakona o upravljanju kapitalskih naložb, ker se menda pripravlja
               sprememba tega zakona iz drugih razlogov, ker se mimogrede bojda ukinja agencijo in
               nekateri zbirajo podpise za odstavitev vodstva, nekateri drugi pa vodstvo prijavljajo
               protikorupcijski komisiji, dasiravno bi naj ravno to vodstvo zagotavljalo
               preprečevanje konfliktnosti interesov. Skratka, nekoliko bi rekli prepletena
               situacija.</p>
               <p>Naše izkušnje v zvezi s tihimi družbami niso prav posebej bogate, mislimo na izkušnje
               v Sloveniji - so verjetno bolj ali manj teoretske, je pa to vstopilo v krog naših
               praktičnih razmišljanj takrat, ko ji je dala Komisija za nadzor javnih financ eno
               izmed takšnih tihih družb in njene povezave na dnevni red svoje seje. Čeprav se vse,
               kar je bilo takrat povedano kasneje ni izkazalo za resnično, pa vendar bil je sprožen
               mehanizem za nadaljnja razmišljanja in seveda tudi za pripravo sprememb zakonov.</p>
               <p>Prvič, ko je bil predlagan predlog za spremembe in dopolnitve Zakona o gospodarskih
               družbah ni šlo zgolj za pike in vejice, kot je bilo danes rečeno, ampak je šlo za
               zelo radikalen rez. Takrat je bilo predlagano, da se celo poglavje o tihih družbah
               črta, da se torej temu preprosto odpovemo, dasiravno je to običajna praksa v razvitem
               svetu. Takrat je bil ta predlog zakona zavrnjen. Ne samo zavoljo tega, ker drugje to
               poznajo, ampak tudi zavoljo tega, ker se je spraševalo, kaj pa z morebitnim
               investicijskim potencialom, ki se ponuja tihim družbam? Kaj pa morebiti z
               <q>"know-howom"</q>? Kaj je z znanjem, ki ga morebiti kdo želi plasirati skozi tihe družbe,
               kaj je s pogodbami, ki jih imajo tihe družbe sklenjene, kaj je z delavci, če se bodo
               ukinile tihe družbe na hitro ali bodo postali brezposelni in tako naprej. Skratka,
               pojavljala so se tudi vprašanja ali morebiti ne bodo upravičene tožbe z ozirom na že
               sklenjene posle v legalni zakonodaji, kakršno smo pač takrat imeli.</p>
               <p>Takrat je bil, kot vemo ta predlog zakona zavrnjen. Kasneje se je pojavil predlog
               zakona v drugačni verziji, je bil sprejet, in sicer na ta način, da se omejuje
               poslovanje poslovodstev s tihimi družbami z zahtevo, da se bodisi pridobi soglasje
               vnaprej, bodisi, da se poroča o sklenjenih poslih, odvisno pač od tega kakšen
               odstotek lastništva bi bil ali nad ali pod 10 %.</p>
               <p>Tretjič se ponuja sprememba v zvezi s tihimi družbami danes, v obliki predloga za
               spremembe in dopolnitve Zakona o upravljanju kapitalskih naložb. Pri tem se
               predlagatelji sklicujejo na besede bivše ministrice v zvezi z razpravami o tem in
               tisto, kar je bilo ministrici in predlagateljem skupno je: zagotoviti preprečitev
               konflikta interesov, zagotoviti preprečitev oškodovanja državne lastnine oziroma
               državnega premoženja in sploh omejiti poslovanje. Kako, na kakšen način in kje, v
               katerem zakonu, s tem se ukvarjamo danes. Subjekt prepovedi so družbe v večinski
               državni lasti in tisti, ki so v teh družbah člani poslovodstev uprave po predlogu
               predlagateljev izvršni direktorji, prokuristi in ožji družinski člani. Predmet
               prepovedi je poslovanje med takšnimi družbami v večinski lasti z družbami s tihimi
               družbami in sankcije za eventualno kršitev teh prepovedi so po predlogu poslancev
               prvič ničnost pogodbe in drugič, odstavitev z delovnega mesta.</p>
               <p>Vlada je o tem razmišljala in pripravila svoj strokoven odgovor, ki je, kakor sem v
               uvodu omenil, celo nekoliko radikaliziral zahteve iz predloga poslancev. Gre za
               precejšnjo spremembo členov, dasiravno intenca, torej preprečitev konflikta interesov
               in oškodovanje državnega premoženja ostane. Vlada zaostruje na ta način, da kakor je
               državna sekretarka v uvodu povedala, vključuje prepovedi tudi za člane nadzornega
               organa, prepoveduje dodatno ustanavljanje tihih družb kadar gre za družbe, ki so v
               večinski državni lastnini in ukinja tihe družbe z državnim lastništvom. V treh
               mesecih, kot pravi, bi bilo to dobro narediti, in sicer na način, da se tihi
               družbeniki tudi po cenitvah izplačajo.</p>
               <p>Sankcije ostanejo, kar se tiče ničnosti pogodb, se pa nekoliko oslabe v zvezi s
               tistimi, ki bi kršili. Torej, da sedaj ne gre več za izgubo delovnega mesta, za
               izgubo funkcije, ki jo nekdo opravlja. Verjetno bi ostala sankcija v smislu finančne
               globe. Ob vsem tem, ker gre za postopek, ki se je komaj začel, smo v Poslanski
               skupini nepovezanih poslancev - Solidarnost dogovorjeni, da podpremo nadaljevanje
               postopka, da pa skušamo slišati nekaj odgovorov na vprašanja, ki se ob tem
               zastavljajo in naj zelo na kratko povzamem, kaj o tem mislimo in katera vprašanja se
               zastavljajo. Torej vprašanje je, kaj z družbami, v kateri ni večinskega državnega
               lastništva? Z družbami, ki imajo na primer 45 % lastniškega deleža države ali
               manjšega ali večjega, celo 49 %, na primer. Ali torej v teh družbah, v katerih ni
               večinskega državnega lastništva, ne more priti do konfliktov interesov? Ali torej ta
               delež, ki je lahko, ta razlika, ki je lahko samo 1 % ali 2 %, kar se lastništva tiče
               zagotovi, da ne bo prihajalo do oškodovanja državnega premoženja?</p>
               <p>Mi sami menimo, da to ni dovolj domišljeno, da se seveda da to še dopolniti,
               izpopolniti in pričakujemo odgovore na to, da ne bi delali po nepotrebnem novih
               diskriminacij med družbami, ki se morebiti ločijo samo po tem, da se skromno
               razlikujejo v lastniškem deležu, ki ga predstavlja državna lastnina.</p>
               <p>Torej, če sklenemo. Lok razmišljanj o tihih družbah je v teh treh predlogih zakona
               šel od ukinitev tihih družb do tega, da tihim družbam, ki so v zasebni lasti
               omogočamo, da se normalno obnašajo v tržnih pogojih v svetovnem gospodarstvu in sedaj
               z današnjim predlogom, z zaostritvijo samega predloga s strani Vlade tako, da bi bile
               omejitve večje kot so v osnovnem tekstu predlagane. Torej mi bomo sledili odgovorom
               in bomo podprli, da se razprava nadaljuje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Zvonko Černač. 
                   Se opravičujem, gospod Černač, spregledal sem gospoda Bogdana Čepiča, ki bo
                     predstavil stališče Poslanske skupine Socialnih demokratov. Prosim, gospod
                     Čepič. 
               
            </p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Lep pozdrav gospod predsednik, kolegice in kolegi.</p>
               <p>V Poslanski skupini Socialnih demokratov menimo, da morajo biti spremembe zakonov
               vedno premišljene in ciljane v razreševanje problemov, ki se pojavljajo ob
               interpretaciji posameznih zakonov, posebno takrat, ko govorimo tudi o možnosti
               konflikta interesov.</p>
               <p>Skupina poslank in poslancev Slovenske demokratske stranke s prvopodpisanim poslancem
               Jožetom Tankom je Državnemu zboru Republike Slovenije predložila v obravnavo Predlog
               zakona o dopolnitvi Zakona o upravljanju kapitalskih naložb Republike Slovenije, ki
               želi razrešiti položaj in vpliv družbenikov v gospodarskih družbah v odnosu do družb
               v večinski lasti, ki jih vodi. V načelu sicer menim, da bi morale biti te določitve
               oziroma te omejitve v nekem drugem aktu, v nekem kodeksu in ne samo v zakonu. Ampak,
               če že imamo predlog, bomo to tudi obravnavali.</p>
               <p>Na podlagi predloga sprememb Zakona o upravljanju kapitalskih naložb Republike
               Slovenije bo z novim členom določeno odpravljanje nasprotja interesov tako, da
               poslovodstvo, prokurist in izvršni direktor gospodarske družbe, ki je v večinski
               neposredni ali posredni lasti Republike Slovenije, ne bodo smeli skleniti pravnega
               posla z drugo družbo v kateri je sam ali njegov ožji družinski član tihi družbenik
               druge družbe. Če bi do sklenitve pravnega posla kljub vsemu prišlo, pa se tak pravni
               posel šteje za ničnega. Žal ugotavljamo, da bo treba ponovno nekaj zapisati v zakon,
               ne glede na to, da je takšno dejanje poslovno nemoralno, če že ne nezakonito.
               Delovanje tihih družbenikov v družbah opredeljujejo nekateri drugi zakoni, in bi to
               moralo veljati tudi za družbe v lasti države, ne glede na delež lastništva ali za
               poslovodstva družb, kjer je država posredni ali neposredni večinski lastnik oziroma
               sploh solastnik.</p>
               <p>Skratka, s spremembo zakona ponovno poskušamo zapisati nekaj, kar bi po naravi
               poslovne morale tako ali tako moralo veljati.</p>
               <p>Sedanja ureditev tihe družbe v Sloveniji zakonsko namreč omogoča razmerje med
               družbeniki, ki niso vpisani v sodni register in zato niso dostopni javnosti. Ali je
               to poslovno moralno pa ni določeno. Na ta način, po mnenju skupine poslank in
               poslancev lahko prihaja do navzkrižja interesov v gospodarskih družbah v celotni
               oziroma delni državni lasti, kar posledično lahko vodi do oškodovanja državnega
               premoženja. To pa bi lahko pomenilo nemoralno dejanje poslovodstva. Govorimo seveda v
               pogojniku.</p>
               <p>V Poslanski skupini Socialnih demokratov se zato strinjamo z osnovno usmeritvijo
               zakona, ki ga bomo v prvi obravnavi tudi podprli. Bomo pa v nadaljevanju z
               vsebinskimi pripombami dopolnili zakon tako, da bo prepovedano tudi ustanavljanje
               tihih družb s strani gospodarskih družb v večinski lasti države. Prav tako bo treba
               določiti, kaj se zgodi s tistimi tihimi družbami, ki bi po uveljavitvi novele kršile
               ZUKN. Zato bomo podprli predlog vlade da se to vprašanje uredi v prehodnih določbah,
               s prehodnim obdobjem treh ali šestih mesecev za prenehanje delovanja tihe družbe.
               Namreč, v skladu s 165. členom ZGD-1 je treba ob prenehanju tihe družbe, razen v
               primeru stečaja nosilca tihe družbe narediti obračun in tihega družbenika izplačati v
               denarju, razen če se ta s pogodbo dogovori drugače.</p>
               <p>Zaradi vsega navedenega bo Poslanska skupina Socialnih demokratov podprla spremembe
               Zakona o upravljanju kapitalskih naložb v prvi obravnavi. V drugi obravnavi pa bo
               podpirala, da se zakon dopolni s pripombami Vlade in tudi našimi pripombami.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Zvonko
               Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem prisotnim.</p>
               <p>V Poslanski skupini Slovenske demokratske stranke smo, tako kot je bilo danes že
               povedano, že dvakrat predlagali ustrezno ureditev glede tako imenovanih tihih družb.
               Predvsem zaradi tega, ker se je v praksi pokazalo, da ta institut v nobenem primeru
               ni prinesel nič dobrega, nobene nove dodane vrednosti. Je pa bil, očitno, in je še
               krinka za posamezne zlorabe, za posamezna ravnanja, ki mogoče merijo celo na kazniva
               dejanja. Skratka nič dobrega ni v normativni ureditvi tihih družb v naši državi.</p>
               <p>Treba je povedati, da je vladajoča večina, ki se, zanimivo, z vsakim izstopom še bolj
               utrjuje in ima vedno večjo podporo v Državnem zboru, obakrat seveda te predlagane
               rešitve zavrnila, in eno izmed normativnih ureditev, ki bi bila v teh razmerah nujna,
               ne zaradi tega, glede tega si ne delamo iluzij, da bi čez noč odpravila probleme, ki
               nastajajo, pač pa zato, da bi na nek simbolen način pokazala usmeritev te države na
               tem področju in pomenila dodaten deklaratorni prispevek k večji transparentnosti pri
               delovanju, da ta ureditev ni bila sprejeta. Nikoli nismo predlagali ukinitve tihih
               družb. Predlagali smo transparentnost, predlagali smo javno objavo teh razmerij in
               podatkov, ki se tičejo predvsem navez v tistih primerih, ko gre za državna podjetja
               oziroma za podjetja, ki so v posredni oziroma neposredni lasti države. Zdi se nam
               normalno, da če nekdo prevzame odgovorno vodilno funkcijo v nekem državnem podjetju,
               v neki instituciji, ki je v posredni ali neposredni lasti države, da bo primarno
               oziroma izključno delal v interesu te institucije in države in da bo v tistem
               obdobju, ko te stvari počne, zanemaril vse ostale interese, tudi ozke zasebne
               interese. In v enem izmed konkretnih primerov oziroma v konkretnem primeru, ki smo ga
               obravnavali tudi na Komisiji za nadzor javnih financ Državnega zbora se je pokazalo,
               da temu vedno ni tako in da je v tem konkretnem primeru bila državna služba samo nek
               mehanizem za uveljavljanje zasebnih interesov. Zanimivo, da se v tem primeru ni
               zgodilo nič, da tisti, ki je bil obravnavan, ni doživel ne odgovornosti ne razrešitve
               ne česarkoli drugega, kljub temu, da bi bilo za družbo, ki jo vodi, in za nadzorni
               svet banke, v katerem je sedel takrat, verjetno dobro, če bi se to zgodilo.</p>
               <p>Skratka, strinjati se je mogoče s tem, da zakon tega ne more v celoti urediti.
               Mehanizem, ki bi to področje uredil, se imenuje mehanizem odgovornosti, se imenuje
               mehanizem uveljavljanja odgovornosti in predvsem predpostavlja, da bo oblast,
               konkretno vlada, v vseh teh primerih ravnala odgovorno in da bo dosledno spoštovala
               zaščito interesov javnih financ in države in subjekte, ki ne delujejo v tem interesu,
               razrešila oziroma odstavila. Temu v tej državi seveda ni tako. Priče smo kar nekaj
               neučinkovitim, negospodarnim, da ne rečem še česa hujšega, ravnanjem s strani
               posameznikov, ki vodijo posamezna državna podjetja oziroma podjetja, ki so v posredni
               ali neposredni lasti države, pa se jim nič ne zgodi oziroma imajo neko podporo
               oblasti, kar vsekakor kaže na to, da očitno obstajajo neka razmerja v ozadju, ki niso
               javna, ki niso transparentna, ki utemeljujejo ta negospodarna ravnanja, kar se tiče
               odnosa do teh javnih podjetij in do te državne lastnine. Nemogoče je razumeti, zakaj
               nekdo, ki je dobro plačan v nekem državnem podjetju, praktično z vsakim ravnanjem, ki
               ga naredi, ravna v škodo tega državnega podjetja in se mu nič ne zgodi. Ali ni
               morebiti le v ozadju nek drugačen dogovor, za katerega ne vemo, morebiti zanj ne ve
               niti tisti, ki mu je odgovoren, ki utemeljuje ta njegova čudna ravnanja?</p>
               <p>V Poslanski skupini Slovenske demokratske stranke zaradi tega ponovno prihajamo s
               poskusom, da bi v normativno ureditev uzakonili vsaj del teh pravnih osnov glede
               tihih družb. Tretjič poskušamo, pravijo, <q>"da gre v tretje rado"</q>, verjetno bomo v tem
               poskusu uspešni, vsaj glede na dosedanje odzive. Vendar je treba povedati, da se nov
               predlog nanaša predvsem na vodilne delavce gospodarskih družb, ki so v neposredni ali
               posredni lasti države, in prepoved sklepanja poslov med njimi in družbami, v katerih
               so vodilni delavci državne družbe ali njihovi družinski člani tihi družbeniki. V tem
               delu smo se omejili, ker smo ocenili, da kaj več v tej sestavi Državnega zbora in pri
               tej oblasti ni mogoče sprejeti; bi pa bilo treba sprejeti mnogo več, mnogo več.
               Slovenija je danes na točki, ko je treba sprejeti nekatere zelo jasne spremembe,
               predvsem spremembe s ciljem večjega uveljavljanja odgovornosti tistih, ki vodijo ta
               državna podjetja in ki vodijo posamezne institucije, ki so v državni ali paradržavni
               lasti. To bi bilo nujno, kajti <q>"zalega"</q>, oprostite izrazu, ki se je ustvarila v
               nekaterih primerih, je tako močna, da že resno ogroža stabilnost naših javnih financ
               in celotnega sistema tako v finančnem kot v pravnem smislu. Tihe družbe in tihi
               družbeniki so sicer pravno formalno urejeni v Zakonu o gospodarskih družbah. V
               slovenski pravni red je bila ta tiha družba umeščena v krog osebnih družb že pred
               sprejetjem Zakona o gospodarskih družbah in v našo zakonodajo smo jo nekako povzeli
               po zgledu ureditev v germanskih državah. V Sloveniji pa kakšnih izkušenj z njihovim
               delovanjem praktično ni bilo in jih tudi danes ne poznamo, ker je to neko tiho polje,
               skrito polje o katerem ne vemo nič. Torej ne obstaja nobena pravna praksa iz tega
               področja. Bistvo delovanja te tihe družbe vemo, da je v pogodbi med nosilcem tihe
               družbe in tihim družbenikom, da ta pogodba ni vpisana v sodni register, zato niso
               znana razmerja med družbeniki v tihi družbi in da ta interna oblika razmerja omogoča
               obstoj javnosti prikritih razmerij v tihi družbi in posledično tudi konflikt
               interesov posameznega družbenika v tej družbi.</p>
               <p>V razmerah tržnega gospodarstva in razvite konkurence, kjer je država zelo malo vpeta
               v to polje, in kjer je moč teh paradržavnih podjetij omejena, lahko da predstavljajo
               te tihe družbe pomemben prispevek oziroma neko novo dodano vrednost k hitrejši
               gospodarski rasti in razvoju posameznih ekonomij. V Sloveniji pa ni niti enega
               primera dobre prakse. Niti enega primera dobre prakse, danes tretjič obravnavamo to
               področje in do danes nismo slišali enega primera dobre prakse, ki bi nam govoril o
               tem, da je ta institut dober in da ga je treba ohranjati na tak način, kot je zapisan
               v veljavni zakonodaji. Nasprotno, vsi primeri s katerimi smo bili soočeni doslej,
               govorijo o tem, da je bil ta institut v Sloveniji pretežno oziroma v veliki meri, če
               ne povsem, zlorabljen za neke prikrite namene za skrivanje pred javnostjo, za
               izogibanje davčnim bremenom ali celo morebiti za koruptivna ali ostala kazniva
               dejanja. In kot sem povedal, ko smo konkreten primer obravnavali v Državnem zboru na
               Komisij za nadzor javnih financ, ni vlada za odpravo teh anomalij storila ničesar.
               Ničesar, kljub temu, da so bila ta razmerja v tem konkretnem primeru javno
               obelodanjena, in da je bilo jasno izkazano, da ni šlo za to, da bi se preko teh
               razmerij povečalo poslanstvo te državne družbe, ki jo je ta tihi družbenik vodil, pač
               pa nekaj drugega. Vlado smo tudi zavezali k pridobitvi podatkov, koliko je tega v
               Sloveniji. Podatkov nismo dobili. Temu se je na nek način treba izogniti. Zaradi tega
               v Poslanski skupini Slovenske demokratske stranke ne razumemo odpora proti minimalni
               normativni ureditvi tega področja, predvsem ne razumemo, zakaj je Vlada toliko časa
               nasprotovala temu, da se to področje vsaj v minimalističnem smislu normativno uredi,
               kljub temu, da se zavedamo, da ta zakon ne bo odpravil neučinkovitosti pri vodenju
               državnih družb v neposredni ali posredni lasti države. Kot sem že povedal, tega ni
               mogoče storiti z zakonom, pač pa z uveljavljanjem neposredne odgovornosti do tistih,
               ki te družbe vodijo.</p>
               <p>Recimo konkreten primer, ki ga lahko omenimo in ki je v teh dneh vedno bolj aktualen,
               je primer Darsa. Večkrat je bilo ugotovljeno, da uprava ne ravna in ne deluje v
               interesu družbe, večkrat je bilo že ugotovljeno, da je bil propadli SCT v
               privilegiranem položaju še aprila meseca letos, ko se je vedelo, da ne bo doživel
               dobrega konca, se mu je plačevalo, podizvajalci pa še do danes niso dobili plačil,
               kljub temu, da je za to obstajala neposredna obveza in kljub temu, da so ta dela
               nesporno opravili. Vlada ni raziskala, zakaj se je to dogajalo na tak način in zakaj
               je ta uprava ravnala tako neodgovorno? Do sedaj ni nihče potegnil nobene odgovornosti
               oziroma nobene sankcije zaradi teh neustreznih in neprimernih ravnanj. Sprašujemo se,
               kam so poniknile stotine milijonov, ki jih je SCT prejel iz državnih poslov? Kako to,
               da nihče iz vodstva ne odgovarja, kako to, da jim niso zamrznili vsega premoženja še
               tam kjer so ga pa ga je Višje sodišče odpravilo. Namesto z desetinami, stotinami
               milijonov evrov, ki so jih plačali vsi državljani in ki so se prelili na račune
               davčnih oaz, se pristojni danes ukvarjajo s preiskavami ptičjih hišic in s kamero, ki
               stane nekaj sto evrov, ter z vprašanjem ali je bila plačana ali ne. Ta zakon seveda
               ne bo uredil vsega tega, pomeni pa majhen prispevek na poti k odgovornejšemu
               upravljanju državnega premoženja. V Poslanski skupini Slovenske demokratske stranke
               ga podpiramo, podpiramo pa tudi predloge Vlade, ki gredo v smeri izboljšav in
               dopolnitev tega predloga. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Tadej Slapnik.</p>
            </sp>
            <sp who="SDZ5:SlapnikTadej">

               <speaker>TADEJ SLAPNIK:</speaker>

               <p>Hvala lepa za besedo gospod predsednik. Spoštovane kolegice in kolegi.</p>
               <p>Skupina poslank in poslancev SDS s prvopodpisanim poslancem gospodom Jožetom Tankom,
               je Državnemu zboru predložila v obravnavo Predlog zakona o dopolnitvi Zakona o
               upravljanju kapitalskih naložb Republike Slovenije, s katerim predlagajo, da se v
               zakonu doda nov člen, ki bo odpravljal nasprotje interesov tako, da poslovodstvo,
               prokurist in izvršni direktor gospodarske družbe, ki je v večinski, neposredni ali
               posredni lasti Republike Slovenije ne sme skleniti pravnega posla z drugo družbo, v
               kateri je sam ali njegov ožji družinski član tihi družabnik druge družbe. V primeru,
               da bi do sklenitve pravnega posla kljub temu prišlo pa se tak pravni posel šteje za
               ničnega.</p>
               <p>V Poslanski skupini Zares bomo predlog poslancev SDS, kljub nekaterim pravno
               sistemskim pomislekom podprli, saj menimo, da je predlog zakona primeren za nadaljnjo
               obravnavo. V kasnejši obravnavi bomo podprli tudi predlog oziroma amandmaje Vlade, ki
               predlaga, da se novela vsebinsko dopolni tako, da se prepove tudi ustanavljanje tihih
               družb s strani gospodarskih družb v večinski lasti države in da se določi tudi, kaj
               se zgodi s tihimi družbami, ki bodo po uveljavitvi novele kršile zakon.</p>
               <p>Navsezadnje predlog poslancev SDS sledi tudi noveli Zakona o gospodarskih družbah, ki
               smo ga letos aprila v Državnem zboru sprejeli na predlog bivše Zaresove ministrice za
               gospodarstvo, gospe Darje Radić. Z novelo zakona smo uredili primere, ko lahko pride
               pri poslovodjih do nasprotja interesov. Zaradi tega smo sprejeli ureditev, ki določa,
               da lahko poslovodja sklepa posel z drugo družbo, v kateri ima sam ali njegov ožji
               družinski član ali vsi skupaj delež, ali je sam ali njegov ožji družinski član tihi
               družbenik, ali je na kakšni drugi pravni ravni oziroma podlagi udeležen na dobičku
               družbe le, če s takšnim poslom soglaša nadzorni svet družbe in če je sam izločen iz
               odločanja.</p>
               <p>Sicer pa smo v Poslanski skupini Zares zaradi nasploh izraženega nasprotovanja pri
               ustanavljanju Agencije za upravljanje kapitalskih naložb s strani SDS presenečeni nad
               tem, da se v tej poslanski skupini niso odločili za bolj korenite posege v zakon. In
               slednje; posledica znamenitih sestankovanj bivšega ministra za gospodarstvo v Janševi
               vladi in enega od aktualnih ministrov sedanje Vlade, ali pa dejstvo, da je potem ko
               je AUKN letos januarja zamenjal prvega nadzornika HSE z novim nadzornikom gospodom
               Šalamunom, ki je bil v času Janševe vlade direktor Direktorata za energijo pri
               Ministrstvu za gospodarstvo in član nadzornega sveta GEN energije, ki je medtem
               postal tudi že uslužbenec AUKN. Te dni pa naj bi se, če lahko verjamemo medijskim
               prispevkom, skupaj s še enim članom uprave agencije, ukvarjal z vprašanjem vodenja
               velenjskega premogovnika. Seveda mimo vseh pravil korporativnega upravljanja. AUKN
               oziroma način kako je urejena, je očitna napaka. V slednje smo v Poslanski skupini
               Zares iz meseca v mesec vse bolj prepričani. Napake in neprimerna ravnanja agencije
               smo v Poslanski skupini Zares, podobno kot predsednik vlade na začetku sicer
               obravnavali še kot otroške bolezni, zdaj pa vse bolj kaže, da se bolezni AUKN ne bo
               dalo pozdraviti. Vse kaže, da ta agencija oziroma predvsem njena uprava ni bila
               sposobna prevzeti te zelo odgovorne funkcije strokovnega upravljanja z državnim
               premoženjem. Osnovna cilja, da bo agencija pripomogla k dvigu standardov
               korporativnega upravljanja družb, ki so v solasti države in da se bo povečala
               transparentnost državnega upravljanja podjetij, se oddaljujeta. Da je temu tako, gre
               zasluga predvsem vodstvu agencije, za katero nikakor ne moremo trditi, da je
               neodvisna in da odloča na podlagi strokovnih meril. Namesto, da bi se ukvarjala s
               standardi upravljanja, se osredotoča na to, kako pridobiti čim več moči in ustreči
               različnim interesnim skupinam. AUKN pravzaprav postaja od države odtujen center moči,
               ki ga posamične lobistične skupine poskušajo izrabiti za dosego svojih ciljev. Naj
               omenim, da je bivša ministrica za gospodarstvo gospa Darja Radić zaradi vpliva
               posamičnih lobističnih skupin oziroma suma koruptivnega ravnanja enega od članov
               uprave pred časom predlagala razrešitev članov uprave, vendar pri predsedniku Vlade
               Borutu Pahorju takrat ni naletela na posluh. Širša javnost je že večkrat
               problematizirala načrtovane kadrovske cunamije, ki naj bi jih načrtovala agencija v
               okviru svojih pristojnosti. Član uprave gospod Danilo Grašič naj bi že večkrat
               posredoval pri upravah podjetij, ki so v državni lasti, da bi te zaposlile njegove
               znance. To naj bi počel sistematično in v več družbah v državni lasti. Zaenkrat se
               večina članov uprav v državni lasti še ni želela izpostaviti, sta se pa dva
               predsednika uprav v državni lasti, to sta predsednika uprav Elektro Ljubljana in Peko
               Tržič. O postopanju gospoda Grašiča sta obvestila ministrico za gospodarstvo, z
               namenom, da se prepreči nadaljnje kadrovanje gospoda Grašiča. Predsednika uprav
               navedenih družb sta v dopisih navedla, da gospod Grašič pritiska nanju, da bi
               zaposlila ali pogodbeno najela njegove znance. Gospod Grašič naj bi pri posredovanju
               za zaposlitev njegovih znancev v državnih podjetjih nastopal kot predstavnik in član
               uprave AUKN. Da je nastopal kot predstavnik AUKN sta štela tudi oba predsednika uprav
               družb v državni lasti, ki sta o tem obvestila ministrico za gospodarstvo. Obema
               primeroma je skupno tudi to, da gospod Grašič priporoča upravam podjetij v državni
               lasti svoje znance, ne glede na njihove kadrovske potrebe, se pravi kadrovske potrebe
               podjetij in ne glede na ustreznost predlaganih oseb. Oba znanca gospoda Grašiča naj
               bi upravi družb obrazložila, kaj vse bi lahko z njimi počela, četudi družbi tovrstnih
               storitev sploh ne potrebujeta. Še bolj zaskrbljujoča informacija, kako naj bi v
               konkretnem primeru deloval znanec gospoda Grašiča. Njegova vloga naj bi bila
               posredna, in sicer da bi deloval v korist uprave, kot vezni člen med upravo in
               gospodom Grašičem.</p>
               <p>V teh dneh smo tudi izvedeli, da je predsednik Vlade AUKN prijavil protikorupcijski
               komisiji, zaradi domnevnega vpliva lobistov na njeno vodstvo. Predsednik vlade naj bi
               se za prijavo odločil, ker naj bi obstajal sum, da sta na vodstvo agencije vplivala
               predvsem lobista gospod Janez Zemljarič in gospod Drago Isajlović. Tu bi opozoril
               tudi na eno od zadnjih, po našem mnenju do zdaj bolj spornih ravnanj AUKN. Gre za
               primer dokapitalizacije Nove Kreditne banke Maribor, kjer je AUKN brez sprejetja
               strategije razvoja finančnega sistema ob oblikovani sektorski politiki za področje
               energetike in brez soglasja vlade, to je o možnosti, da bi glasovala za ukrep
               povečanja odobrenega kapitala banke za javno ponudbo delnic NKBM in pooblastila
               agencijo, da prenese prednostno pravico države do vpisa in plačila delnic NKBM sicer
               razpravljala, a vlada odločitve ni sprejela. AUKN je kljub temu samostojno odločila,
               da se prednostna pravica lahko prenaša na družbe z omejeno odgovornostjo, ki so v 100
               % državni lasti in imajo razpoložljiva sredstva oziroma neizkoriščen kreditni
               potencial, ki še ni vezan na projekte v teku. Agencija je namreč prenesla pravice
               države do nakupa novih delnic NKBM na tri družbe v 100 % lasti države. To je na Gen
               Energijo, Elektro Slovenije in Pošto Slovenije. Tudi na tem področju zgodba še ni
               zaključena. Zadnje dejanje Agencije za upravljanje kapitalskih naložb, ko so zelo na
               široko objavili, da bodo opravili revizijo poslovanja NKBM za zadnjih pet let je
               zagotovo vplivalo tudi na to, da je danes vrednost delnice zgolj 6,6 evra, kar
               pomeni, da so vsa tri omenjena podjetja iz naslova dokapitalizacije NKBM že ustvarila
               izgubo. Da ne omenimo, da AUKN omogoča izplačevanje neutemeljeno visokih nagrad
               članom nadzornih svetov v družbah, v katerih ima država prevladujoč vpliv. Agencija v
               imenu države v času gospodarske krize uveljavlja celo višje nagrade za člane
               nadzornih svetov, kot jih je denimo prejšnja vlada v času gospodarskega razcveta.
               Povprečna višina nagrad članov in predsednikov nadzornega sveta NLB so na primer
               znašale v letu 2004 tisoč 290 evrov, leta 2007 21 tisoč 455 evrov, leta 2009 so padle
               na 12 tisoč 284 evrov, leta 2010 na 7 tisoč 390, leta 2011 po predlogu AUKN pa fiksni
               del letne nagrade že znaša 11 tisoč evrov za člane nadzornih svetov oziroma kar 16
               tisoč 500 evrov za predsednike plus dodatno sejnine, ki naj bi znesle približno
               toliko kot leta 2010. Zato je tudi vodja Poslanske skupine Zares Franco Juri na
               predsednika Vlade Boruta Pahorja in predsednico uprave AUKN gospo Dagmar Komar pred
               časom naslovil poslansko pobudo v kateri jo poziva naj zagotovita, da se nadzornikom
               nagrade ne bodo zviševale oziroma da bodo omejene v skladu s sklepi, ki jih je Vlada
               sprejela na začetku letošnjega leta. Sklep o priporočilih in glede nagrajevanja
               članov organov nadzora v gospodarskih družbah v zvezi z omejevanjem učinkov finančne
               krize predstavlja cilje in pričakovanja Vlade oziroma Republike Slovenije kot
               lastnice. Agencija kot zgolj upravljavec državnih naložb, ni namreč njen lastnik, jih
               je dolžna upoštevati, pa četudi bo zato v času gospodarske krize morala spremeniti
               svoja merila.</p>
               <p>V Poslanski skupini Zares menimo, da bi predsednik Vlade moral nehati po nojevsko
               glavo tiščati v pesek. Predlagane odgovornosti za delo AUKN na agencijo samo in
               Državni zbor ter v zadnjem primeru protikorupcijsko komisijo je, po naši oceni,
               neodgovorno, še posebej, če se zavedamo, da odgovornost za imenovanje in razrešitev
               organov agencije v prvi vrsti nosi Vlada in ne Državni zbor. Državni zbor slabega
               dela AUKN po veljavnem zakonu ne more neposredno sankcionirati, če se za to ne odloči
               Vlada. Edino Vlada namreč lahko predlaga razrešitev organov agencije. Problem
               kadrovske sestave vodstva agencije, ki se mu pripisuje izrazita nekompetentnost in
               prevelika interesna povezanost z nekaterimi lobiji in vplivnimi posamezniki je res
               največji problem. A problem, po našem mnenju, predstavljajo tudi ureditev razmerij
               med Vlado, Državnim zborom, kot predstavnikom lastnika in agencijo kot upravljavcem.
               Gre tudi za vprašanja odgovornosti organov agencije za svoja ravnanja, pooblastil
               agencije in še bi lahko naštevali. Zato velja način upravljanja s kapitalskimi
               naložbami po komaj več kot pol leta delovanja AUKN temeljito zakonsko korigirati, kar
               pomeni, da je sprememba zakona, a ne ta, veliko bolj nujna. Kot sem že v uvodu
               povedal, bomo predlagano novelo v Poslanski skupini Zares v prvi obravnavi podprli.
            </p>
            </sp>
            <sp who="SDZ5:GantarPavel">

               <speaker>PPREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Franc Pukšič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa. Lep pozdrav. Gospod predsednik, kolegice in kolegi, predstavniki
               gospodarskega ministrstva.</p>
               <p>Zadnje spremembe in dopolnitve Zakona o gospodarskih družbah so na novo določale, da
               mora poslovodja, izvršni direktor ali prokurist družbe, če pride do nasprotja
               interesov pri sklepanju pravnega posla z neko drugo družbo, katere družbenik je sam
               ali pa njegov družinski član, ali če je udeležen na dobičku te družbe na katerikoli
               drugi pravni podlagi, na primer tihi družbenik, seveda se za to običajno ne ve, za
               sklenitev takšnega pravnega posla pridobiti soglasje nadzornega sveta družbe. Tako v
               teoriji, v zakonu. V praksi žal marsikaj drugače.</p>
               <p>Ta določba na splošno velja tako za zasebni, kot tudi družbeni sektor v državni
               lasti, torej kot družbe v državni lasti. Vendar so se, kot prav poseben problem v
               zadnjem času izkazale predvsem tihe družbe. Zakaj oblikovati tiho družbo se postavi
               vprašanje? Odgovor na to je, seveda, enostaven. Tihe družbe v veliki meri se
               oblikujejo predvsem za izvedbo tistih poslov, pri katerih je interes izvajalca, da se
               njihova udeležba javno ne razkrije. Zato se ta oblika pojavlja na različnih področjih
               gospodarstva. Težava pa nastopi, ko se ta instrument tihe družbe zlorablja za osebno
               izkoriščanje moči in položaja, ki ga ima pred vstopom v družbo bodoči družbenik. V
               mislih imamo predvsem gospodarske situacije, ko gre za podjetja v državni lasti in ko
               direktor podjetja v državni lasti vpliva na izbor določenega dobavitelja. Dobavitelj
               se bo zagotovo težko uprl želji direktorja, da postane njegov tihi družbenik. Seveda,
               takšna ponudba ni nemogoča tudi s strani dobavitelja. Tudi direktor državnega
               podjetja, ki je že tihi družbenik, se bo težko uprl, da bi se odpovedal sodelovanju -
               s kom? S samim seboj. Takšne primere tudi imamo, pa so, žal, še vedno na
               pozicijah.</p>
               <p>Za zasebni gospodarski sektor tiha družba ni tako velik problem. Poseben problem tihe
               družbe pa postane izredno velik v odnosu država - zasebni sektor. V tem primeru pa
               tiha družba ni in ne more biti legitimen instrument. Vsaj enega mi naj kdo pokaže? Je
               lahko le instrument korupcije, ki omogoča zlorabo – česa? Moči in položaja, gre pa
               seveda v privatne žepe. Sprejete spremembe in dopolnitve Zakona o gospodarskih
               družbah takšnih situacij niso preprečevale. Tudi poskus črtanja določb o tihi družbi
               iz Zakona o gospodarskih družbah, kot je že bilo predlagano, ravno tako ne bi rešilo
               v celoti tega problema. Ta problem rešuje predlog zakona, ki je v tem trenutku pred
               nami, in v Poslanski skupini Slovenske ljudske stranke ga bomo z veseljem
               podprli.</p>
               <p>Za konec pa bi rekel še tole. Očitno je, glede na stališče Vlade do predloga tega
               zakona, da se tudi v parlamentu lahko kaj dogovorimo. Žal, zaradi takšnih ali
               drugačnih prestižnih bojev včasih to traja mnogo mnogo predolgo, a očitno, kot
               vidimo, se tudi da. Očitno počasi vsi skupaj ugotavljamo, da z uspehom na volitvah v
               paketu ne pride tudi vsa pamet tega sveta. Vsaj delno smo zadovoljni z držo preostale
               vladne koalicije, ki je, žal, šele po slabih treh letih nekako uspela končno
               prisluhniti tudi opoziciji. S tem predlogom zakona bomo zaokrožili reševanje problema
               tihih družb, če lahko temu tako sploh rečemo. Kolegi iz Slovenske demokratske stranke
               so ga začeli s svojimi predlogi reševati pred dobrim letom dni. Dolgo je trajalo,
               dolgo. Verjamem, da bi rešitve s skupnimi močmi lahko našli že prej. In nazadnje,
               takšnih odprtih vprašanj in predlogov, poizkusov, ko ne gre zgolj za goli populizem,
               pa je še veliko. Bilo bi prav, da jim na vladni strani še kdaj prisluhnete.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               Matjaž Zanoškar.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala. Spoštovani!</p>
               <p>Glede predloga zakona o dopolnitvi Zakona o upravljanju kapitalskih naložb Republike
               Slovenije je mnenje Poslanske skupine DeSUS sledeče.</p>
               <p>Na začetku naj povzamem vsebino našega stališča o problematiki tihega družbeništva,
               ki je bilo skozi predloge novele Zakona o gospodarskih družbah obravnavano že
               trikrat. Nismo se strinjali s popolno ukinitvijo instituta tihega družbeništva. Ob
               zavzemanju za večjo stopnjo transparentnosti poslovanja preko preprečevanja možnosti
               konflikta interesov zaradi ekonomskih vzvodov članov poslovodenja in uprave, ki so
               hkrati udeleženi v drugi družbi in se sklepa posel med takima družbama, smo podprli
               vladni predlog sprememb, ki je na nek način ustrezno rešil to problematiko. Situacija
               za razreševanje nepravilnosti, ki se kažejo v praksi poslovanja s tihimi družbami je
               tako bila primerno in zadostno rešena za primere, ko gre za družbe in sklepanje
               poslov na nivoju zasebnega sektorja.</p>
               <p>Večji problem instituta tihe družbe pa je zagotovo izkazan, ko gre za poslovno
               razmerje med državnim in zasebnim podjetjem. Ko gre za poslovno povezavo med
               podjetjem, ki je v lasti države in tiho družbo, v kateri je organ poslovodenja
               oziroma upravljanja tega državnega podjetja tudi sam udeleženec, je zaradi
               nepreglednosti udeležbe in poslovnih odnosov v tihem družbeništvu velika možnost
               zlorabe državnega premoženja in s tem seveda razvrednotenja javnega interesa, ki ga
               upravljanje z državnim premoženjem mora izkazovati v korist vseh državljank in
               državljanov. Taki odkloni so seveda moralno in etično nesprejemljivi in v nasprotju z
               načeli vestnosti in poštenja ter načelom dobrega in skrbnega gospodarjenja. Zaradi
               tega je ne samo primerno pač pa tudi nujno, da se preprečijo vsakršne anomalije, ki
               pomenijo možnost oškodovanja državnega premoženja. Zato se v Poslanski skupini DeSUS
               strinjamo s predlagatelji novele Zakona o upravljanju kapitalskih naložb, ki se
               zavzemajo za to, da se prepreči konflikt interesa, ki je v primerih takšnih povezav
               vsekakor prisoten.</p>
               <p>Po tem predlogu, ki je pred nami, bi veljala prepoved sklepanja poslov med
               poslovodstvom, prokuristom ali izvršnim direktorjem gospodarske družbe, ki je v
               večinski neposredni ali posredni lasti države z gospodarsko družbo, kjer je ta oseba
               oziroma njen ožji družinski član udeležen kot tihi družbenik. Predvidena je ničnost
               tako sklenjenega posla in kot sankcija prenehanje funkcije tej osebi. Nekdanja
               ministrica Radićeva se je predhodno pri spremembah Zakona o gospodarskih družbah že
               strinjala s tako ureditvijo in zavzela stališče, da se za državna podjetja to uredi
               posebej. Vidimo pa, da je Vlada v svojem pozitivnem mnenju v predlogu za nadaljnjo
               modifikacijo vsebine predloga dikcijo predlagane določbe o odpravi nasprotja
               interesov še dodala in šla še korak dlje. Ugotovitve in ocena naše poslanske skupine
               do predlaganih vsebin je naslednja: zakon bomo v naši Poslanski skupini DeSUS v prvi
               obravnavi podprli. V želji, da bi bil zakon čim boljši pa menimo, da je smiselno
               združiti obe predlagani vsebini. Torej prepovedati sklepanje poslov članu
               poslovodstva, organa vodenja in nadzora državne družbe z družbo, v kateri je sam ali
               njegov ožji družinski član tihi družbenik, prepovedati državnim družbam ustanavljanje
               tihih družb ter določiti sankcijo ničnosti tako sklenjenega posla kot tudi odstavitev
               z mesta vodstvene oziroma nadzorne funkcije.</p>
               <p>Torej, to so stvari, s katerimi se v poslanski skupini strinjamo, zato bomo tako, kot
               sem napovedal tudi ta predlog zakona v celoti podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. 
                   Besedo ima Franc Bogovič, pripravi naj se Matjaž Zanoškar, potem Anton
                     Anderlič. 
               
            </p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep dober dan spoštovani predsednik, kolegice in kolegi, predstavnika Ministrstva za
               finance.</p>
               <p>Veseli me, da smo iz stališč, ki smo jih slišali sedaj iz poslanskih skupin
               ugotovili, da večina poslanskih skupin podpira sprejem dikcije zakona, ki želi
               razmejiti oziroma omejiti to, da državna podjetja ne bodo sklepala posle z družbami,
               v katerih so tihi družbeniki. To je problem, s katerim smo se v parlamentu že večkrat
               soočili in tudi mislim, da je glede na kulturo poslovanja, kulturo politike v naši
               državi to stvar, ki jo je več kot potrebno urediti. Iz stališč poslanskih skupin je
               bilo slišati, predvsem iz stališč Poslanske skupine Zares na nekatere težave pri
               vodenju, upravljanju AUKN in pa tudi pri delovanju, zato sam, glede na to, da je
               danes prvo branje, pričakujem ob tem, da je tudi predsednik vlade celo dal prijavo za
               vodstvo AUKN protikorupcijski komisiji, da se te zadeve razčistijo, kajti mislim, da
               gre na področju upravljanja z državnim premoženjem za eno veliko rak rano v današnjem
               času in zagotovo kar pričakujemo poslanci in zagotovo tudi državljanke in državljani,
               da AUKN in pa vlada naredita predvsem to, kar je prvo določilo tega zakona o
               ustanovitvi te agencije, to je to, da se pripravi strategija o upravljanju s tem
               premoženjem in da to strategijo potrdi parlament. Danes se resnično lahko čudimo
               nekaterim potezam, predvsem se pa lahko čudimo zato, ker to niso poteze, ki bi bile
               dogovorjene v parlamentu. Vidimo največkrat, da so tudi v vladi bila in so še vedno
               različna mnenja o teh potezah in resnično se lahko povprašujemo, kdo danes upravlja z
               velikim državnim premoženjem? Na takšen način bomo na koncu resnično prišli do
               situacije, da bo vsesplošno mnenje, da se z javnim državnim premoženjem slabo
               gospodari in da je to najbolje prodati. Z javnim in državnim premoženjem je treba
               pravilno upravljati in gospodarno in predvsem doreči strategijo upravljanja tega
               premoženja tu v parlamentu. Zato pričakujem, da do drugega branja dobimo tudi s
               strani vlade predloženo strategijo upravljanja z državnim premoženjem, da bomo vedeli
               kdo pije in kdo plača v tej državi.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Anderlič. Ga ni.</p>
               <p>Besedo ima Vili Rezman. Pripravi naj se Breda Pečan.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa.</p>
               <p>Jaz sem v uvodu, ko sem predstavljal stališče Poslanske skupine nepovezanih
               poslancev, Solidarnost, omenil različen odnos do te problematike tihih družb in med
               drugim omenil tudi to, da so podpisniki tega predloga sprva terjali ukinitev tihih
               družb. Kasneje je 15. podpisani pod tem gradivom, ko je predstavljal stališče
               poslanske skupine SDS to zanikal. In jaz sem zgolj zavoljo tega, da se razčisti,
               torej kaj je kdo res predlagal in kdo napačno navaja, vzel v roke gradivo, ki ga je
               podpisalo 27 poslancev SDS, to gradivo datira iz 15. 12. 2010, je bilo že ponovljeno
               gradivo, prej je bilo še eno, to je pa ponovljeno s popolnoma istim tekstom, z istimi
               slovničnimi napakami, samo vrstni red podpisnikov je bil zamenjan. Tam piše na strani
               3 pod poglavjem Cilji, načela in poglavitne rešitve naslednje: <q>"Poglavitna rešitev
               zakona je, da se zakonska podlaga za ustanovitev in delovanje tihe družbe ukine."</q> In
               v nadaljevanju: <q>"V primeru tihih družb gre za sistemski problem, ki vodi v možnost
               oškodovanja predvsem državnega premoženja. Z ukinitvijo tihih družb se bo preprečila
               možnost obstoja tihih družbenikov v gospodarskih družbah, kjer ima Republika
               Slovenija posredno ali neposredno lastninski delež."</q> Na strani 6 je predlagani člen
               8. Glasi se tako: <q>"V tretjem poglavju se črta naslov tiha družba"</q> in <q>"črtajo se vsi
               členi od vključno 158., do vključno 167. člena"</q> in če se to ne zgodi, kar terjajo so
               predvidene sankcije v 9. členu. Ta sankcija nova dodana sankcija glasi, da se z globo
               tisoč do 4 tisoč evrov kaznuje odgovorna oseba, če tiha družba ne začne postopka za
               prenehanje družbe v skladu z določbo 10. člena tega zakona, ki govori, da se mora
               postopek začeti v 30-ih dneh od začetka veljavnosti tega zakona.</p>
               <p>Torej, tu več kot jasno piše, da je nekdo terjal ukinitev tihih družb. Ker so zadaj
               priloženi lastnoročni podpisi je najbrž tudi več kot jasno, kdo je to terjal in v
               obrazložitvah členov se to vse skupaj še ponovi. Zato menim, da bi bilo prav, če bi
               tisti, ki so zanikali dejstvo, da se je hotelo ukiniti tihe družbe, to vendarle
               popravili s priznanjem napačnih navedb.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Breda Pečan. Pripravi naj se Rado Likar.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala za besedo, gospod predsednik.</p>
               <p>Jaz moram reči, da ta krčeviti trud, da bi preprečili delovanje tihih družb in da bi
               jih ukinili, tako kot smo ravnokar slišali, ko je bil v obravnavi Predlog zakona o
               gospodarskih družbah, je znak trdne slovenske vztrajnosti. Lepo. Mislim, da je
               skrajni čas, da tiste, ki na vseh različnih poteh in možnostih, ki so na razpolago v
               zakonodajnih postopkih pri različnih zakonih dosežejo tisto kar želijo. Vendar
               mislim, da kar absolutno ukinjanje tihih družb verjetno ne bo dosegljivo, je pa po
               svoje dobro, da v določenih primerih in to tukaj, ko gre za primere odgovornih oseb v
               posameznih gospodarskih družbah, ki so v večinski posredni ali neposredni lasti
               države in v primerih ko bi te družbe v večinski lasti, posredni ali neposredni lasti
               države ustanovile ali so že ustanovile tihe družbe, da pa tukaj se omejitev vendarle
               predvidi, ker, če drugega ne, bi bilo logično, da tisti subjekt pa naj bo to fizična
               oseba ali pa gospodarska družba ali država kot lastnica, večinska lastnica
               gospodarske družbe, ima pravico doseči to, da se omejitev poslovanja s tihimi
               družbami, ki so v lasti menedžmenta v posamezni gospodarski družbi ali pa sploh
               preprečitev soustanoviteljstva ali ustanoviteljstva tihe družbe s strani gospodarske
               družbe v večinski, posredni ali neposredni lasti države prepreči. Jaz mislim, da je
               to prav in mislim, da je tudi mnenje Vlade dovolj jasno, dovolj razumljivo, da ob
               pogoju določenih popravkov tega zakona, tega predloga zakona Vlada meni, da bi bilo
               koristno Zakon o upravljanju kapitalskih naložb države potrditi in ga pozneje v
               drugem branju dopolniti, popraviti tako, da bi bil, če lahko rečem, tako sprejemljiv
               ali pa z malo bolj grobo besedo, <q>"prebavljiv"</q> ker ta oblika kakršna je zdaj ni ravno
               direktno uporabna in zato seveda bom glasovala skupaj s kolegi za sklep o tem, da je
               zakon primeren za nadaljnjo obravnavo. Pričakujem pa, da bodo predlagatelji primerno
               pripravljeni za sodelovanje pri korekcijah zakona tako, da bo bolj sprejemljiv kot je
               sedaj v prvem branju. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Rado Likar, pripravi naj se Franc Pukšič.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala lepa gospod predsednik. Spoštovane kolegice in kolegi, gospa državna
               sekretarka.</p>
               <p>Tudi sam naj v uvodu povem, da sem vesel podpore temu predlogu zakona, tako z vladne
               strani, kot s strani posameznih poslanskih skupin. Pojem tihe družbe že sam po sebi
               vzbuja občutek na nekaj tajnega, nekaj skrivnostnega, nedorečenega in zdaj splošno
               znano je, recimo kaj je samostojni podjetnik, kaj je družba z omejeno odgovornostjo,
               kaj je delniška družba. Kaj pa je tiha družba oziroma tihi družbenik, to pa že zveni
               bolj tuje in ne vemo pravzaprav kakšna družba to je? In res v slovenskem pravnem redu
               nimamo kaj dosti izkušenj na področju delovanja tihih družb. Mogoče tudi zaradi
               dejstva, da ta pogodbena razmerja v tihih družbah niso vpisana v sodni register.
               Priznati je treba tudi, da je človeška domišljija ali pa inovativnost, da je
               brezmejna, posebej še inovativnost raznih menedžerjev, jaz jih bom imenoval jara
               gospoda, ki bi radi čim hitreje prišli do nekega premoženja, po možnosti na račun
               nekoga drugega. Seveda ker z lastnim delom je to malo težko, predvsem pa dolgo traja.
               In prikladno sredstvo za to je tudi v mnogih primerih nedorečena in ohlapna
               zakonodaja, ki potem omogoča bogatenje teh posameznikov na račun, tudi na račun
               oškodovanja državnega premoženja.</p>
               <p>V Komisiji za nadzor javnih financ smo že pred časom bili seznanjeni z nekaterimi
               primeri in komisija je tudi pozvala Vlado, da pridobi podatke o obstoju takih
               razmerij za vse organe vodenja in nadzora državnih podjetij. Če se ne motim, teh
               podatkov do danes komisija še ni prejela. S predlogom Zakona o upravljanju, o
               dopolnitvah Zakona o upravljanju kapitalskih naložb smo v SDS želeli preprečiti, da
               bi prehajalo do konflikta interesov pri poslovodstvu gospodarske družbe, ki je v
               večinski, posredni ali neposredni državni lasti. In sicer na način, da bi se
               prepovedalo, zakonsko prepovedalo sklepanje pravnih poslov med poslovodstvom,
               prokuristom ali pa izvršnim direktorjem gospodarske družbe, ki je v večinski lasti z
               gospodarsko družbo v kateri je sam član ali pa njegov ožji družinski član tihi
               družbenik te družbe. To je že drugi oziroma tretji poizkus Slovenske demokratske
               stranke, da bi se preprečilo ta institut izkoriščanja instituta tihe družbe za
               ustvarjanje privilegijev na račun omejevanja konkurence. Že pred časom smo
               predlagali, kot je bilo danes že povedano, da bi se iz Zakona o gospodarskih družbah
               črtalo poglavje o tihih družbah. Predlagali smo tudi, da se vsako poslovno razmerje
               vpiše v sodni register, sicer bi bilo tako dejanje nično. No, vlada je ta predlog,
               tudi parlament je ta predlog zavrnil in naslednji poizkus je bil s spremembo oziroma
               z amandmajem novele Zakona o gospodarskih družbah in tudi ta s strani vladajoče
               koalicije, ta predlog ni bil osvojen, češ da materija Zakona o gospodarskih družbah,
               ki ureja to področje, ureja tudi družbe, ki so v zasebni lasti in ne samo družbe, ki
               so v večinski, posredni ali neposredni državni lasti. In do neke mere se je s tem
               bilo tudi mogoče strinjati. Danes je pred nami predlog dopolnitve zakona, ki vsebuje
               samo dva člena in bistvo je v tem, da se prepove poslovodstvu sklepanje pravnih
               poslov z drugo družbo o kateri je sam ali njegov družinski član tihi družbenik te
               družbe. In kot je rekla gospa Pečanova, da bo, če zdaj trenutno ta predlog zakona še
               ni <q>"prebavljiv"</q>, bo verjetno tekom parlamentarnega postopka, bo mogoče dodati še
               nekaj soli, nekaj popra mogoče, da bo ta zakon primeren za končni sprejem, in da bo
               tudi v praksi zaživel in dosegel rezultate, ki jih hočemo doseči s tem. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Pukšič, pripravi naj se gospod Bezjak.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa kolegice in kolegi!</p>
               <p>Ob podpori, spremembi tega zakona, ki smo jo dali v imenu poslanske skupine, smo že
               tam povedali, da se torej tihe družbe oblikujejo takrat, ko je seveda v interesu
               izvajalcev, da se njihova udeležba javno ne razkrije. In problem takšne tihe družbe
               postane takrat, ko je to relacija med državo in zasebnim sektorjem. Finance so in o
               tem smo tudi tukaj že govorili, veliko pisale o aferi z gospodom Danilom Toplekom, in
               sicer, ne samo zaradi tega, ker je direktor družbe Talum torej sedaj nekaj časa nazaj
               je odstopi in je samo član uprave in je tam nastavil nekoga drugega.</p>
               <p>Vendar, ampak saj pravim, ne samo zaradi tega, tudi zaradi tega in zaradi tega, ker
               je predsednik nadzornega sveta NKB – Nove kreditne banke Maribor. V teh povezavah in
               s tem, kar se dogaja tudi, na kar so nekateri kolegi poslanci opozarjali tudi že med
               današnjo razpravo z NKB Maribor, seveda smo takrat, ko je prišla ta afera na plano
               zahtevali v Slovenski ljudski stranki od ministra za finance, da se Danila Topleka
               razreši kot predsednika nadzornega sveta Nove kreditne banke Maribor. Do danes se nič
               ni zgodilo. Torej sedaj po 20 letih, manj, po 18 letih popravljamo, spreminjamo
               zakonodajo in marsikaj v zakonodaji, ki jo je predlagala, ki so jo predlagale vlade v
               parlament, katero pa so v glavnem pripravljale znane odvetniške pisarne in za katero
               se je dajalo milijone evrov denarja, prihaja počasi navzven, da je vladala tako od
               vlade do parlamenta povezano s korupcijo, lobiji prav tistih, ki so imeli denar in
               moč in to tako, da na koncu, ko organi ugotavljajo, pravzaprav nikomur nič ne morejo
               dokazati. Od davčnih oaz do teh tako imenovanih tihih družb in povrhu tihih družb
               tihih družbenikov še zraven, slamnatih lastnikov, poštnih nabiralnikov in potem
               seveda kreditov, ki so jih dajale tako NKB kot največja Ljubljanska banka, danes pa
               seveda tisti, ki zaslužijo 500 evrov, pa 700 evrov, pa imajo 170 evrov pokojnine,
               kolegi poslanci iz vladnih strank, tisti danes sanirajo te banke zato, ker so še
               vedno na položajih ljudje, za katere se je izkazalo in imajo kljub vsej tej
               zakonodaji elemente korupcije, ampak ker so na varni strani, na vladni, vladni varni
               strani, se pač žal nič ne zgodi. Zato so, bom rekel, takšni poizkusi, ki jih
               opozicija predlaga, bom rekel, samo neki <q>"žarek upanja"</q>, da se bodo nekatere stvari
               čez leta spremenile. Popolnoma nedopustno je, ne samo ta primer; direktorji javnih
               podjetij, eden od direktorjev, torej v večinski lasti države je danes župan in ima
               milijonsko vrednost nekega svojega privatnega podjetja in kako je do tega prišel? S
               plačo v tistem podjetju? Verjetno ne, ker potem bi poslanci, ki imamo relativno dobre
               plače napram temu direktorju tudi kje kaj imeli, vsaj nekateri. Za nekatere vem po
               letih, ki so v Državnem zboru dolga leta že pravzaprav nimajo nič in se takšnih
               mahinacij niso šli. Zato bo treba ne samo ob predlogu zakona o zasegi premoženja, če
               je nekdo v kazenskem postopku, ampak verjetno bo treba narediti korak več in
               enostavno v tej državi narediti črto in ugotoviti od kod posameznikom premoženje.</p>
               <p>Da ne bom splošen, recimo, ne vem, v cestnemu podjetju, enemu ali drugemu, tudi v
               naših krajih se je treba vprašati od kod direktorju, ki je danes večinski lastnik,
               pomočniku, ki sta večinska lastnika, od kod njuno premoženje? Kje sta to dobila, da
               sta to postala, in je danes vrednost podjetja, ne vem, 5, 10 milijonov evrov? Torej,
               težko oziroma ne boste me prepričali, da je to legalno in legitimno. Da pa je
               zakonodaja pomagala, da je v tej smeri šlo tudi ob spreminjanju Kazenskega zakonika
               in Zakona o kazenskem postopku pa smo videli tudi pri Elanu.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Bezjak, pripravi naj se gospod Urh oziroma Grill.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo gospod podpredsednik. Lepo pozdravljena državna sekretarka, kolegice
               poslanke in kolegi poslanci.</p>
               <p>Kot ljudski pregovor pravi: <q>"V tretje gre rado"</q>, morda zato, ker je danes tudi 13.,
               tako da se vse poklapa s pregovori. Mislim, da je prav, da se sprejme ta zakon.</p>
               <p>V Slovenski demokratski stranki smo dopolnili Zakon o upravljanju kapitalskih naložb.
               Zakaj? Kaj pomenijo sploh <q>"tihe družbe"</q>? Tihe družbe in tihi družbeniki so pravno
               formalno urejeni v Zakonu o gospodarskih družbah, tretje poglavje od 158. do 167.
               člena. Za tipične tihe družbe je značilno, da sta v njem udeležena le dva subjekta:
               nosilec tihe družbe in tihi družbenik. Kaj je tihi družbenik? Nastopa v pravnem
               pomenu in ni nosilec pravic in obveznosti poslovanja tihe družbe, je pa informiran in
               soodloča, ter je skrit javnosti.</p>
               <p>Ničkolikokrat smo opozarjali na problematiko tihih družbenikov, kajti ugotovilo se
               je, da ti tihi družbeniki v tihih družbah delajo veliko škodo: škodo državi, škodo
               premoženju gospodarskih subjektov, kakor tudi škodo državi, za svoj žep za lastne
               interese. Opozarjali smo z veliko primeri pridobitev, od podjetij do raznih
               posameznih članov, ki so tihi družbeniki. Da ne naštevam, od golf igrišč, gozdnih
               posesti in tako naprej.</p>
               <p>Ni prav, da smo tako dolgo čakali in mencali in nikakor nismo hoteli sprejeti tega
               zakona o tihih družbenikih in o tihih družbah. Res je, da je morda danes pravi čas,
               da je Vlada spregledala in videla, da je treba ukrepati in sodelovati z opozicijo in
               narediti korak naprej k boljšemu jutri. Kljub temu, da je sedaj vlada razpolovljena,
               ampak mislim, da nikoli ni prepozno, in da je danes pravi čas. Zakaj je pomembno, da
               ne morejo biti direktorji v državnih podjetjih tihi družbeniki v raznih zasebnih
               podjetjih. Prav tako ne njihovi ožji družinski člani ali žene itn. Vemo, da so na tak
               način neupravičeno – iz gospodarskih subjektov ali iz podjetij v državni lasti –
               spravljali denar v zasebne namene, tudi v tuje države, kjer je obdavčitev tega
               denarja minimalna ali pa je sploh ni. In to je pomembno, poglavitno, da s predlogom
               tega zakona hočemo da je javno, da vedo vsi državljanke in državljani, kje je kdo v
               kakšni pajkovi mreži povezan s kakšnim gospodarskim subjektom. Zato smatram, da bomo
               danes toliko pogumni, da bomo dejansko to prvo branje zakona sprejeli in
               potrdili.</p>
               <p>Absolutno pa se strinjam z vlado, da je treba določene stvari še dodati, dodelati v
               drugem branju in da bo zakon nedvoumen za vse državljanke in državljane. Po mojem
               razmišljanju je pomembno, da se država umakne iz gospodarstva, da ima država 25 plus
               eno delnico in vpliv na finančni del poslovanja gospodarskih subjektov, nikakor pa ne
               na odločanje in nastavljanje, politično nastavljanje direktorjev ali uprav v
               gospodarskih družbah. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jerovšek, pripravi naj se gospod Petan oziroma Tanko.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Kolegice in kolegi.</p>
               <p>Že večkrat je bilo omenjeno, da tretjič ali četrtič skušamo doseči nek pozitiven
               korak naprej za odpravljanje anomalij, malverzacij finančnih transakcij nedovoljenih
               goljufij in ropa države, in trikrat nismo bili uspešni. Upamo, po nekaterih izjavah,
               da bomo tokrat zakon spustili vsaj v drugo obravnavo. Vendar, najprej kar želim reči
               je, da ne vem kakšno je stanje doma oziroma pod kakšnimi pritiski so naši novinarji.
               Pri prejšnjih obravnavah smo imeli 4 urno obravnavo, načeloma so se vsi strinjali, in
               jaz sem napovedal, da drugi dan ne bo besedice v naših medijih, besedice, in ni bilo.
               In se bojim, da tudi jutri ne bo, da lastniki pritiskajo na novinarje. Saj ne morem
               razumeti, da novinarji o takšni družbeno pomembni aktualni temi ne bi zapisali
               besedice. Kajti, tudi včeraj je niso, ko smo tukaj izglasovali točko, da bomo na
               naslednji seji obravnavali nakazila v te davčne oaze. Z ogromno večino smo to podprli
               in niti besedice. Zamislite si, pod kakšnim pritiskom so naši novinarji, ker drugače
               bi kazalo na njihovo popolno neprofesionalnost, tistih, ki poročajo iz parlamenta.
               Popolno neprofesionalnost, in ne verjamem v neprofesionalnost, verjamem v to da so
               pod pritiski. In verjetno so številni kapitalski lastniki v konfliktu interesov, kar
               skuša ta zakon preprečiti.</p>
               <p>Seveda me pa zanima, cel kup je zelo zagonetnih stvari v zvezi s tem kar se dogaja v
               zadnjem času. Navzven, tako kot pri včerajšnjem glasovanju recimo, v razpravi o teh,
               o ropu države skozi davčne oaze, zgleda, tam je izgledalo, kot da ste načelno za.
               Tudi pri tem zgleda, ampak meni dogajanja v zvezi z Družbo za upravljanje kapitalskih
               naložb niso jasna, pa imam včasih neke sposobnosti, da tudi med vrsticami kaj opazim.
               Namreč, zdelo se mi je da je direktorica gospa Komarjeva v zadnjem času naredila
               nekaj pozitivnih korakov, da je zahtevala zamenjavo enega tihega družbenika, gospoda
               Topleka, kot direktorja, predsednika nadzornega sveta Nove kreditne banke Maribor.
               Zahtevala je tudi zamenjavo gospe Duhovnikove, ki je, tako zgleda, verjetno tudi
               kakšna tiha družbenica, kot je bilo danes že rečeno. In se sprašujem, ali ste
               iskreni? Ker namreč vidim, da predsednik Vlade pošlje na protikorupcijsko komisijo.
               Pozitivno bi bilo, vendar, veste, gospod Zemljarič gotovo ni lobiral proti Topleku in
               proti Duhovnikovi, to so ptički iz istega gnezda. Gotovo ni. In je to zamegljevanje
               stvarnosti, dimne zavese, ki jih spušča vladna koalicija. Če bo pa gospod Klemenčič
               na protikorupcijski komisiji kaj naredil - v zadnjem času je naredil kar dosti
               pozitivnih korakov - tudi danes piše, kako je pravosodje zaščitilo gospoda Thalerja v
               nasprotju z drugimi državami in gospod Zalar se hvali, kaj je pozitivnega naredil. Še
               na slabše smo šli v pravosodju! Preberite si danes na prvi strani Dela, kakšno je pri
               nas stanje in kakšno je v drugih državah glede korupcije evropskega poslanca in
               preiskave. In če bo tudi tu še kaj naredil, potem se bo pa verjetno zgodilo tisto,
               kar je znani profesor rekel: <q>"Če Klemenčiča ne bodo mogli utišati, ga bodo proglasili
               za neumnega in ga bodo odstavili kot norega."</q> Ja, tako je bilo rečeno in dobesedno ni
               nihče zanikal, da je tudi to zadaj.</p>
               <p>Glejte, tega fenomena ali zla tihih družbenikov, večkratnih tihih, tihih, je ogromno,
               očitno pri nas ogromno. In gledanje stran, ko vidiš, da je nekaj narobe, da se
               nakazujejo davčne oaze, pa noče nihče besedice zapisati, ne sme. Pa če novinarju
               verjamem, je tudi nekdo iz neke stranke danes nastopal, kako je za, ampak zadnjič je
               v časopisu pisalo, da je urejal posle določenim mariborskim podjetnikom, ker so tam
               neke ljudi zaprli iz stranke Zares.</p>
               <p>Tako da te stvari so daleč od tega, da bi bile transparentne. Zaradi tega plediram za
               to, da smo pri tem maksimalno transparentni in da dejansko to podpremo in še
               izboljšamo ta zakon. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Petan.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Ostalo je še 48 sekund, zato bom skušal povedati tisto, kar me najbolj muči.</p>
               <p>Dejstvo je, da je to že tretji poskus Slovenske demokratske stranke, da s temi rak
               ranami 21. stoletja v Sloveniji opravimo, glede mahinacij na gospodarskem področju.
               Najprej smo poskušali z Zakonom o gospodarskih družbah, pa so na Vladi rekli, da to
               ne gre, da je to v drugem zakonu; jasno, vemo, kako so usmerjeni. In so nam potem
               drugič povedali, da bi to morali ravno v Zakonu o upravljanju kapitalskih naložb. No,
               pa smo rekli, bomo pa to naredili. Zdaj sem prav vesel, če bo ta predlog sprejet. Se
               pa bojim, ko je bilo najavljeno, da ga bo treba temeljito spremeniti, pa sta samo dva
               člena. Razen, če bomo zdaj napisali vse tiste Slovence, ki spadajo v prvi razred, da
               za tiste pa to ne velja, potem bi mogoče šlo.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Zaključen je seznam vseh prijavljenih, ki so tudi prisotni.</p>
               <p>Ima pa besedo gospa Vraničar v imenu Vlade.</p>
            </sp>
            <sp who="SDZ5:VraničarMateja">

               <speaker>MATEJA VRANIČAR:</speaker>

               <p>Hvala lepa.</p>
               <p>Kot sem napovedala že v uvodu, ocenjujemo, da je predlog zakona primeren za nadaljnjo
               obravnavo. Na kratko pa sem tudi opozorila na tiste pomanjkljivosti, ki jih zakon
               vsebuje in bi jih po našem mnenju v nadaljnji obravnavi bilo treba z amandmaji
               odpraviti. Gre za zelo konkretne dopolnitve oziroma spremembe zakona, ki odpravljajo
               posamezne pravne praznine, ki določajo tudi prepoved ustanavljanja tihih družb s
               strani gospodarskih družb v večinski lasti države, ki zadeva v bistvu ureditev
               prehodnih določb. Ugotavljam pa, da je razprava bila danes veliko širša kot je sama
               vsebina predloga zakona in v bistvu moram v zvezi s tem odgovoriti na nekatere
               navedbe.</p>
               <p>Najprej kar se tiče strategije. Agencija zaključuje pripravo strategije in jaz
               pričakujem, da bo strategija še pred vladnimi počitnicami poslana v Državni zbor in
               bo lahko v bistvu obravnavana jeseni ko bo obravnavana tudi druga, ko bo opravljeno
               tudi drugo branje tega predloga zakona.</p>
               <p>Glede na to, da smo z Zakonom o upravljanju kapitalskih naložb določili, da je
               Agencija za upravljanje kapitalskih naložb samostojen državni organ, ne morem v
               bistvu komentirati njihovih dejavnosti in pa nekaterih aktivnosti, ki so bile v
               razpravah izpostavljene. Glede na prvo spremembo zakona, so tudi pristojnosti med
               Vlado in agencijo dokaj jasno razmejene in tukaj v bistvu gre za dva, recimo, bolj
               ali manj samostojna in neodvisna organa.</p>
               <p>Razprava pušča tudi vtis, da imamo v okviru državnih podjetij celo množico tihih
               družbenikov, vendar dejstva ali informacije, ki so zaenkrat dostopne javnosti, tega
               ne potrjujejo. Imamo en primer ko je v bistvu bil poslovodja enega od državnih
               podjetij tihih družbenikov v drugem podjetju, vendar ni izkazano, da je v tem primeru
               prišlo do kakršnega koli oškodovanja državnega premoženja.</p>
               <p>Ukrepanje v tem trenutku je mogoče v skladu z veljavno zakonodajo. Kot sem omenila že
               uvodoma, se strinjamo, da lahko tiho družbeništvo v povezavi z upravljanjem družb v
               državni lasti predstavlja moralni hazard in ga je zaradi tega treba urediti in
               soglašamo s tem, da se ga uredi v Zakonu o upravljanju s kapitalskimi naložbami.
               Mislim pa, da so ocene, ki so bile izrečene v današnji razpravi o gromozanski škodi,
               ki, da je že nastala zaradi tihih družbenikov v podjetjih v državni lasti nekoliko,
               ne nekoliko, so pretirane.</p>
               <p>Tudi poudarjanje silne korupcije in pa drugih ravnanj je treba razmejiti od
               problematike, ki jo obravnava predlagani zakon. Predlagani zakon govori o prepovedi
               sodelovanja v tihih družbah. Ne govori niti o nakazovanju denarja v davčne oaze, niti
               o preprečevanju korupcije. Tu ta področja urejajo drugi predpisi in verjamem, da bomo
               razpravo tudi o teh predpisih nadaljevali. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker so vsi prijavljeni razpravljavci, ki so to želeli, dobili besedo, čas določen za
               razpravo pa še ni potekel, sprašujem ali želi na podlagi prvega odstavka 71. člena
               Poslovnika Državnega zbora še kdo razpravljati? Ja, vidim roke. Odpiram prijavo.</p>
               <p>Gospod Vizjak, izvolite, imate besedo. Vsak ima na voljo 5 minut.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p> Spoštovane kolegice in kolegi!</p>
               <p>V imenu predlagatelja pravzaprav izražam neke vrste zadovoljstvo, da bo ta stvar,
               torej ta zakon, ki želi odpraviti en del navzkrižja interesov in tudi posledično
               sistemske možnosti, sistemske korupcije v prihodnje odpravljena. Jaz mislim, da je to
               pomemben korak in pravzaprav izražam pri tem nekaj grenkobe, da bi to lahko storili
               že pred kakšnim letom dni, ko je Komisija za nadzor javnih financ prvič opozorila na
               to deviacijo in to ni bila neka hipotetična stranpot ali devianten pojav. To je bilo
               čisto konkretno na enem primeru obelodanjeno, na primeru vidnega člana SD, gospoda
               Topleka v Talumu, ki je bil hkrati predsednik uprave Taluma bil je ne nazadnje tudi
               predsednik nadzornega sveta Nove kreditne banke Maribor in hkrati tihi družbenik
               tihega družbenika podjetja, ki je poslovalo s Talumom in je bil udeležen posledično
               pri dobičku tega tihega družbenika. Seveda smo na komisiji zaslišali tudi nekatere
               ljudi, ki so potem kasneje prerekali oziroma se opravičevali gospodu Topleku, vendar
               ta sistemski pojav oziroma ta pojav je nakazal, da je možno, da je tega več v tej
               naši državi in zdaj imamo celo pregon oziroma začetek pregona odliva kapitala v
               tujino, v neke davčne oaze. Samo sprašujemo se lahko, koliko tega kapitala je šlo iz
               kakih tihih družb oziroma koliko je v teh možnostih tudi seveda takih skritih
               državnih direktorjev. To je možno.</p>
               <p>Mi smo od vlade želeli dobiti zagotovilo, da vsaj razkrijemo te ljudi. Vlada ni
               želela pri tem sodelovati oziroma je rekla, da ne bo ona vprašala te državne
               direktorje. Potem smo predlagali zakon, ki je bil, tako bi rekel, na hitro zavrnjen,
               pa še enega, ki je bil prav tako. In zdaj končno, ko se rahljajo verjetno te vezi v
               koaliciji, postaja oblast tudi nekoliko bolj dovzetna za reševanje takih problemov.
               Jaz se zavedam, da je kar nekaj težav oziroma da je kar nekaj še potrebno z zakonom
               postoriti, ga popraviti, nadgraditi. Gotovo pa ta zakon nima nobene veze z eno
               bolečino, ki jo je izražal eden izmed poslanskih kolegov, to je poslanec Slapnik iz
               Zares z bolečino AUKN, torej Agencije za upravljanje kapitalskih naložb, kjer smo
               poslanci SDS že takrat opozorili, da gre za eno meglo, nadkorporacijsko upravljanje,
               kjer gre za zamegljevanje odgovornosti in seveda so se takoj po ustanovitvi tega AUKN
               skregali določeni ministri oziroma liderji koalicijskih strank, kdo bo pihal to meglo
               sem in tam, kdo bo nastavljal pomembne ljudi in ne nazadnje posledično, kdo bo imel
               vpliv. Zlasti je bil tukaj seveda kritičen Zares preko liderja te stranke, tudi
               ministrice za gospodarstvo. Šlo je za bolj ali manj smešne nesporazume, ki se jih da
               v neki resni družbi hitro odpraviti, vendar ni bil cilj odpraviti probleme, cilj je
               bil odpraviti ljudi, ki niso bili všeč eni ali drugi opciji, torej se je kregalo na
               nekih kadrih, ker se je želelo preko teh kadrov imeti vpliv v gospodarstvu. Torej ta
               AUKN je pravzaprav ena izmed manter te koalicije, ko pravzaprav ilustrira jalovost na
               tem korporacijskem delu. Tako, kot smo danes že videli kar nekaj predlogov, ki so
               jalovi, ki ne bodo dali rezultatov, nekaj predlogov, smo jih sprejeli, ki so bili
               prav tako jalovi, niso odpravili težav v tej državi in zato imamo toliko nakopičenih
               problemov v gospodarstvu in v finančnem sistemu. Torej upamo, da bomo vsaj s tem
               zakonom kanček problemov odpravili, ogromna kopica pa seveda ta parlament čaka še za
               prihodnje.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Petan.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo.</p>
               <p>Torej ta zakon, sploh pa to področje tihih družb samo dokazuje, koliko je Slovenija
               daleč od Evrope. Bom utemeljil lepo po vrsti. Kot sem že prej omenil, smo mi že
               dvakrat poskušali s spremembo tihih družb, zakona o tihih družbah glede na to, da v
               Sloveniji pač sodna oblast dela tako kot ne dela, da po tej plati ni možno uravnavati
               tega instrumenta, ki ga je drugje v Evropi možno, zato smo pač poskušali, da se
               obelodanja to in seveda vedno je bilo stališče Vlade, da to ne gre zaradi tega,
               zaradi onega, zaradi tistega in seveda najbolj prozaični vzrok je bil, da to v Zakon
               o gospodarskih družbah ne spada, kjer smo to začeli in da to spada v ta zakon, ki smo
               ga zdaj predlagali.</p>
               <p>Naslednje. Zelo me je zbodlo to kar je gospa državna sekretarka povedala pred nekaj
               minutami namreč, veste saj ni takšne strahovite gospodarske škode na temu področju
               zaradi tihih družb. Ja spoštovana, od kod pa veste? Ali imate te podatke, zakaj jih
               na primer Komisija za nadzor proračuna ni dobila, če vi veste, da to ni takšna škoda
               povejte koliko pa je ta škoda? Lahko zapremo sejo za javnost, če se vam to zdi
               potrebno ni nobenega problema, mislim pa da to ni potrebno. To se pravi, ne veste
               tega podatka in to kar tako govorite zato, ker vam ne ustreza ta vsebina. Jaz sem
               vesel, če bo podpora temu zakonu me pa skrbi tisto kar sem že omenil, da bo treba ne
               vem kaj vse skupaj spremeniti, če bo šlo za tiste končne pa ne vem kakšne določbe, to
               je v redu. Mi ne trdimo da je to končno besedilo. Lahko se popravi in to ravno
               trdimo, sprejmite ponudbo ki jo mi dajemo pa jo potem mi lahko amandmiramo. Ni
               problema, če bo šlo pa na vsebinsko stran pa se bo izjalovilo potem je pa druga
               stvar.</p>
               <p>Prav tako pa to lahko dam v kombinacijo s tem kar smo izglasovali včeraj, da se bo
               razpravljalo tudi o teh davčnih oazah. In tukaj se lahko vprašamo koliko sredstev pa
               se je že odlilo v te davčne oaze? Sto, dvesto, tristo, štiristo, petsto milijonov,
               ali imamo ta podatek? Kar tako je prišlo od nekod že zdavnaj prej, da je tristo
               milijonov najmanj. Zdaj čujemo, da je verjetno tega še bistveno več in če to
               povežemo, koliko pa je bilo treba dokapitalizirati Novo ljubljansko banko – tristo
               milijonov ali je to kaj povezano? Ne vem, lahko da je to komu smešno gospa
               sekretarka, z vsem dolžnim spoštovanjem ampak ljudje to povezujemo, povezujemo. Če je
               denar odlit, nekako je bil zaslužen, od kod? Če je šel iz Slovenije je moral biti
               zaslužen na takšen ali drugačen način, lahko tudi s krediti. In to je šlo ven in zdaj
               se nekje izkazujejo luknje, nekdo ne vrača. Ja, to je lahko povezano saj to je
               najbolj enostavno reči, državna banka, ki je <q>"nacionalni interes"</q>, ima luknjo in mi
               jo moramo dokapitalizirati. Zakaj? Ja lahko tudi zaradi tega. Če teh podatkov nimamo
               in če ga jaz nimam imam vso pravico razmišljati natanko v tej smeri, ko boste pa vi
               dali podatke ali pa ne mislim vas konkretno, naša vlada, ustrezna inštitucija pa me
               boste popravili pa bom jaz rekel v redu, zmotil sem se. Ampak do takrat pa imam to
               pravico misliti.</p>
               <p>In zdaj še nekaj. Zakaj smo tako daleč od Evrope? Naš odnos do tega problema, ki je
               problem zdaj ali je strašno velik ali je samo velik ali pa je manjši to je drugo
               dokler ne bomo dobili podatka. Poglejte kaj so naredili v Nemčiji, ko so dobili
               namig, da njihov denar, da njihovi menedžerji iz firm, ki so v državni lasti
               prenašajo denar v neke davčne oaze, govorili ste o Liechtensteinu, kaj so naredili?
               Podkupili so nekega uradnika tam, da jim je dal neke podatke, hopla. Kaj bi pa pri
               nas naredili? Kaj je danes naredilo eno od sodišč? Vzelo je neki vzorec pri obravnavi
               gospoda Thalerja, da je zavrglo preiskavo zaradi tega, ker so angleški novinarji
               dobili na nezakonit način ali na nečeden način, podatke. Ali ni bilo rečeno, da ste
               dobili nezakonito, to je šlo za neko drugo zadevo v zvezi z Murdochovimi častniki.
               Tisto je šlo ampak pri nas je zavrženo zaradi česar je bilo na nepošten način. Kaj
               tisto v Nemčiji je bilo pa čisto vse pošteno, če so podkupili uradnika? Ampak oni se
               niso tako vprašali, oni so rekli koliko je bila državna škoda in če lahko generalni
               direktor Deutsche Poste, nemške pošte, odnaša svoj denar v Liechtenstein. In kaj je
               bilo? Takoj je odstopil, če ga niso seveda nagnali zato se je reklo lepše, da je
               odstopil. Pri nas pa to zavijamo v celofan papir, ker je to, ne vem takšno drugačno
               in tisto. In dokler ne boste dovolili, da se te stvari uredijo bomo imeli takšno
               razmišljanje kot ga imamo.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Tudi jaz bi začel, gospa državna sekretarka vi ste zelo fina gospa in tokrat ste pa
               bili v vlogi državne sekretarke, ki mora bdeti nad državnimi financami, res malo
               preveč fini. Namreč, ko pravite, da veste samo za enega poslovodjo, niste hoteli reči
               direktor velike državne firme, ki je tudi predsednik nadzornega sveta državne banke,
               nove kreditne banke, in da ni izkazano, da je bilo karkoli oškodovanega tega javnega
               premoženja. Takšna naivnost mi ni všeč iz finančnega ministrstva. O tem se je dolgo
               govorilo na ptujskem v tistem delu in vedno je tam kjer je dim je tudi ogenj in se je
               tokrat izkazalo. Ampak govori se o številnih tihih družbenikov iste osebe. Vprašajte
               malo tam kako je z golf igriščem na Ptuju, kateri direktorji so tam še drugi pomembni
               direktorji iz Maribora in tako naprej, državnih firm, pa boste malo manj naivni ali
               pa vsaj kazali, da ste tako naivni. Glejte, ta direktor je sedaj tihi direktor
               državne firme, če že govorimo o tihih, ni več dejanski, ampak je pa tihi naprej. In
               ko govorimo o teh tihih stvareh morda bi tihega svetovalca vašega ministra gospoda
               Isajlovića vprašali, kako je s temi tihimi družbeništvi. Jaz sem prepričan, da ima on
               toliko zgodovine in o tem ve, da bi, če bi iskreno povedal, bi enih 50 primerov
               povedal, pomembnih, zanimivih imen, zanimivih imen, ki se, tako je bilo v časopisu
               zapisano, pa gospa iz Dursa je direktorica povedala, da so zanimiva imena med
               tistimi, ki so nakazovali denar v 29 davčnih oaz. Ampak, verjetno za to še tudi niste
               slišali na finančnem ministrstvu, kajti glede na to, da za te naše medije ni to
               pomembno, da bomo o tem govorili, o par sto milijonih, ki so šli v davčne oaze,
               polovico tega je gotovo ukradenega denarja, gotovo nekaj manj od polovice pa morda
               izogibanje davščin, tako da je tam samo tisti del kaznivega. In vi na ministrstvu bi
               morali biti prvi, ki bi to raziskovali, imate finančne inšpektorje in davčne
               inšpektorje. Ampak slišal sem, da so na to direktorico že hudi pritiski, grožnje in
               ne vem kaj vse. In ko se nekdo loti dobrega dela ustavljajo, tako kot pri AUKN, jaz
               ne bom o AUKN rekel nič, ampak dve pobudi, tri o reviziji nove kreditne banke, o
               zamenjavi nadzornega sveta, ker tam je konflikt interesov grozljiv, grozljiv. Ampak
               so že ustavljena, je že direktorica ustavljena, kajti revizija že ni več potrebna,
               ker bi se odkrilo kako je preko srbske banke, kaj je vse tam bilo, tudi katera
               privatizacija je bila preko varšavske borze pripravljena z državnim denarjem, seveda
               z državnim denarjem, sedaj ne več državnim, ampak kapital je šel iz državnih
               podjetij. In to vas na ministrstvu ne zanima. Jaz sem prepričan, da bo, če bo gospa
               Debeljakova iz DURS vztrajna in začela tiste papirje, pa imena bolj česati, jo bo
               treba zamenjati, seveda, seveda jo bo treba zamenjati, našli se bodo takšni poslanci,
               pa oni, pa ne vem kdo, bodo rekli to bo pa treba zamenjati, ker to pa nima se kaj
               DURS v zasebnost, pa ne vem kaj vmešavati, to so ja, pri teh so pa takoj kršene
               človekove pravice. Če je dosti ukradel nekdo, pa bi nekdo rekel na glas kdo je
               ukradel, rop države delal, tam so človekove pravice takoj kršene. In tudi kot sem
               rekel gospoda Klemenčiča po mojem, če bo v to smer, jaz ga podpiram, s sedanjimi
               akcijami, pa s temi koraki, ampak ga bodo zamenjali, pa verjetno kot je rekel ta
               profesor ga bodo proglasili za norega in potem je norega človeka treba zamenjati. In
               imate pomembno vlogo gospa državna sekretarka in vaš minister. Naj od svojih tihih
               svetovalcev izvedo kdo so tihi družbeniki ali pa direktorji državnih podjetij in so
               tihi družbeniki podjetij s katerimi državni denar prelivajo. To, pa pridite za
               govornico pa nam povejte, naš tihi svetovalec<gap n="..."/><stage>/ Izklop mikrofona/</stage></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa.</p>
               <p>Najprej odgovor gospodu Rezmanu, ki mi je očital, da sem v uvodu zavajal. Glede tega
               kaj smo v Poslanski skupini Slovenske demokratske stranke predlagali dvakrat
               neuspešno v preteklosti glede novele Zakona o gospodarskih družbah. Nič nisem
               zavajal, zaradi tega se tudi nimam kaj opravičevati. Gospod Rezman je prebral samo en
               del tega predloga zakona, 8. člen. Jaz sem povedal, da nismo predlagali ukinitve
               tihih družb, pač pa transparentnost teh družb in transparentnost teh odnosov in tako
               tudi tistega predloga zakona, ki žal ni bil sprejet, dvakrat ne v tem Državnem zboru,
               izhaja v 6. členu, smo namreč predlagali, da se zapiše, da za v vpis v register je
               treba prijaviti vsak pravni posel in prijavi priložiti akte s katerimi je oseba s
               premoženjskim vložkom v podjetje koga drugega pridobi pravico do udeležbe pri
               njegovem dobičku, in da je za vpis v register treba prijaviti vsako pogodbeno
               razmerje in prijavi priložiti akte s katerimi se spreminjajo oziroma urejajo
               medsebojna razmerja med družbeniki ter med družbeniki in družbo. In v obrazložitvi k
               temu členu, gospod Rezman ste si lahko prebrali, da piše, da s tem postanejo javni
               vsi pravni posli, ki imajo enako vsebino oziroma namen kot jo je imela tiha družba.
               Normalno pa, da se formalno v tistem poglavju, kjer je bila urejena tiha družba, bi
               to poglavje normalno ukinilo. Skratka, predlagali smo transparentnost istih odnosov,
               ki sedaj niso transparentni. In še zdaj ne vem, zakaj ta parlament ni bil sposoben v
               dveh poizkusih, lani in letos spomladi te novele Zakona o gospodarskih družbah
               sprejeti. Oziroma bi rekel, da danes bolj vem in mi je bolj jasno, zaradi tega, ker
               očitno ščitite ta razmerja, razmerja ki so slaba in ki ne prinašajo nič dobrega.
               Danes v vsej razpravi, spoštovani, ni bil sposoben nihče povedati niti enega
               konkretnega primera tihe družbe, ki je dobra in ki je v interesu te države in ki je v
               interesu tega gospodarstva, in ki je v interesu teh financ, javnofinačnih itn. Niti
               enega primera. Slišali pa smo en primer, ki je bil obravnavan v tem Državnem zboru,
               na Komisiji za nadzor javnih financ, in ki je v vseh elementih slab in negativen. V
               vseh. In ne vemo koliko je takih primerov. Ne vemo. Zaradi tega, ker zakonodaja ta
               razmerja, to tajnost ščiti. In ni nikogar v tej državi, ki bi vedel koliko takih
               razmerij obstaja. Če bi bila novela, ki smo jo predlagali dvakrat, lani decembra in
               letos spomladi sprejeta, potem bi se bili dolžni vsi ti prezentirati. Bili bi dolžni
               ta razmerja objaviti, se registrirati, te družbe bi bile javne ali pa bi de lege bile
               izbrisane iz registra. V vsakem primeru bi za to področje, ki je sedaj, vedeli.
               Očitno nekomu ni v interesu, da bi kadarkoli državljanke in državljani te države
               vedeli koliko je teh negativnih razmerij. Torej, v vsebinskem smislu, ni v tem
               institutu popolnoma ničesar pozitivnega. Edini primer, ki je bil omenjen v eni izmed
               teh razprav je bil, da bodo libijski vlagatelji vložili 30 milijonov v Stožice in
               nočejo biti imenovani in to bi bil tak primer tihe družbe, ampak vmes se je žal
               zgodilo v Libiji kar se je in ni bilo ne teh 30 milijonov ne tistih 500 milijonov, ki
               jih je zlobiral premier za gradbene posle, še celo kaj drugega se je zgodilo, skratka
               ničesar. Ta država je vedno bolj zadolžena, naša največja državna banka v vedno
               večjem finančnem kaosu. Skratka upravljanje z državnim premoženjem konfuzno, nobene
               odgovornosti in ob vsem tem je parlament na točki, da še o eni minimalni zahtevi, ki
               naj bi v enih minimalnih okvirih omogočila transparentnost teh odnosov, ne ve kako bi
               se odločil; bi, pa bi še malo dopolnili dva člena, pa bi mogoče še kakšne svetovalce,
               strokovno komisijo imenovali, kot v primeru ustavnih sprememb, ki naj bi sprostile to
               situacijo in ta krč politični v katerem je ta država zdaj, predno bi se odločili, da
               dva člena, ki ne bosta praktično, če smo čisto pošteni, kaj dosti pomenila,
               sprejmemo. Jaz sem prej povedal uvodoma, tukaj je nek test, nek pokazatelj tega, da
               je ta prostor, ta politični prostor nesposoben sprejeti kakršnokoli pomembno
               odločitev, ki jo ta država v tem trenutku potrebuje. Vladajoči skupaj s tistima dvema
               kolesoma, ki ste zdaj nekako na pol notri oziroma še bolj trdno notri včasih kot ste
               bili prej, imate eno neodgovornost ne samo do te države, ampak tudi do vas samih. Na
               tej točki se je tudi točno pokazalo, tako da v redu, zelo lepo, da bo ta zakon, kot
               kaže, doživel zeleno luč, vendar kaj bistvenega zaradi stanja duha pri tej oblasti ne
               bo spremenil. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>S tem zaključujem razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali danes v
               okviru glasovanj pol ure po prekinjeni 29. točki dnevnega reda.</p>
               <p>S tem prekinjam tudi točko dnevnega reda.</p>
               <p>Prehajamo na <title>29. TOČKO DNEVNEGA REDA, TO JE NA OBRAVNAVO PREDLOGA ZA SPREJEM
                  AVTENTIČNE RAZLAGE 40. ČLENA ZAKONA O GOSPODARSKIH DRUŽBAH.</title>
               </p>
               <p>Predlog za sprejem avtentične razlage je v obravnavo zboru predložila skupina
               poslancev s prvopodpisanim Francem Bogovičem.</p>
               <p>Za dopolnilno obrazložitev predloga za sprejem avtentične razlage dajem besedo
               predstavniku predlagateljev Francu Bogoviču.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep dober dan, spoštovani podpredsednik spoštovani minister, kolegice, kolegi.</p>
               <p>Določba 40. člena Zakona o gospodarskih javnih službah določa, da v primeru spora pri
               izvajanju koncesijske pogodbe med koncedentom in koncesionarjem o sporu odloča redno
               sodišče. Določba je sama po sebi dovolj določna in jasna, vendar prihaja v praksi do
               nejasnosti, če se obe pogodbeni stranki glede reševanja sporov dogovorita o
               pristojnostih drugih institucij za reševanje sporov, predvsem arbitraž. Kljub
               jasnosti besedila 40. člena Zakona o gospodarskih javnih službah in prevladujočimi
               stališči pravnih strokovnjakov, da je določba nedvoumna in da je z njo izključeno
               arbitražno reševanje sporov pri izvajanju koncesijske pogodbe, so se v pravni teoriji
               pojavile tudi interpretacije, ki dopuščajo reševanje sporov pri izvajanju koncesijske
               pogodbe preko instituta zasebne arbitraže. Takšne teoretične razlage se v posameznih
               zadevah poslužuje tudi senat stalne arbitraže pri Gospodarski zbornice Slovenije, kar
               utemeljuje s tem, da določba 40. člena sama po sebi ne nasprotuje možnosti, da lahko
               poleg rednega sodišča spor rešuje tudi arbitraža, saj naj bi zakonodajalec s to
               določbo želel le razmejiti pristojnosti med sodišči in ne med rednimi sodišči in
               arbitražo.</p>
               <p>Predlagatelji avtentične razlage smo prepričani, da namen zakonodajalca ni bila
               prepoved prenosa sodne pristojnosti v sporih iz koncesijske pogodbe med koncedenti in
               koncesionarji na druge organa, predvsem na arbitraže. Ocenjujemo, da je bil namen
               takšnih prepovedi ravno ta, da bi se izognili nižji stopnji pravne varnosti. Postopki
               pred arbitražo namreč ponujajo bistveno manjšo stopnjo pravne varnosti oseb javnega
               prava, kot je ta zagotovljena v postopkih pred rednimi sodišči. V arbitražnem
               postopku je celotna sodna oblast v rokah enega ali več arbitrov, ki odločajo o zelo
               visokih zneskih javnih sredstev, njihova odločitev pa ni podvržena nikakršnemu
               nadzoru. Značilnost arbitražnega postopka je namreč v tem, da so člani arbitraže
               imenovani zasebno, postopek je enostopenjski, zoper arbitražno odločbo pa ni nobenega
               pravnega sredstva, kjer bi se lahko ugotovilo postopkovno in materialno pravno
               pravilnost izdane odločbe.</p>
               <p>Že iz jezikovne razlage določbe 40. člena Zakona o javnih gospodarskih službah je
               mogoče jasno ugotoviti, da določba povsem jasno in določno opredeljuje pristojnost
               rednih sodišč v primeru spora v koncesijski pogodbi, čemur v svojem mnenju pritrjuje
               tudi Zakonodajno-pravna služba Državnega zbora.</p>
               <p>Predlagatelji avtentične razlage ocenjujemo, da je le to smiselno sprejeti zaradi
               odločanja rednih sodišč v sporih, ki nujno potekajo med osebami javnega in zasebnega
               prava ter tako tudi predstavljajo dodaten sodni nadzor nad porabljenimi javnimi
               sredstvi. Redna sodišča jasno zagotavljajo predviden postopek sojenja, neodvisnost
               sojenja, možnost uveljavitve pravnih sredstev, torej bistveno višjo stopnjo pravne
               varnosti kot morebitni drugi organi odločanja, ki odločajo o tovrstnih sporih.
               Predlagatelji avtentične razlage torej želimo odpraviti nejasnosti in težave, ki jih
               imajo koncedenti v sporih s koncesionarji glede izvajanja koncesijske pogodbe, ker
               jim ni zagotovljena ustrezna stopnja pravne varnosti v postopkih pred arbitražo
               Gospodarske zbornice Slovenije. Prepričani smo, da s sprejetjem avtentične razlage ne
               bo poseženo v pravico kogarkoli, ampak se bo zgolj omogočilo reševanje sporov preko
               rednega sodišča, saj je leto del sodne oblasti, ki zagotavlja neodvisno in
               nepristransko sojenje. Zato pozivamo vse poslanke in poslance, da podprete amandma,
               ki je bil na predlog Zakonodajno-pravne službe oblikovan na Odboru za okolje in
               prostor in s tem tudi predlagano besedilo avtentične razlage 40. člena Zakona o
               gospodarskih javnih službah, saj se bo tako določila izključna pristojnost za
               reševanje sporov med koncedentom in koncesionarjem, v zvezi z izvajanjem koncesijske
               pogodbe, kar posledično pomeni tudi večji nadzor nad porabo javnih finančnih
               sredstev.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog za sprejem avtentične razlage je obravnaval Odbor za okolje in prostor kot
               matično delovno telo.</p>
               <p>Za predstavitev poročila odbora dajem besedo podpredsedniku odbora gospodu Danijelu
               Krivcu.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Spoštovani predsednik, spoštovani minister, kolegice in kolegi.</p>
               <p>Odbor za okolje in prostor je na 31. seji obravnaval Predlog za sprejem avtentične
               razlage 40. člena Zakona o gospodarskih javnih službah, ki ga je Državnemu zboru v
               obravnavo poslala skupina poslancev s prvopodpisanim Francem Bogovičem.</p>
               <p>Odbor je bil predhodno seznanjen z mnenjem Zakonodajno-pravne službe Državnega zbora,
               mnenjem Vlade in mnenjem Komisije za lokalno samoupravo in regionalni razvoj
               Državnega sveta. Predstavnik predlagateljev je v dopolnilni obrazložitvi predloga
               avtentične razlage zakona povedal, da kljub jasnosti določbe 40. člena Zakona o
               gospodarskih službah, ki pravi, da če pride pri izvajanju koncesijske pogodbe do
               spora med koncedentom in koncesionarjem, odloča o sporu redno sodišče, prihaja v
               praksi do nejasnosti v primeru, če se koncedent in koncesionar dogovorita o
               pristojnosti drugih institucij za reševanje sporov, zlasti v primeru arbitraž. Do
               takšnih dogovorov je prišlo tudi na osnovi navodil, ki so bila predlagana s strani
               ministrstev in pripravljavcev takšnih dokumentov. V praksi prihaja tako do različnih
               zapletov, ko arbitražna komisija pri Gospodarski zbornici Slovenije v določeni zadevi
               sprejme odločitev arbitraže kot dokončne. V nekaterih sporih prihaja do napačnih
               odločitev, ki pa niso podvržene nobenemu nadzoru, saj za to ni ustreznega pravnega
               sredstva. Zakonodajno-pravna služba je proučila predlog avtentične razlage zakona z
               vidika skladnosti z Ustavo Republike Slovenije, pravnim sistemom in
               zakonodajno-tehničnega vidika. Ugotavlja, da po veljavni ustavno-sodni praksi je
               norma dovolj jasno opredeljena, če je mogoče z jezikovno in teleološko razlago norme
               ugotoviti njeno vsebino, upoštevaje besedilo določbe, zakonodajno gradivo in tudi
               prevladujoče stališče teorije. Glede pristojnosti za reševanje sporov v zvezi z
               izvrševanjem koncesijske pogodbe med koncedentom in koncesionarjem je mogoče, po
               presoji Zakonodajno-pravne službe, z uporabo vseh ustaljenih metod razlage predpisov
               nedvoumno ugotoviti vsebino določbe 40. člena Zakona o gospodarskih javnih službah.
               Zato smatra, da avtentična razlaga ni potrebna.</p>
               <p>Odbor je bil seznanjen tudi s pisnim mnenjem Vlade, ki meni, da razlaga 40. člena
               Zakona o gospodarskih javnih službah ne prepoveduje arbitražnega reševanja sporov iz
               koncesijske pogodbe, kar pomeni, da drugačna avtentična razlaga predstavlja spremembo
               tega člena in je na ta način nedopustno.</p>
               <p>Odbor je bil seznanjen tudi z mnenjem Komisije za lokalno samoupravo in regionalni
               razvoj Državnega sveta. Komisija predlog avtentične razlage zakona podpira in
               poudarja, da se gospodarske javne službe, ne glede na obliko njihovega zagotavljanja
               izvajajo v javnem interesu. Komisija ne sprejema argumenta vlade, da se z arbitražo
               spori rešujejo hitreje, saj gre za zelo zahtevne gospodarske spore, ki zahtevajo čas
               in nepristransko odločanje, ki ne bo v škodo javnemu interesu.</p>
               <p>V okviru razprave o tem vprašanju so članice in člani odbora predlagani predlog
               avtentične razlage zakona podprli, saj imajo nekatere občine, ki so podpisale
               koncesijske pogodbe, v katerih so se dogovorile za arbitražno reševanje sporov, s
               koncesionarji resne težave. Izpostavili so, da je značilnost arbitražnega postopka v
               tem, da so člani arbitraže imenovani zasebno, da je postopek enostopenjski ter da
               zoper arbitražno odločbo ni pravnega sredstva, kjer bi lahko preizkusili postopkovno,
               materialnopravno in dejansko pravilnost izdane odločbe.</p>
               <p>Po končani razpravi o vprašanju potrebnosti obvezne razlage, je odbor na podlagi
               drugega odstavka 150. člena Poslovnika Državnega zbora sprejel sklep, da je
               avtentično razlago 40. člena Zakona o gospodarskih javnih službah treba sprejeti.
               Odbor je nato prešel na obravnavo predlaganega besedila avtentične razlage zakona in
               sprejel tudi amandma, ki je upošteval predlog Zakonodajno-pravne službe. V
               nadaljevanju je odbor sprejel naslednji sklep: <q>"Odbor za okolje in prostor predlaga
               Državnemu zboru, da sprejme predlog za sprejem avtentične razlage 40. člena Zakona o
               gospodarskih javnih službah in predlog besedila avtentične razlage, kot ga z
               amandmajem predlaga odbor."</q></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo dajem predstavniku Vlade za uvodno obrazložitev ministru za okolje in prostor
               gospodu dr. Žarniću.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa spoštovani gospod podpredsednik. Spoštovane gospe poslanke, gospodje
               poslanci.</p>
               <p>Skupina poslancev Slovenske ljudske stranke je Državnemu zboru predložila Predlog za
               sprejem avtentične razlage 40. člena Zakona o gospodarskih javnih službah, ki ga je
               treba po mnenju predlagateljev, razumeti dobesedno tako, kot je zapisan in je
               prisilne narave. Zato v primeru, če pride pri izvajanju koncesijske pogodbe do spora
               med koncedentom in koncesionarjem ni mogoče tega člena razlagati drugače kot tako, da
               v vsakem primeru ne glede na morebitne drugačne dogovore strank o pristojnosti drugih
               organov, inštitucij ali organizacij odloča o sporu redno sodišče. Glede takšnega
               mnenja je tako Vlada Republike Slovenije kot tudi Ministrstvo za okolje in prostor
               pripravilo svoje stališče, ki ga v nadaljevanju kratko povzemam.</p>
               <p>Določba 40. člena Zakona o gospodarskih javnih službah predstavlja določbo o usodi
               pristojnosti, ko določa katero sodišče je stvarno pristojno v sporih iz koncesijske
               pogodbe. Besedilo samo pa ne govori o izključni pristojnosti rednega sodišča, kar bi
               bil pravi izraz, če bi bil namen te določbe izključiti možnost arbitražnega reševanja
               teh sporov. Prav tako besedilo zakona nikjer, niti neposredno, niti posredno ne
               prepoveduje arbitražnega sporazuma med koncedentom in koncesionarjem.</p>
               <p>Pri razlagi navedene določbe lete ni mogoče obravnavati izolirano temveč je treba
               upoštevati tudi določila Zakona o arbitraži, Zakona o pravdnem postopku, kot tudi
               namen sklepanja koncesijskih razmerij. Oba navedena zakona izhajata iz načela
               dispozitivnosti pri odločanju strank o sklenitvi arbitražnega sporazuma, na podlagi
               katerega stranki za določene spore določita pristojnost arbitraže. Vsa
               interpelacijska pravila za razlago pravnih norm privedejo do razlage, po kateri 40.
               člen zakona ne prepoveduje arbitražne klavzule v koncesijski pogodbi ali arbitražnega
               sporazuma med koncedentom in koncesionarjem za odločanje v sporu iz koncesijske
               pogodbe. Glede na to, da je ta člen mogoče razumeti le kot določbo o razmejitvi
               pristojnosti med upravnim in rednim sodiščem. Navedeno kaže na to, da je bil namen
               obravnavane določbe, ki je sedaj v 40. členu, urediti pristojnost sodišča, torej
               določiti katero sodišče je pristojno za odločanje v sporih iz koncesijske pogodbe –
               upravno ali redno sodišče? Torej, sodišče splošne pristojnosti. V nobeni fazi
               sprejemanja zakona ni bil namen te določbe, da izključi možnost arbitraže. Glede na
               navedeno je mnenje Vlade Republike Slovenije da 40. člen zakona ne prepoveduje
               arbitražnega reševanja spora iz koncesijske pogodbe, kar pomeni, da bi drugačna
               avtentična razlaga, ki bi določala izključno sodno pristojnost pri odločanju o sporih
               iz koncesijske pogodbe, predstavljala spremembo tega člena in je na ta način
               nedopustna. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin. Gospod Vili Rezman bo predstavil
               stališče Poslanske skupine nepovezanih poslancev.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>V zadnjem obdobju imamo opravka s kar nekaj predlogi za avtentične razlage, in v
               Poslanski skupini nepovezanih poslancev - Solidarnost menimo, da to ni najboljši znak
               o tem, kakšno zakonodajo imamo. Bodisi da spišemo preslabe zakone, pa jih je treba
               potem z avtentičnimi razlagami, posamične določbe seveda, razlagati, bodisi da določb
               z obrazložitvami ne znamo jasno zastaviti, tako da ne bi bile potrebne avtentične
               razlage. Bodisi da gre, tako menimo, v posamičnih primerih za ventil za sproščanje
               politične nejevolje ali pa v nekaterih primerih, tako menimo, v primeru avtentične
               razlage Zakona o prevzemih, tudi za korekcijo nekaterih napak. Ampak vse to je
               slabo.</p>
               <p>V tem primeru, v primeru te avtentične razlage, predloga za avtentično razlago, gre
               za spor o tem, kdo lahko odloča oziroma kdo odloča v sporu med koncedentom in
               koncesionarjem. Kdo je torej tisti, ki razsoja, ko gre za razsojanje bodisi v prid
               javnemu bodisi zasebnemu interesu. Torej, kakšen je način tega razsojanja, ali je to
               arbitraža ali je to proces pred rednim sodiščem. Kar nekaj različnih razlag smo
               doživeli pri tem in naj omenim, da je v prid razlage Vlade Republike Slovenije, vsaj
               kolikor smo mi uspeli opaziti, edino stališče Senata stalne arbitraže pri Gospodarski
               zbornici Slovenije, ki zastopa zasebne interese in ne po definiciji javnega. Tako se
               nam zdi, da je to stališče Vlade Republike Slovenije, ki govori o tem, da se tudi z
               arbitražnim postopkom odloča, relativno osamljeno. Predlagatelji menijo drugače.
               Predlagatelji so prepričani, da je 40. člen jasen in da je samo pot pred rednim
               sodiščem tista, ki zagotavlja korektnost odločanja in pravno varnost. Menijo pa, da
               je treba to dodatno zapisati v avtentični razlagi, ker se pojavljajo različne razlage
               tega 40. člena.</p>
               <p>To, kar smo lahko prebrali in kar zadeva stališče posamičnih strokovnjakov, tudi
               govori v prid temu, da je določba jasna. Vendar govori o tem, da pri jasnih določbah
               niso potrebne avtentične razlage in jih je treba razumeti iz določbe same.
               Zakonodajno-pravna služba je tudi zastavila vsa potrebna vprašanja, ki se v takih
               primerih zastavljajo, in odgovorila nanje. Odgovorila je, da je določba jasna, da
               avtentična razlaga ni potrebna in da avtentična razlaga ni dopustna. In v Poslanski
               skupini nepovezanih poslancev sodimo, da je ugotovitev Zakonodajno-pravne službe, da
               odločajo o tem samo redna sodišča, korektna in jo tudi podpiramo. Nekoliko drugačno
               stališče, pravzaprav identično kot predlagatelji je imel tudi Državni svet. In vmes
               med vsemi temi različnimi razlagami se je dogodil tudi poskus kompromisa na matičnem
               delovnem telesu, ki glasi, da se tudi strinjajo s tem, da samo redna sodišča odločajo
               v teh sporih med koncedenti in koncesionarji, da pa, tako menijo, je dobro to posebej
               še enkrat, dodatno zapisati. Mi ocenjujemo, da to ni potrebno. Če je določba jasna,
               kot pravi Zakonodajno-pravna služba, če ni potrebna in ni dopustna avtentična
               razlaga, potem ne moremo pritegniti drugim stališčem. Radi bi pa poudarili pri tem,
               da je tudi za v bodoče treba opozoriti na to, da naj bodo zakoni pisani jasno,
               določno, tudi predvidljivo in razumljivo, pa bo potreb po neke vrste pravnem atavizmu
               avtentične razlage nekoliko manj. Mi bomo torej glasovali tako, kot je presodila, da
               je prav, naša Zakonodajno-pravna služba.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Matjaž Han bo predstavil stališče Poslanske skupine Socialnih demokratov.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Hvala lepa, spoštovani podpredsednik. Spoštovane kolegice in kolegi.</p>
               <p>Predlog za avtentično razlago 40. člena Zakona o gospodarskih javnih službah, ki jo
               je v parlamentarni postopek vložila skupina poslancev s prvopodpisanim Francijem
               Bogovičem, bo s strani Poslanske skupine Socialnih demokratov deležna podpore.</p>
               <p>Predlagatelji avtentične oziroma obvezne razlage si prizadevajo za utrditev jasnega
               razumevanja 40. člena Zakona o gospodarskih javnih službah, ki določa, da v sporu med
               koncedentom in koncesionarjem določa redno sodišče. Tako je sicer zapisano. V praksi
               pa se dogaja, da se koncedenti in koncesionarji dogovarjajo o pristojnostih drugih
               inštitucij, najpogosteje o arbitraži, kar je po mnenju predlagateljev vir nejasnosti,
               ki v praksi povzroča težave pri poslovanju javnih subjektov, zlasti glede veljavnosti
               arbitražne klavzule. In da sem še bolj natančen, to se dogaja v nekaterih primerih v
               občinah, ko se ne morejo dogovoriti s koncesionarji, tako da pride do velikih
               finančnih težav občin - v tem primeru občine Laško, občine Bled in jaz mislim, da je
               treba takšne primere reševati tudi v parlamentu, pa čeprav tudi z avtentično razlago.
               Kot posledica te nejasnosti lahko nastane okoljska in finančna škoda, predvsem zaradi
               nepotrebnih stroškov pravdanja.</p>
               <p>Predlagatelji opozarjajo na interpretacije nekaterih teoretikov, ki pravijo, da
               določba 40. člena ne ločuje med sodišči in drugimi inštitucijami, pač pa med rednimi
               in ostalimi sodišči. Tako po njihovem arbitraža iz 40. člena ni izključena. Temu
               mnenju pritrjuje tudi vlada, ki pa je na ta način tudi sama v očitni zmoti, saj
               potemtakem določila 40. člena sploh ne bi bilo oziroma ni potrebo. Iz takšne razlage
               pa se da izpeljati, da se z arbitražo lahko ukvarja kdorkoli na kakršenkoli način.
               Arbitrov ni treba, poklicni sodnik, kar pomeni, da nima nujno širine, ki jo tak
               postopek zahteva in ne zmore zaznati celotne kompleksnosti, ki jo postopek prinaša.
               Za potrebe arbitražnega postopka so člani arbitraže imenovani zasebno. Postopek je
               enostopenjski in skorajda brez pravnega varstva, saj zoper arbitražno odločbo ni
               pravnega sredstva, kjer bi to odločbo lahko preizkusili z vidika postopka z
               materialno pravnega vidika in z vidika dejanske pravilnosti. Dokazni postopek je
               lahko in po navadi tudi je v postopku o arbitraži izpeljan manj temeljito in manj
               celovito. Verjemite mi, da vse to, kar govorim, zadevo zelo dobro poznam iz primera
               občine Laško. Arbitraža med osebami javnega in zasebnega prava je nepotrebna, saj
               redna sodišča v zadnjem obdobju uspešno izvajajo programe mediacije in odločajo na
               način, kakor to počnejo sodniki v kazenskem postopku, ki sami razsodijo o vsem, redna
               sodišča zagotavljajo jasno predviden postopek sojenja, neodvisnost sodnikov in sistem
               pravnih sredstev, ki preprečuje izdajanje pravno napačnih sodb. V postopku arbitraže
               so arbitri imenovani s strani strank, njihove odločitve pa so dokončne ter pogosto
               približne in nepopolne.</p>
               <p>Ker je očitno število različnih pravnih razlag, tega sicer na videz jasno zapisanega
               člena zelo veliko, to zvišuje mejo nerazumljivosti zapisanega na dovoljeno za pravno
               korektno uporabo določil zakona. Zato je prav, da se obvezna razlaga tega člena
               sprejme in kot že rečeno tudi s podporo Poslanske skupine Socialnih demokratov. Lepa
               hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Rudolf Petan bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik, gospod minister. Spoštovane kolegice in
               kolegi.</p>
               <p>Torej pri tem primeru se zopet kaže ena od slovenskih posebnosti, ko nam je v bistvu
               vsem čisto vse jasno dikcija je popolnoma jasna, ampak pet krat pet bi potem moralo
               biti 25, ampak pri nas se pri tej jasni dikciji najdejo tudi taki, ki pravijo, ne,
               pet krat pet ni 25, ampak je 26 pa nam še ena ostane. Drugi pa rečejo, ne, pet krat
               pet ni 25, ampak je 24 pa nam ena zmanjka in tu je problem. Zaradi tega v Slovenski
               demokratski stranki podpiramo predlog, ki ga je dal predlagatelj, da se jasno zapiše,
               da kljub temu, da nam je vsem jasno, še enkrat, da 5 krat 5 je samo 25 in, da ne bo
               tako učeno zgledalo kaj ta predlog avtentične razlage Zakona o gospodarskih javnih
               službah sploh pomeni. Dejstvo je, da do tega prihaja tam kjer so koncesijske pogodbe.
               Koncesijske pogodbe poznamo v Sloveniji slabih 18 let in seveda tu se tudi ustvarja
               določena praksa in tudi zakonodaja se mora temu primerno prilagajati. Seveda tako kot
               povsod, se pa tudi tu najdejo inovatorji, ki jim še ena zmanjka ali pa ena hodi
               preveč. in te gospodarske javne službe v zadnjem času pridobivajo na veljavi,
               pridobivajo na teži in na teh gospodarskih službah, recimo gospodarska javna služba
               na komunalnem področju je izredno pomembna. Vemo da gospodarjenje z odpadki, z
               vodami, s čistilnimi napravami, z odpadnimi vodami postaja vedno bolj pomembna in tu
               se obrača vedno več denarja in na tem področju prihaja tudi do javno-zasebnega
               partnerstva. To pomeni, da se tudi finančni tokovi - so javni in zasebni - in tu
               lahko prihaja tudi do prilivanja iz ene sfere v drugo, ampak nikoli se še ni zgodilo,
               da bi iz zasebne v javno, ampak vedno obratno, kajti inovacije so neizmerne. Tako, da
               tudi zaradi tega je treba to področje opredeliti in tudi zaradi tega, ker se preliva
               veliko denarja, je prišlo do različnih tolmačenj, kljub temu, da je tudi po našem
               mnenju, mnenju Slovenske demokratske stranke dikcija tega zakona jasna. Vendar, če že
               prihaja do različnih tolmačenj, potem pa dajmo še enkrat zapisat, da bo nedvomno
               jasno in zato seveda to podpiramo.</p>
               <p>Kar se pa tiče arbitraže, bi pa omenil sledeče. Namreč arbitraža kot taka seveda ni
               nikjer prepovedana, samo do arbitraže pride takrat, ko se pač v tem primeru koncedent
               in koncesionar ne moreta dogovoriti kaj je rešitev. In kaj naredita? V vsakem primeru
               imata neke vrste arbitražo, ko se sestanejo predstavniki enega in drugega in če najde
               rešitev, potem tako ali tako ni spora več. Ampak, da bi pa arbitraža, kakršna koli že
               in kjerkoli imela tisto dokončno izvršilno moč, to pa ne more biti, da bi to bilo
               pred sodiščem, močnejše od sodišča. Kajti taka arbitraža, na kateri ne bi bile obe
               stranki zadovoljni, da bi ena zmagala, druga pa izgubila in potem ena ne bi bila
               zadovoljna, to pa ni potem arbitraža. To ne more biti dokončni cilj, ampak dokončni
               cilj mora biti potem sodišče. In zato seveda tudi to podpiramo. To o arbitraži pa
               menimo, da ni nikjer prepovedana, vendar ne more imeti tisto moč kot jo ima, če
               zadevo opravi sodišče. Na sodišču je moč, izvršilna moč in računamo na neodvisnost
               sodstva, prav gotovo bolj kot pa recimo če se, ne vem, nekdo dogovori in imenuje neke
               osebe, ki potem odločijo v korist enega ali v korist drugega in lahko pride tudi v
               takem primeru do prelivanja javnih sredstev v zasebna. Zato v Slovenski demokratski
               stranki podpiramo ta predlog. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jakob Presečnik bo predstavil stališče Poslanske skupine Slovenske ljudske
               stranke.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo gospod podpredsednik. Gospod minister, kolegice in kolegi.</p>
               <p>V Poslanski skupini Slovenske ljudske stranke bomo podprli Predlog za sprejem
               avtentične razlage 40. člena Zakona o gospodarskih javnih službah. Kot je bilo že
               omenjeno v dopolnilni obrazložitvi, določba 40. člena Zakona o gospodarskih javnih
               službah določa, da v primeru spora med koncedentom in koncesionarjem glede izvajanja
               koncesijske pogodbe o sporu odloča redno sodišče.</p>
               <p>Poslanci Slovenske ljudske stranke menimo, da je tovrstna dikcija povsem jasna in
               določna, zato v praksi ne bi smelo prihajati do drugačnih interpretacij te določbe.
               Temu žal ni tako, saj prihaja do nejasnosti v primerih, ko se koncedenti in
               koncesionarji dogovorijo o pristojnosti drugih inštitucij za reševanje sporov, zlasti
               arbitraž. V teh primerih namreč ni jasno ali je določilo arbitražne klavzule veljavno
               ali ne. Zaradi sporov pri izvajanju gospodarskih javnih služb določenih s koncesijsko
               pogodbo, lahko pride do nastanka okoljske in finančne škode. Za to govornico je bil
               že omenjen primer ene od slovenskih občin, ki je sklenila koncesijsko pogodbo s
               koncesionarjem, prišlo je do spora, v pogodbi pa je bila arbitraža predpisana oziroma
               dogovorjena kot tista, ki bi eventualni spor razreševala. O sporu je odločila
               arbitraža pri Gospodarski zbornici, ki pa se je postavila na stran koncesionarja,
               zoper njeno odločitev pa občina ni mogla uveljaviti nobenega pravnega sredstva. Kljub
               finančnemu oškodovanju občina ni mogla storiti ničesar, da bi o sporu odločalo redno
               sodišče, torej postopek je bil končan in ni možno vključiti sodišča. Podobnih
               primerov je v Sloveniji bržkone še več, zato je nujno treba sprejeti predlagano
               avtentično razlago kar bo omogočilo reševanje sporov pred rednimi sodišči, ki
               zagotavljajo višjo stopnjo pravne varnosti kakor morebitni drugi organi, ki odločajo
               o sporih glede izvajanja koncesijskih pogodb.</p>
               <p>V Poslanski skupini Slovenske ljudske stranke se zavedamo, da se v postopkih pred
               arbitražo zagotavlja bistveno nižja stopnja pravne varnosti oseb javnega prava, saj
               so postopki enostopenjski zoper arbitražno odločbo pa, kot sem že omenil, ni mogoče
               uveljavljati nobenih pravnih sredstev. Sodna oblast je namreč položena v roke enega
               ali več zasebno imenovanih arbitrov, ki odločajo o visokih zneskih javnih sredstev,
               medtem ko njihove odločitve niso podvržene nikakršnemu nadzoru. V Poslanski skupini
               Slovenske ljudske stranke se nam zdi besedilo 40. člena Zakona o gospodarskih javnih
               službah povsem prisilne narave, kar pomeni, da ne bi smelo biti nobenih dvomov glede
               pristojnosti reševanja tovrstnih sporov, s čimer soglaša tudi Zakonodajno-pravna
               služba. Vlada v svojem mnenju nasprotno pravi, da določba 40. člena Zakona ne pomeni
               izključne pristojnosti rednega sodišča in ne prepoveduje reševanje koncesijskih
               sporov z arbitražo. Tako diametralno nasprotujoče si stališče v Poslanski skupini
               Slovenske ljudske stranke vidimo zgolj še kot dodaten razlog za nujnost sprejetja
               avtentične razlage, saj bo le ta določila izključno sodno pristojnost za reševanje
               sporov med koncedentom in koncesionarjem v zvezi z izvajanjem koncesijske pogodbe.
               Poslanci Slovenske ljudske stranke bomo podprli Predlog za sprejem avtentične razlage
               40. člena Zakona o gospodarskih javnih službah kot tudi amandma, ki je bil oblikovan
               na matičnem delovnem telesu in še jasneje opredeljuje namen avtentične razlage. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Jurša bo predstavil stališče Poslanske skupine Demokratične stranke
               upokojencev.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav ministru!</p>
               <p>Štirideseti člen Zakona o gospodarskih javnih službah pravi, da če pride pri
               izvajanju koncesijske pogodbe do spora med koncedentom in koncesionarjem, o sporu
               odloča redno sodišče. Vendar pa v praksi prihaja do nejasnosti v primeru, če se
               koncedent in koncesionar dogovorita o pristojnosti drugih institucij za reševanje
               sporov, zlasti arbitraž.</p>
               <p>Do takih dogodkov je prišlo tudi na osnovi navodil, ki so bila predlagana s strani
               ministrstev in pripravljavcev takšnih dokumentov. V praksi prihaja tako do različnih
               zapletov, ko arbitražna komisija pri Gospodarski zbornici Slovenije v določeni zadevi
               sprejme odločitev arbitraže kot dokončne. V nekaterih sporih prihaja do napačnih
               odločitev, ki pa niso podvržene nobenemu nadzoru, saj za to ni ustreznega pravnega
               sredstva. Stopnja pravne varnosti koncedenta je zato bistveno manjša.</p>
               <p>Zato predlagatelji predlagajo, da se predloženi predlog avtentične razlage zakona
               sprejme in s tem jasno določi, da v primeru spora med koncedentom in koncesionarjem o
               njem dokončno odloči redno sodišče. Dejstvo, da si mnenja Vlade in Zakonodajno-pravne
               službe o potrebnosti avtentične razlage nasprotujeta, še toliko bolj dokazuje, da je
               avtentična razlaga potrebna. Prav tako si nasprotujejo stališča in interpretacije
               različnih pravnih teoretikov. Zato je po naši oceni treba odpraviti dvome o pravilnem
               razumevanju omenjenega člena. Zato bomo tudi v Poslanski skupini DeSUS podprli
               predlog besedila avtentične razlage, ki pravi, da je 40. člen Zakona o gospodarskih
               javnih službah razumeti tako, da reševanje sporov med koncedentom in koncesionarjem v
               zvezi z izvajanjem koncesijske pogodbe spada v izključno pristojnost sodišča. Hvala.
            </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Miran Jerič bo predstavil stališče Poslanske skupine Liberalne demokracije
               Slovenije.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Hvala za besedo, spoštovani podpredsednik. Minister za okolje in prostor, kolegice
               poslanke, kolegi poslanci!</p>
               <p>Skupina poslancev predlaga sprejem avtentične razlage 40. člena Zakona o gospodarskih
               javnih službah. Trdijo, da je treba člen razumeti dobesedno tako, kot je zapisan in
               je prisilne narave. Zato v primeru, če pride pri izvajanju koncesijske pogodbe do
               spora med koncedentom in koncesionarjem, ni mogoče tega člena razlagati drugače kot
               tako, da v vsakem primeru ne glede na morebitne drugačne dogovore s stranko v
               pristojnosti drugih organov odloča o sporu redno sodišče. Predlagatelji želijo na
               takšen način reševati konkretne probleme nekaterih lokalnih skupnosti, ki so sklenile
               koncesijske pogodbe v katerih so se s koncesionarji dogovorile za arbitražno
               reševanje teh sporov. Gre za pravno vprašanje o katerem tudi pravni teoretiki nimajo
               enotnega stališča. Ne nazadnje to lepo ponazarjata mnenji Vlade in Zakonodajno-pravne
               službe Državnega zbora. Tako Vlada kot Zakonodajno-pravna služba ugotavljata, da
               avtentična razlaga ni dopustna oziroma potrebna, vendar iz diametralno nasprotnih
               razlogov. Vlada meni, da tako jezikovna kot tudi sistematična in zgodovinska razlaga
               podpirajo interpretacijo, da 40. člen Zakona o gospodarskih javnih službah ne pomeni
               prepovedi arbitražnega reševanja sporov iz koncesijske pogodbe. In na koncu svojega
               obsežnega mnenja zapiše, da predlagana avtentična razlaga zakonski določbi 40. člena
               daje vsebino, ki je ob uveljavitvi zakona ni imela. Zato ne gre za avtentično
               razlago, temveč za nedopustno spremembo zakona z institutom avtentične razlage.
               Zakonodajno-pravna služba, podobno kot predlagatelji, nasprotno trdi, da je v pravni
               teoriji prevladujoče stališče, da določba 40. člena Zakona o gospodarskih javnih
               službah izključuje arbitražno reševanje sporov med koncedentom in koncesionarjem, v
               zvezi z izvajanjem koncesijske pogodbe. Vendar pa v nadaljevanju svojega mnenja v
               nasprotju s predlagatelji utemelji stališče, da je mogoče z upoštevanjem besedila
               določbe zakonodajnega gradiva in tudi prevladujočega stališča teorije glede
               pristojnosti za reševanje sporov v zvezi z izvrševanjem koncesijske pogodbe ter za
               uporabo vseh ustaljenih metod razlage predpisov nedvomno ugotoviti vsebino določbe
               40. člena Zakona o gospodarskih javnih službah. Zato avtentična razlaga po mnenju
               Zakonodajno-pravne službe ni potrebna.</p>
               <p>Vlada torej meni, da določba 40. člena Zakona o gospodarskih javnih službah ne
               prepoveduje arbitražnega reševanja sporov iz koncesijske pogodbe, Zakonodajno-pravna
               služba pa obratno meni, da določba izključuje arbitražno reševanje sporov. Iz obeh
               mnenj pa izhaja ugotovitev, da avtentična razlaga ni dopustna oziroma ni potrebna. V
               Liberalni demokraciji Slovenije obžalujemo, da v Državnem zboru pravna stroka v
               primeru tega, lahko bi rekli teoretičnega pravnega vprašanja s konkretnimi
               posledicami ni zmogla ponuditi kompetentne rešitve. Upoštevanje stališča, da
               avtentična razlaga ni dopustna oziroma ni potrebna, pomeni nadaljevanje sedanjega
               statusa quo z vsemi negativnimi posledicami v vsakdanji pravni praksi. Zato se je
               Odbor za okolje in prostor kot matično delovno telo očitno odločil preseči sedanje
               stanje in je kljub mnenju Vlade in pa Zakonodajno-pravne službe soglasno sprejel
               nekoliko popravljeno besedilo avtentične razlage. Po njej je 40. člen Zakona o
               gospodarskih javnih službah razumeti tako, da reševanje sporov med koncedentom in
               koncesionarjem v zvezi z izvajanjem koncesijske pogodbe spada v izključno sodno
               pristojnost. V Liberalni demokraciji Slovenije bomo predlog avtentične razlage
               oziroma predlog Odbora za okolje in prostor podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Prehajamo na razpravo o
               predlogu za sprejem avtentične razlage, o besedilu avtentične razlage ter amandmaju
               Odbora za okolje in prostor.</p>
               <p>Besedo ima gospod Zanoškar, Anderlič, gospa Pečan. Pripravi naj se gospod Pukšič
               oziroma Veber. Se odpoveduje. Gremo naprej. Gospod Pukšič, Veber, gospod Grill. Bolj
               slabo kaže. Gospod Urh, ga ni. Gospa Črnugelj. Krivec. Želite besedo?</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala za besedo.</p>
               <p>Mogoče še nekaj razmislekov, ki so se porodili ob tej razpravi, ki je potekala. Res
               je, da so na zakonodajnopravni strani pomisleki glede te avtentične razlage, vendar
               je včasih treba upoštevati tudi prakso in dejanske izkušnje pri izvajanju določenih
               zakonodajnih prijemov in v primeru arbitraže, to ste vsi opozarjali, gre za nek odnos
               med javnim in zasebnim. Jasen konflikt se je pokazal takrat ko gospodarska zbornica
               je izključni arbiter v nekih primerih in v tem primeru lahko pride tudi na nek način
               do konflikta interesov, kajti zasebni partner, ki je po navadi koncesionar, je v
               sporu z nekim javnim sektorjem kot koncedentom, koncesionar pa je lahko tudi član
               gospodarske zbornice in že zato je ta zadeva lahko sporna ali pa tudi član obrtne
               zbornice, ki postavlja v nekem smislu arbitražo.</p>
               <p>Zato jaz podpiram to avtentično razlago, ker na nek način odpravlja to anomalijo in
               na nek način verjetno tudi spornost in odpravlja konflikt interesov v primeru, ko so
               zasebni koncesionarji tudi v sporu z javnim in v teh primerih lahko vplivajo na
               arbitre, ki so postavljeni s strani nekih inštitucij, ki so v načelu neodvisne, so pa
               lahko posredno člani, koncesionarji člani teh gospodarskih ali pa drugih zbornic.
               Zato mislim, da je navkljub temu, da so pravna mnenja obeh zakonodajne in vladne
               službe, bile negativne pa mislim, da je v tem primeru čisto praksa v življenju
               pokazala, da je ta možnost, ki jo dopušča zakon, na nek način v škodo javnega
               interesa in glede na to, da smo mi poklicani, da v takih primerih pa vseeno imamo
               neko stališče, je prav, da vsi podpremo to avtentično razlago, ki odpravlja nek
               nadaljnji spor, ki se lahko pojavi v takih situacijah. Tako, da z moje strani in tudi
               v imenu SDS podpiramo to avtentično razlago.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jelinčič, Potočnik. Gospod minister, izvolite, imate besedo.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani, hvala lepa. Ta spor je daljši kot sem jaz minister, kot vidim. Vidim
               tudi, da različni pravniki različno isto stvar razlagajo. Jaz lahko v kratkem samo to
               rečem, da sem vesel, da v Državnem zboru pridete tudi s takimi problemi in jih uspete
               rešiti. Mislim, da je delo mene kot ministra veliko lažje, če so zadeve dorečene in
               jasno povedane. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>In še gospod Bogovič kot predlagatelj, izvolite.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Hvala lepa.</p>
               <p>Vesel sem, da so poslanske skupine izrazile podporo tej razlagi. Še enkrat,
               Zakonodajno-pravna služba je menila, da ni potrebna, da je določilo dovolj jasno,
               menila je, da je dopustna ker ne spreminja zakona in je tako kot je zapisano v
               njihovem mnenju, zaradi večje jasnosti predlagan ta amandma, ki je bil tudi sprejet
               na Odboru za okolje in prostor in ga tudi sam v imenu predlagateljev podpiram.</p>
               <p>Veseli me pa minister tudi to kar ste na koncu sedaj dejali. Resnično Zakon o javnih
               gospodarskih službah je zelo zapleten, koncesionarski, koncesijski odnosi še toliko
               bolj in praksa je v Sloveniji pokazala, da je resnično iz tistega pionirskega časa
               podeljevanje koncesij do danes nastalo kar nekaj sporov katere je treba preseči in
               jih je treba tudi v parlamentu doreči. Samo tako malce za šalo malce zares, sami ste
               dejali, da je spor daljši, bojim pa se, da so pri pisanju tega mnenja v imenu
               ministrstva, Vlade, sodelovali tisti, ki so sodelovali že pri nastajanju kakšnega
               spornega člena pa mogoče ne morejo iz svoje kože in v istem vztrajajo kot so takrat.
               Vesel pa sem, da ga danes kot sem videl ta razlaga tega člena bila sprejeta in me to
               veseli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Vsi prijavljeni razpravljavci, ki ste to želeli ste dobili besedo. Ker pa čas določen
               za razpravo še ni potekel sprašujem ali želi še kdo razpravljati? Ne. Potem
               zaključujem razpravo. O predlogu za sprejem besedila avtentične razlage oziroma o
               amandmaju bomo v skladu s časovnim potekom seje zbora odločali čez pol ure, to je ob
               18.50.</p>
               <p>S tem prekinjam to točko dnevnega reda, prekinjam 30. sejo Državnega zbora, ki jo
               bomo z glasovanjem nadaljevali ob 18.50.</p>
               <stage type="time">(Seja je bila prekinjena ob 18.22 in se je nadaljevala ob 18.50.)</stage>
            </sp>
            <sp who="SDZ5:PotrčMiran">

               <speaker>PREDSEDNIK MIRAN POTRČ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanje Državnega zbora o predlogih odločitev. Poslanke in poslance
               prosim, da preverijo delovanje glasovalnih naprav. <title>Nadaljujemo s prekinjeno 6. točko dnevnega reda, to je z obravnavo Predloga zakona o spremembah in
                  dopolnitvah Zakona o vzpostavitvi etažne lastnine na predlog pridobitelja
                  posameznega dela stavbe in določanju pripadajočega zemljišča k stavbi po
                  skrajšanem postopku.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Glasujemo. Navzočih je 70 poslank in
               poslancev, 45 za, nihče proti.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je zakon sprejet. <title>Prehajamo na prekinjeno 8. točko dnevnega reda, to je obravnavo Predloga zakona o spremembah Zakona o
                  investicijah v javne zdravstvene zavode, katerih ustanovitelj je Republika
                  Slovenija, za obdobje 1994-2011 po skrajšanem postopku.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona, pri čemer bi vas rad obvestil, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen. Prehajamo na
               odločanje.</p>
               <p>Glasujemo. Navzočih je 77 poslank in poslancev, 76 za, nihče proti.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 5. točko dnevnega reda, to je z obravnavo Predloga zakona o spremembah in
                  dopolnitvah Pomorskega zakonika po skrajšanem postopku.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih, ki ga bomo
               opravili na podlagi pregleda vloženih amandmajev z dne 12. julija 2011. Prehajamo k
               18. členu in k amandmaju poslanskih skupin SD, LDS in Zares k 18. členu. K 18. členu
               je vložila amandma tudi Poslanska skupina SD in opozarjam, da če bo sprejet amandma
               pod točko 1, to je SD, LDS in Zares, postane amandma pod številko dve
               brezpredmeten.</p>
               <p>Dajem na glasovanje amandma SD, LDS in Zares k 18. členu.</p>
               <p>Glasujemo. Navzočih je 77 poslank in poslancev, za 48, proti 25.</p>
               <p><stage>(Za je glasovalo 48.)</stage> <stage>(Proti 25.)</stage></p>
               <p>Ugotavljam, da je amandma sprejet in s tem postane amandma pod številko 2 brezpredmeten.
                   Prehajamo na odločanje o amandmaju Poslanske skupine SDS k 23. členu.
                     Glasujemo. Navzočih je 76 poslank in poslancev, za 31, proti 40. 
                <stage>(Za je glasovalo 31.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>K predlogu zakona so v drugi obravnavi bili vloženi amandmaji, in sicer amandma k 18.
               členu. Sprašujem kvalificirane predlagatelje, ali predlagajo v tretji obravnavi
               kakšen amandma k sprejetemu 18. členu? Ne. Potem vas obveščam, da amandmaji v tretji
               obravnavi niso bili vloženi. Prav tako me Zakonodajno-pravna služba in Vlada nista
               opozorili, da bi zaradi sprejetega amandmaja v drugi obravnavi bil zakon neusklajen
               in zaradi tega prehajamo na odločanje o zakonu. Želi kdo obrazložiti glas? Prosim,
               kdor želi obrazložiti glas v imenu poslanske skupine naj se prijavi.</p>
               <p>Besedo ima gospod Branko Marinič.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>Kljub temu, da bi lahko imeli občutek, da koalicija ne deluje, še kako deluje, ko gre
               za neke interese, ki jih je pač na vsak način in za vsako ceno treba obraniti. To se
               je pokazalo tudi zdaj in v Poslanski skupini Slovenske demokratske stranke
               ugotavljamo, da kljub temu, da je naš predlog še tako dober, ne dobi potrebne
               večinske podpore in je seveda takšna vsebina usojena na nič vredno dejanje oziroma
               niti toliko vredno, da bi poskušali dobiti tudi nasprotne odgovore, ki pa žal kažejo
               na to, da je kljub temu, da je naš predlog dober, ni sprejet. Zaradi tega v Poslanski
               skupini SDS ocenjujemo, da ne bomo podprli vsebine predlaganega zakona, čeprav bi
               pričakovali, da z uvodno obrazložitvijo, kjer pravzaprav zakonska vsebina povzema
               nekatere direktive, ki jih je treba sprejeti tudi v nacionalnih parlamentih, to
               narekujejo. Predvsem pa moti dejstvo, da prav direktiva, ki narekuje tudi spremembo
               vsebine enega izmed členov, pravzaprav daje možnost, da bi dali prednost lastnemu
               znanju in tako uporabili svoje strokovnjake, se raje zatekamo v vsebine, kjer moramo
               sklepati in iskati take strokovnjake izven Republike Slovenije. Dejstvo je tudi, da
               imamo v Republiki Sloveniji v okviru Univerze Ljubljana prav Fakulteto za pomorstvo
               in promet, ki bi lahko izobraževala takšne kadre in namesto, da mi uporabljamo tuje
               strokovnjake, bi lahko naše strokovnjake dali tujim. Tako je pač to pri nas in v
               Slovenski demokratski stranki bomo glasovali proti vsebini predloga zakona.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi kdo obrazložiti glas v svojem imenu? Želi vas več, dajem čas za prijavo. Kdo
               želi obrazložiti glas?</p>
               <p>Besedo ima dr. Luka Juri.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Spoštovani!</p>
               <p>Predlog spremembe Pomorskega zakonika ima številne dobre rešitve, vendar v 7. členu
               vsebuje rešitev, ki je slaba in ki bo povzročila takojšnje nepopravljive posledice.
               Namreč, s 7. členom odpravljamo obveznost soglasja ministra pri spremembi cen
               komunalnih privezov. Cene oziroma pritiski za povišanje cen so v občinah sicer
               nastali ne zaradi želje po polnjenju občinskega proračuna, ampak zaradi odločitve
               Ministrstva za okolje in prostor, da devetkrat ne enkrat ali dvakrat, ampak devetkrat
               poviša vodna povračila in to ne za vse priveze. Komercialne priveze, marina in Luka
               Koper so bili odvzeti. Povišali so vodna povračila le komunalnim privezom. Posledica
               tega je, da zdaj občine želijo povišati cene in to za nekajkrat komunalnih privezov
               in če bo sprejet 7. člen in če bo sprejet zakonik, bo sprejet tudi 7. člen, bo
               odpravljeno soglasje ministra k povišanju cen s strani občin za komunalne priveze.
               Komunalne priveze pa uporabljajo lokalni ribiči, to so majhne lokalne barke.</p>
               <p>Zaradi tega, ne glede na to, da ima Pomorski zakonik veliko dobrih rešitev, ker če bo
               sprejet Pomorski zakonik bo takoj prišlo do zelo velikega povišanja cen komunalnih
               privezov in bo s tem nastala nepopravljiva škoda za naše ljudi na obali, ki
               uporabljajo čolne za svoje lastno preživetje, sem primoran nasprotovati spremembi
               Pomorskega zakonika. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsedujoči.</p>
               <p>Pomorski zakonik je vsekakor pomemben, in potrebuje spremembe, ki jih veleva evropska
               zakonodaja oziroma evropske direktive. Ampak, dejstvo je, da v tem hitenju je prišlo
               do spremembe 56. člena Pomorskega zakonika in v 7. členu novele pravzaprav se ukinja
               soglasje Ministrstva za promet k oblikovanju cen komunalnih privezov. Ker, to smo
               ravnokar slišali, bom zdaj motiviral svoj glas in ga malo razlikoval od ravnokar
               slišane argumentacije. Bila je priložnost, da bi to popravili na pristojnem odboru,
               in tisti ki so bili tam te priložnosti niso uporabili. Ni bilo pravega amandmaja,
               prišli smo z usklajenimi amandmaji, ki tega ne rešujejo in žal smo zdaj postavljeni
               pred dejstvo. Ampak, ker vemo, in tukaj se lahko strinjam s predhodnikom, vemo, da
               učinek<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Juri, razlagate svoj glas.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Seveda <gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Pa ga ne. Prosim, dajte ga.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Ker vemo, da učinek, neposredni učinek tega novega Pomorskega zakonika bo dejansko
               oškodoval, zlasti uporabnike teh privezov, torej ribiče, katerim po drugi strani
               zagotavljamo evropska sredstva, po naši strani pa jih obremenjujemo z zmožnostjo, da
               cene letijo v nebo, ker bodo prepuščene lokalnim oblastem in Ministrstvu za okolje,
               ne pozabimo, da vse izhaja iz cen, ki jih oblikuje Ministrstvo za okolje. Seveda
               takšnega zakonika ne morem podpreti.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prijavila se je še gospa Breda Pečan. Želi še kdo razpravljati? Samo
               moment, vidim, da je še interes. Dajem čas za prijavo za obrazložitev glasu v lastnem
               imenu. Prosim, kdo želi obrazložiti glas naj se prijavi.</p>
               <p>Gospa Breda Pečan, izvolite.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Jaz moram povedati zakaj bom glasovala za ta zakonik kot bi tudi če bi bil zdaj
               vložen amandma k 7. členu, da se ponovno vnese soglasje ministra za promet pri
               določanju cen komunalnih storitev v občinskih pristaniščih pravzaprav, bi glasovala
               proti temu amandmaju. Zakaj? Zaradi tega, ker so komunalni prevezi neobvezna
               gospodarska javna služba, se pravi, da ni nobenega razloga, da bi bilo treba iz
               centrale iz Ljubljane potrjevati te cene. Drugo kar je - v rokah ima škarje in platno
               občinski svet posamezne občine, ki določa cene komunalnih privezov. Če občinski svet
               Mestne občine Koper ni sposoben poskrbeti za interese svojih občanov tako kot sta
               poskrbela občinska sveta občine Piran in Izola, potem naj sami sebi pripišejo občani
               Mestne občine Koper, da ne znajo izvoliti takšnega občinskega sveta, ki bo poskrbel
               za njihove interese. To je prvo. Drugo kar je, izvor tega visokega povišanja cen
               komunalnih privezov v Kopru in namen, ki smo ga na občinskem svetu v Izoli
               zaustavili, da bi tudi tako povišali, so izjemno visoka povišanja povračil za uporabo
               vodnih površin v komunalnih pristaniščih. In tukaj je stranka Socialnih demokratov
               poskrbela, da se je izvor povišanja ustavil in da bo Vlada Republike Slovenije sklep
               prilagodila dejanskim potrebam in razmeram v občinah Koper, Izola in Piran. Tako, da
               lepo prosim tisti, ki ne delate tako kot je treba, da na izvoru stvari preprečujete,
               potem seveda ni treba, da cel zakon zavračate.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Jaz bi lepo prosil, če je mogoče, da v obrazložitvi ostanete čim bolj pri pojasnilu
               lastnega stališča zakaj glasovati za. Najbrž niso v drugih občinah krivi za to, da
               boste vi za ali proti glasovali.</p>
               <p>Besedo ima gospod Janko Veber.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo.</p>
               <p>Predlog zakona o spremembah in dopolnitvah Pomorskega zakonika bom sprejel oziroma
               podprl. Gre za pomembne rešitve, tako da mislim, da je resnično nekoliko neodgovorno,
               če se pogovarjamo o tem, da se ne bo podprlo tega zakona zato, ker naj ne bi domači
               strokovnjaki sodelovali pri raziskavah nesreč, dejansko jim je to omogočeno. Ta zakon
               samo omogoča, da lahko vlada sklene še sporazum z drugimi državami članicami Evropske
               unije.</p>
               <p>Glede komunalnih privezov se moramo zavedati, da če ta zakonik danes ne bo sprejet bo
               ostal v veljavi zdajšnji, vendar ta ne daje ustrezne pravne podlage ministru za
               promet, da bi lahko preprečil dvigovanje cen komunalnih privezov. Namreč v zdajšnjem
               zakoniku ni nobenih kriterijev, na katere bi se lahko minister za promet uprl in
               rekel: <q>"Ne, ne dovolim povišanja cen, ker so ti in ti kriteriji v zakonu
               neizpolnjeni."</q> Tako, da pričakovati, da bo minister za promet kar sam arbitrarno
               odločil o tem po lastni presoji, da ne bo dovolil dviga cen, je pričakovanje brez
               računa in prepričan sem, da bomo s tem povzročili samo en dodaten zaplet, dodatne
               težave ne pa rešitve. Rešitev je sprejem tega zakonika in zato ga bom tudi
               podprl.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Branko Marinič.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>Glasoval bom proti Predlogu zakona o spremembah in dopolnitvah Pomorskega zakonika iz
               preprostega razloga, ker pomembne vsebine h katerim predlagatelj najprej napove v
               uvodni obrazložitvi, da je treba zakon sprejeti zaradi določenih vsebin, ki izhajajo
               iz evropske direktive, potem pa, seveda, doda kot nekatere skrite elemente, skrite
               vsebine, ki imajo neke druge širše posledice. In prav zaradi tega se ne strinjam
               vedno takrat z nekimi spremembami, ko jih sprejemamo po hitrem, skrajšanem postopku.
               Dogaja se nam, da prav zaradi tega sprejemamo nekatere vsebine, ki niso dovolj
               domišljene, ker enostavno zmanjka časa. In tako se kaže tudi pri vsebini tega
               predloga sprememb. Ko je možnost je treba dodati še pristaniško pristojbino in
               interesna združenja, kvalificirati za, ne vem, kaj, ravnanje o stavki in tako dalje.
               Se pravi, to so vsebine, ki bi jih lahko obravnavali po rednem postopku, ne pa po
               skrajšanem postopku. In prav zaradi takšnih vsebin prihaja do tega, da nam
               predlagatelji skušajo, oprostite izrazu, podtakniti nekatere vsebine, ki s tem, da se
               obravnavajo po hitrem postopku nimajo nobene zveze. Na tak način smo prav v tem
               parlamentu sprejemali tudi agencije, s tem pa omogočili neracionalno porabo državnega
               denarja. Zato bom glasoval proti predlogu sprememb Pomorskega zakonika.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na glasovanje. Navzočih je 77 poslank in poslancev, za je glasovalo 39,
               proti 35.</p>
               <p><stage>(Za je glasovalo 39.)</stage> <stage>(Proti 35.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na odločanje o dopolnitvah <title>Zakona o varnosti v železniškem prometu</title>
               </p>
               <p>Nadaljujemo z <title>drugo obravnavo,</title> to je z odločanjem o vloženih amandmajih, ki
               ga bomo opravili na podlagi pregleda vloženih amandmajev z dne 12. julija 2011.</p>
               <p>Prehajamo na odločanje o amandmajih k 1. členu. En amandma so vložile poslanske
               skupine SD, LDS, Zares in nepovezani poslanci. In drugi amandma je vložila Poslanska
               skupina SDS. Če bo sprejet amandma poslanskih skupin SD, LDS, Zares in nepovezanih
               poslancev bo amandma pod številko 2 brezpredmeten. Poleg tega pa bo postal
               brezpredmeten tudi amandma k 3. členu pod številko 2 ter amandma pod številko 1 k 4.
               členu.</p>
               <p>V razpravo dajem 1. člen in amandmaje k 1. členu. Ne želi nihče razpravljati.</p>
               <p>Na glasovanje dajem amandma poslanskih skupin SD, LDS, Zares in nepovezanih poslancev
               k 1. členu. 
                   Glasujemo. Navzočih je 77 poslank in poslancev, za je glasovalo 43, proti 34.
                  
                <stage>(Za je glasovalo 43.)</stage> <stage>(Proti 34.)</stage></p>
               <p>Amandma poslanskih skupin SD, LDS, Zares in nepovezanih poslancev k 1. členu je
               sprejet. S tem je postal brezpredmeten amandma pod številko 2 k 1. členu, prav tako
               pa tudi amandma pod številko 2 k 3. členu in amandma pod številko 1 k 4. členu.</p>
               <p>Prehajamo na razpravo in odločanje o amandmaju Poslanske skupine SDS k 2. členu. Če
               bo sprejet ta amandma, postane amandma pod številko 2, ki so ga vložile poslanske
               skupine SD, LDS, Zares in nepovezanih poslancev, brezpredmeten. 
                   Dajem na glasovanje amandma Poslanske skupine SDS k 2. členu. Glasujemo.
                     Navzočih je 77 poslank in poslancev, 34 jih je bilo za, 41 proti. 
                <stage>(Za je glasovalo 34.)</stage> <stage>(Proti 41.)</stage></p>
               <p>Amandma Poslanske skupine SDS k 2. členu ni sprejet.</p>
               <p>Prehajamo na odločanje o amandmaju poslanskih skupin SD, LDS, Zares in nepovezanih
               poslancev k temu istemu 2. členu.</p>
               <p>Glasujemo. Navzočih je 77 poslank in poslancev, 44 jih je bilo za, 30 proti.</p>
               <p><stage>(Za je glasovalo 44.)</stage> <stage>(Proti 30.)</stage></p>
               <p>Amandma poslanskih skupin SD, LDS, Zares in nepovezanih poslancev k 2. členu je
               sprejet.</p>
               <p>Prehajamo k 3. členu in odločanju o amandmaju k 1. členu, pod točko 1, ki so ga
               vložile poslanske skupine SD, LDS, Zares in nepovezani poslanci.</p>
               <p>Dajem na glasovanje ta amandma.</p>
               <p>Glasujemo. Navzočih je 76 poslank in poslancev, 45 jih je bilo za, 29 proti.</p>
               <p><stage>(Za je glasovalo 45.)</stage> <stage>(Proti 29.)</stage></p>
               <p>Amandma je sprejet.</p>
               <p>Prehajamo na odločanje o amandmaju k 4. členu, in sicer poslanskih skupin SD, LDS,
               Zares in nepovezanih poslancev.</p>
               <p>Glasujemo. Navzočih je 76 poslank in poslancev, 47 jih je bilo za, 29 proti.</p>
               <p><stage>(Za je glasovalo 47.)</stage> <stage>(Proti 29.)</stage></p>
               <p>Amandma poslanskih skupin SD, LDS, Zares in Nepovezanih poslancev k 4. členu je
               sprejet.</p>
               <p>Prehajamo na odločanje o 5. členu in amandmaju poslanskih skupin SD, LDS, Zares in
               nepovezanih poslancev k 5. členu.</p>
               <p>Glasujemo. Navzočih je 76 poslank in poslancev, 46 jih je bilo za, 28 proti.</p>
               <p><stage>(Za je glasovalo 46.)</stage> <stage>(Proti 28.)</stage></p>
               <p>Amandma poslanskih skupin SD, LDS, Zares in nepovezanih poslancev k 5. členu je
               sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na <title>tretjo obravnavo</title> predloga zakona. Ugotavljam, da je Državni
               zbor v drugi obravnavi sprejel amandmaje k 1., 2., 3., 4. in 5. členu dopolnjenega
               predloga zakona. Sprašujem kvalificirane predlagatelje ali nameravajo k tem členom
               vložiti amandmaje?</p>
               <p>Gospod Tanko, izvolite besedo.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Napovedujem vložitev amandmajev.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>V kakšen času? Če v petek nadaljujemo, je v redu.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Do zjutraj bomo pripravili to.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Jutri ni glasovanj. Glasovali bomo v petek po končanih drugih točkah dnevnega reda in
               gospod Tanko prosil bi vas, če lahko do petka zjutraj vložite amandmaje, da jih bomo
               razdelili vsem poslankam in poslancem. Prekinjam torej to točko dnevnega reda,
               nadaljevali jo bomo v petek, to je 15. julija letos. <title>Nadaljujemo s prekinjeno 2.
                  točko dnevnega reda, to je z obravnavo Predloga zakona o spremembah in dopolnitvah
                  Zakona o bančništvu, skrajšani postopek.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev sprejetih na
               matičnem delovnem telesu predlog zakona neusklajen.</p>
               <p>Glasujemo. Navzočih je 77 poslank in poslancev. Vseh 77 je bilo za, nihče proti.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda. <title>Nadaljujemo s prekinjeno 4. točko dnevnega reda, to je z obravnavo Predloga zakona o spremembah
                  in dopolnitvah Zakona o Banki Slovenije po skrajšanem postopku</title>
               </p>
               <p>Prehajamo na <title>tretjo obravnavo</title> predloga zakona. Ker k predlogu zakona matično
               delovno telo ni sprejelo nobenega amandmaja, amandmajev na zboru ni bilo možno
               vlagati zato prehajamo na odločanje o predlogu zakona.</p>
               <p>Glasujemo. Navzočih je 77 poslank in poslancev. Za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda. <title>Nadaljujemo s prekinjeno 9. točko dnevnega reda, to je z obravnavo Predloga zakona o spremembi
                  in dopolnitvi predloga Zakona o davku od dohodkov pravnih oseb v okviru
                  skrajšanega postopek.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili da bi bil zaradi amandmajev, sprejetih na
               matičnem delovnem telesu predlog zakona neusklajen.</p>
               <p>Glasujemo o predlogu zakona. Navzočih je je 77 poslank in poslancev. Vseh 77 je bilo
               za, nihče proti.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda. <title>Nadaljujemo s prekinjeno 12. točko dnevnega reda, to je s tretjo obravnavo Predloga zakona o
                  davku na bilančno vsoto bank v okviru rednega postopka</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu predlog zakona neusklajen.</p>
               <p>Gospod Vizjak, v imenu poslanske skupine? Želi še kdo v imenu poslanske skupine?
               Ne.</p>
               <p>Mag. Vizjak, izvolite.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani!</p>
               <p>V Poslanski skupini Slovenske demokratske stranke tega zakona ne bomo podprli kajti
               gre za še eno nedomišljenost Vlade kako se spopasti s kreditno neaktivnostjo bank
               oziroma odpraviti tako imenovani kreditni krč. Banke se srečujejo v Sloveniji s
               številnimi problemi in so potrebne temeljite sanacije, težko obnavljajo svoje vire.
               Njihove bilance so obremenjene z nemogočimi bremeni celih panog gospodarstva, kot je
               gradbeništvo in po vrhu še z menedžerskimi prevzemi. Ni svežega kapitala, država kot
               največja lastnica okleva s to sanacijo. Izmisliti nek davek na bilančno vsoto bank s
               katerimi bi spodbudili, da banke kreditirajo dobre projekte je nesmiseln. Kajti,
               banke živijo od dobrih projektov in jih financirajo zaradi njihovega ekonomskega
               interesa. Torej, davek tudi v teoriji ne sme biti kazen. V tem primeru pa je davek
               kazen. Kazen za tiste, ki z denarjem ne financirajo gospodarstva. S tem torej ne
               boste rešili ničesar. Ta davek ne bo rešil in ne bo sprostil kreditne aktivnosti
               bank, temveč bo tiste banke, ki ne bodo skrile te davčne osnove, bodo plačale davek
               in ga bodo obesile komitentom, to je gospodarstvu in ljudem, tistim, ki potrebujemo
               storitve od teh bank. Torej, zadeva je totalno nedomišljena. Ne bo funkcionirala v
               praksi. Zadeva je v nasprotju s stališči Banke Slovenije. Torej, Banka Slovenije teh
               rešitev ne podpira. Seveda teh rešitev ne podpira tudi Združenje bank in je še en
               strel v prazno te Vlade pri spopadu s finančno in gospodarsko krizo, kot so bili
               številni drugi, jamstvena shema in tako naprej. Zato prosim, lotite se reševanja
               problemov na učinkovit način in ne posiljevati parlamenta, nas in tudi bank s temi
               nedomišljenimi ukrepi. Zato bomo glasovali proti in ne želimo, da bi takšni zakoni
               ustvarjali vtis, da se rešuje v Sloveniji kakšen problem, ker se ne rešuje.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Želi še kdo obrazložiti glas v svojem imenu? Ne. Še enkrat povem, da sem bil obveščen
               od pravne službe in Vlade, da zakon ni neusklajen. Prehajamo na glasovanje o
               zakonu.</p>
               <p>Glasujemo. Navzočih je 77 poslank in poslancev, za je glasovalo 39, proti 37.</p>
               <p><stage>(Za je glasovalo 39.)</stage> <stage>(Proti 37.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 16. točko dnevnega reda to je s prvo obravnavo Predloga zakona o dopolnitvi Zakona o upravljanju
                  kapitalskih naložb Republike Slovenije.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvi
               Zakona o upravljanju kapitalskih naložb Republike Slovenije je primeren za nadaljnjo
               obravnavo.</p>
               <p>Glasujemo. Navzočih je 75 poslank in poslancev, za je glasovalo 71, proti 1.</p>
               <p><stage>(Za je glasovalo 71.)</stage> <stage>(Proti eden.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo Odboru za finance in monetarno politiko kot matičnemu delovnemu telesu.</p>
               <p>S tem zaključujem to točko dnevnega reda. <title>Nadaljujemo s prekinjeno 29. točko dnevnega reda, to je z obravnavo Predloga za sprejem avtentične razlage 40. člena Zakona o gospodarskih
                  javnih službah, Uradni list Republike Slovenije, št. 32/1993, spremembe Uradni
                  list Republike Slovenije številka 30/1998-ZLPPO, 127/2006-ZJZP, 38/2010 ZUKN.</title>
               </p>
               <p>Prehajamo na odločanje o predlogu sklepa matičnega delovnega telesa, ki se glasi:
               Predlog za sprejem avtentične razlage 40. člena Zakona o gospodarskih javnih službah,
               uradni listi kot sem jih prej navedel, se sprejme.</p>
               <p>Glasujemo. Navzočih je 77 poslank in poslancev, 70 za, 3 proti.</p>
               <p><stage>(Za je glasovalo 70.)</stage> <stage>(Proti 3.)</stage></p>
               <p>Predlagani sklep je sprejet.</p>
               <p>Ugotavljam, da moramo preiti še k določanju besedila avtentične razlage. Besedilo bo
               v predlogu, ki ga je oblikoval odbor, vključno z amandmajem Odbora za okolje in
               prostor, ki v celoti nadomešča predlagano besedilo razlage. Glasujemo torej o
               besedilu kot ga je predložil Odbor za okolje in prostor.</p>
               <p>Glasujemo. Navzočih je 75 poslank in poslancev, 74 za, noben proti.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je bil sklep sprejet in da je sprejeta avtentična razlaga, kot je bila
               predlagana.</p>
               <p>S tem zaključujem to točko dnevnega reda.</p>
               <p>Prekinjam tudi sejo Državnega zbora, ki jo bomo nadaljevali jutri ob 9.uri. <stage type="time">(SEJA
                  JE BILA PREKINJENA 13. JULIJA 2011 OB 19.31)</stage>
               </p>
            </sp>
         </div>
      </body>
   </text>
</TEI>