<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Izredna-46-2011-09-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|8BC347B1E99C9C1FC1257E760044D67A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=8BC347B1E99C9C1FC1257E760044D67A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-46-2011-09-15.DZ" n="46">
               <name>Izredna</name>
               <date when="2011-09-15"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-46-2011-09-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">46. izredna seja</stage>
            <stage type="chairman">Sejo so vodili predsednik Državnega zbora Ljubo Germič ter podpredsedniki France
            Cukjati, mag. Vasja Klavora in Miran Potrč.</stage>
            <stage type="time">Seja se je začela ob 10. uri.</stage>


            <sp xml:id="SDZ5-Izredna-46-2011-09-15.sp1">

               <speaker>PREDSEDNIK LJUBO GERMIČ:</speaker>

               <p>Spoštovani kolegice poslanke, kolegi poslanci, gospe in gospodje!</p>
               <p>Začenjam 46. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Dovolite mi, da vas obvestim, da se današnje seje ne morejo udeležiti naslednji
               poslanci: dr. Pavel Gantar po 14. uri, gospod Aleksander Zorn, gospod Andrej Magajna,
               gospod Franc Jurša in gospod Matjaž Zanoškar.</p>
               <p>Na sejo so vabljeni predsednik Vlade gospod Borut Pahor in minister za finance dr.
               France Križanič k 1. točki dnevnega reda ter predstavniki Vlade k vsem točkam. Vse
               prisotne lepo pozdravljam!</p>
               <p>Prehajamo na <title>določitev dnevnega reda</title> 46. izredne seje Državnega zbora.
               Predlog dnevnega reda ste prejeli v petek, 9. septembra 2011, s sklicem seje. O
               predlogu dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za širitev dnevnega reda seje nisem prejel. Zboru
               predlagam, da za današnjo sejo določi dnevni red, kot ste ga prejeli s sklicem.</p>
               <p>Prehajamo na odločanje. Poslanke in poslance prosim, da preverite delovanje
               glasovalnih naprav.</p>
               <p>Glasujemo. Navzočih je 70 poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je dnevni red 46. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA REBALANSA
                  PRORAČUNA REPUBLIKE SLOVENIJE ZA LETO 2011.</title>
               </p>
               <p>Predlog rebalansa proračuna je v obravnavo zboru predložila Vlada. Za predstavitev
               predloga rebalansa proračuna za leto 2011 dajem besedo predsedniku Vlade gospodu
               Borutu Pahorju.</p>
            </sp>
            <sp xml:id="SDZ5-Izredna-46-2011-09-15.sp2">

               <speaker>BORUT PAHOR:</speaker>

               <p>Spoštovani gospod predsednik, spoštovani poslanke in poslanci!</p>
               <p>Danes minevajo tri leta, odkar je Lehman Brothers propadel na Wall Streetu. Njegov
               propad je simbolno in stvarno oznanil trenutek, ko v svetovnih financah in v
               gospodarstvu po tem nikoli ni bilo več tako, kot je bilo pred tem. Svetovno
               gospodarstvo je zajela huda recesija, in čeprav smo se iz najhujšega povlekli v letih
               2009 in 2010, tudi trendi v letu 2011 kažejo, da se bo okrevanje svetovnega
               gospodarstva nadaljevalo bistveno počasneje, kot smo si želeli. Vsekakor ostaja eno
               od osrednjih vprašanj vseh modernih ekonomij – k tem prištevam tudi slovensko –
               upravljanje z dolžniško krizo. Z dolžniško krizo, ki je nastala iz vrste razlogov, iz
               temeljnega, ki je povzročil polom na Wall Streetu, to je deregulacija finančne
               industrije, in drugega, to je izjemno pogumno fiskalno stimuliranje nacionalnih
               gospodarstev ob začetku recesije konec leta 2008 in v letu 2009. Ker je šlo veliko
               denarja v vreče brez dna, se je na koncu zgodilo, da se je velika večina držav
               celotne valutne skupine znašla v dolžniški krizi, ki smo ji priča danes. Od
               upravljanja z ne samo proračunskim primanjkljajem, ampak od upravljanja z javnim
               dolgom nasploh bo odvisno, kako se bodo postavile države v času reševanja te krize.</p>
               <p>Slovenija je po dramatičnih dogodkih leta 2009, ko smo beležili zares osupel padec
               bruto domačega proizvoda, višanje stopnje brezposelnosti, nihanje v tveganjih za
               prehod v revščino in vse druge socialne in gospodarske kazalce, ki so kazali na zares
               dramatično krizo slovenskega gospodarstva, v letu 2010 počasi, a zanesljivo iz
               recesije izšla. Tisto, kar posebej obeležuje slovensko naravo, naše javnofinančne
               slike, je dejstvo, da se je slovenska politika v letu 2009 in v prvi polovici leta
               2010 zavestno odločila, da obdrži socialno povezanost. Zato smo pomemben del sredstev
               investirali – poleg investicij, kot so bile v vseh drugih državah, v gospodarstvo, v
               znanost, v tehnologijo – tudi v socialno povezanost. Danes se ne bi odločil bistveno
               drugače. Tisto, kar bi storil danes drugače, je, da bi obvezal socialne partnerje, s
               katerimi smo se takrat pogovarjali o potrebi po tem ukrepu, da Slovenija kot majhna
               in odprta ekonomija ostane socialno povezana, da sprejmemo ukrepe, ki so pomembni za
               socialno povezanost, torej za socialno solidarnost, da ohranimo socialno pravičnost v
               družbi, majhne dohodkovne in druge razlike med ljudmi, da ne povečamo razslojenosti.</p>
               <p>Socialni partnerji pa morajo zato na drugi strani skoraj brezpogojno sprejeti tiste
               ukrepe, ki so pomembni za konkurenčnost slovenske ekonomije. Prvi del za večino
               socialnih partnerjev, razen za delodajalce, ni bil posebej problematičen, ko pa se je
               v drugi polovici leta 2010 slovenska vlada odločila za strukturne ukrepe in tudi za
               pomembne reformne spremembe, pa je prišlo zaradi poseganja v pravice, zaradi
               spremembe nekaterih pomembnih performans, ki bi omogočile večjo konkurenčnost, do
               upora. Ta se je običajno končal na referendumu z glasovanjem proti spremembam, pa naj
               so bile spremembe zato, da se spremeni trg dela za mlade, ki je zelo okostenel in za
               slovenske mlade ljudi neugoden, ali pa če je šlo za preprečevanje sive ekonomije,
               kjer smo se celo strinjali z vsemi socialnimi partnerji, kjer bi preprečili, da bi se
               igralo po dvojnih pravilih, in bi omogočili red in upoštevanje pravil na trgu. Ljudje
               so glasovali proti, morda tudi zato, ker niso zaupali, da se bo z drugimi instrumenti
               omogočilo, da se bo dalo z delom zaslužiti in da je treba še naprej objemati rešilno
               bilko sive ekonomije, se pravi delati na črno in ponujati delo na črno. Prav tako je
               padla pokojninska reforma.</p>
               <p>Rad bi se zahvalil visokemu zboru tudi sicer za podporo v vsem tem času izredno
               zahtevnih, mestoma tudi dramatičnih odločitev za sprejetje pokojninske zakonodaje.
               Sprejetje pokojninske zakonodaje in potem padec na referendumu je dejansko prvič in
               pomembneje vplival tudi na naš položaj na finančnih trgih. Finančni minister Križanič
               bo kasneje pojasnil, kako se da tudi nominalno hitro izračunati večjo pozornost in
               rezerviranost finančnih trgov do položaja Slovenije po padcu pokojninske reforme.
               Vsaj zaenkrat kratkoročno finančni trgi še vedno dovolj ugodno gledajo na položaj
               Slovenije. Imamo obvladljiv finančni primanjkljaj, tako proračunski kot širši dolg
               države, vendar pa se pri obeh gibljemo na zgornji meji. Čez 5 % proračunskega
               primanjkljaja si ne moremo privoščiti, in s tem rebalansom želimo doseči natančno to.
               Prav tako ne moremo iti čez 45 % dolga v bruto domačem proizvodu. S tem instrumentom
               želimo prispevati k temu, da se nam to ne bi zgodilo. Slovensko gospodarstvo je po
               zadnjih napovedih pred tem, da bo raslo nekoliko počasneje, kot je bilo napovedano, s
               čimer se Slovenija pridružuje državam, ki imajo zlasti v evrskem območju in območju
               Evropske unije podobne težave ali trende.</p>
               <p>Upočasnjuje se nemška gospodarska rast. Po imenitnem začetku v prvem kvartalu je
               prišlo do slabega drugega kvartala, enako tudi v Franciji, torej v državah, ki so za
               nas pomembne trgovinske partnerice. Z zamikom se to vedno pozna tudi v Sloveniji.
               Zato se je morala slovenska vlada na to odzvati in je pripravila rebalans proračuna,
               ki približno za 350 milijonov zmanjšuje porabo na odhodkovni strani, da bi
               uravnotežili proračun pri proračunskem primanjkljaju okrog 4,7 %. To bo prispevalo
               tudi k manjšim pritiskom na javni dolg, in denar bo na mednarodnih trgih za Slovenijo
               ostal še vedno relativno dostopen, zlasti v februarju in v prvi polovici prihodnjega
               leta, ko bomo posegli po finančnih virih, razpoložljivih v tujini. Gospodarske
               napovedi so manj optimistične, kot so bile, vendar Slovenija bo še vedno imela
               pozitivno gospodarsko rast. Prizadevamo si, da je inflacija pod ravnjo Evropske
               unije, ker je ne nazadnje tudi gospodarska rast pod njo. Zaradi tega moramo biti
               spričo teh ambicij, ki jih imamo, zelo disciplinirani in tudi smo.</p>
               <p>Rad povem, da smo med tistimi državami, ki še vedno najbolj kontrolirajo enega od
               krucialnih problemov, s katerimi se srečujejo vse globalne ekonomije, to je
               brezposelnost. Slovenija se ta hip umirja okoli števila 105 do 107 tisoč. Vsak
               nezaposleni pomeni zanj in za njegovo družino problem, in ne želim podcenjevati tega.
               Vendar pa menim, da lahko z uspešnim reševanjem krize, ki je pred nami in o kateri
               bomo morda rekli nekaj besed v nadaljevanju, ki je poleg tega, da je finančna,
               gospodarska, socialna, tudi v Evropski uniji in Evroskupini institucionalna,
               Slovenija vendarle v zadnjem kvartalu tega zgodovinskega loka od padca Lehman
               Brothers do izteka najhujšega obdobja v recesiji ob malo počasnejšem gospodarskem
               okrevanju vendarle izide kot država, ki je, prvič, ostala socialno povezana. Torej,
               mi nismo žrtvovali enega sloja ljudi, ne socialnega, ne generacijskega, da bi se
               prebili skozi to krizo. Drugič, v času te krize smo morali odpravljati
               institucionalne probleme, ki so se nabrali v času tranzicije. Tukaj mislim predvsem
               na dostikrat upravičeno jezo in nemoč javnosti, pa tudi nepripravljenost instrumentov
               pravne države, kot smo jih dobili v dediščino na začetku krize, ne samo pri nas, tudi
               v drugih državah, spričo prvotne akumulacije kapitala.</p>
               <p>Ta je bila v 20 letih pred tem bistveno manj nadzorovana, kot smo si želeli. Od tod
               seveda mnoge tajkunske in druge zgodbe, ki so rušile zaupanje v to, da se da s
               pridnim in marljivim delom, z znanjem zaslužiti za dostojno življenje. V javnosti je
               bil občutek, da so nekatere skupine privilegirane in druge deprivilegirane. Vse to je
               bilo treba hkrati sankcionirati, s tem ko smo regulirali gospodarsko in finančno
               krizo. S tem končam in prosim ministra, da vas podrobneje uvede v številke proračuna.
               Od konca leta 2008, ko smo dobili odgovornost za vodenje vlade, pa do danes smo s
               celo vrsto proračunov in rebalansov teh proračunov, tako kot večina ostalih držav –
               Slovenija v tem smislu ni nič posebnega –, poskušali regulirati javne finance tako,
               da ne bi zapadli v dolžniško krizo. Na koncu še eno pomembno opozorilo vsem, ki bomo
               razmišljali o poteh za naprej. Kakorkoli in kdorkoli že bo imel pomembno besedo pri
               odločitvah glede vodenja slovenske politike bi mu rad izrazil svoj močan oseben
               občutek. Slovenci smo – in nismo bili edini, vendar se mi zdi, da se je to morda pri
               nas iz vrste razlogov čutilo prav posebej – spregledali dogodke v jeseni leta 2008.
               Delno zato, ker smo bili zatopljeni v volilno kampanjo, delno zaradi drugih razlogov.</p>
               <p>Zrasli smo pravzaprav v državi, ki je imela vedno politične in druge nemire
               navznoter, navzven pa je bilo okolje vedno stabilno. Danes smo, gospe in gospodje, v
               povsem drugačnih razmerah. Poleg nemirnega domačega političnega, gospodarskega in
               socialnega okolja, kar je za demokratično družbo povsem normalno, imamo tudi izredno
               nemirno okolje v mednarodnih financah, v mednarodni ekonomiji, politiki, in mestoma
               imamo tudi zaskrbljujoče varnostne situacije. To je treba imeti pred očmi. Mi prav
               tako nismo suverena država, ki je sama brez zavezništev, ki pomenijo pravice, ampak
               tudi dolžnosti v reševanju te krize. Smo v Evroskupini skupaj z ostalimi 16 državami
               in smo v Evropski uniji skupaj z ostalimi 26 državami. Evropska unija ima svoje
               probleme, toda posebej velike ima evro cona znotraj nje kot finančni steber Evropske
               unije kot celote. In tukaj bi rad pritegnil pozornost slehernega, ki reflektira
               situacijo, v kateri smo se znašli. Za Slovenijo je izjemnega pomena, da obdrži skupno
               evropsko valuto.</p>
               <p>Mislim, da je bil za Slovenijo poleg drugih zgodovinskih prelomnih uspehov, kot je
               proces demokracije, osamosvojitve, vstopa v Evropsko unijo in Nato, tudi vstop v
               evroobmočje prelomen zgodovinski trenutek, pomemben za blaginjo naših ljudi. Nobeno
               od naših ravnanj, pa naj bo legitimno motivirano tako ali drugače, ne sme ogroziti
               našega položaja v evroobmočju. Ne jaz ne svetovalci, ki jim spričo njihovega znanja
               in izkušenj zaupam, pa tudi tuji opazovalci si ne znajo predstavljati, kako bi lahko
               majhna in odprta ekonomija, kot je Slovenija, spričo morebitne velike institucionalne
               krize v evroobmočju, če bi prišlo do sprememb, pristala izven tega območja. Ne
               govorim, da se bo to zgodilo, ne govorim, kdaj se lahko zgodijo spremembe. Da pa se
               nekaj dogaja, je danes po nastopih vseh vodilnih ljudi v Evropski uniji, zlasti v
               evroobmočju, jasno. Na to bodimo posebej pripravljeni. Na koncu naj rečem, da je
               naloga slovenske vlade, da zelo pozorno spremlja, kaj se dogaja doma in v mednarodnem
               okolju. Tako kot mednarodno okolje, zlasti evro cona in Evropska unija, smo začeli s
               počasnim gospodarskim okrevanjem. Z najpomembnejšega vidika smo odvisni od izvoznega
               povpraševanja.</p>
               <p>Ker prihaja do krčenja gospodarskih aktivnosti v Nemčiji in Franciji, tudi zaradi
               psihologije nezaupanja v prihodnost evropske valute in možnega bankrota nekaterih
               članic ter institucionalnih sprememb, se s tem krči blagovna in storitvena menjava z
               državami, ki so za nas najpomembnejše. To je pripeljalo do situacije, ko smo morali
               spremeniti naše finančne načrte, in Državni zbor vljudno prosim, da to pomembno
               okoliščino upošteva. Slovenska vlada si bo, če bo imela ta mandat, prizadevala, da bi
               pripravila dokončno tudi proračun za obdobje 2012–2013. Z njim bo dodatno utrdila
               tiste parametre, ki so pomembni za dolgoročno vzdržnost javnih financ, in se kot
               država spustila pod mejne vrednosti, da bomo lahko brez vsakodnevnega strahu kot
               aktiven član sodelovali pri, domnevam, velikih spremembah, ki jim bomo priča v
               evroobmočju in v evro coni. Na koncu moramo ostati znotraj enotne evropske valute. V
               tem smislu se mi zdi, da ni nič bistveno zamujenega. Prav gotovo bomo tukaj slišali
               kritike, in mnogo teh kritik je tudi utemeljenih. Marsikaj bi se dalo v luči
               konkurenčnosti in potrebe po njej ob nekaterih pogojih izpeljati bolje in hitreje,
               kot je bilo to storjeno. Ampak o tem se bomo pogovarjali prihodnji teden. Če bo Vlada
               dobila mandat, ima tudi precej jasen načrt svojih aktivnosti glede povečanja
               konkurenčnosti, ki je dolgoročno edini pogoj za vzdržnost socialne kohezivnosti.</p>
               <p>Tako, gospe in gospodje, slovenska vlada prihaja pred ta visoki zbor kot manjšinska
               vlada, vedoč, da nimamo vnaprej dovolj glasov za podporo rebalansu proračuna, s
               prošnjo, da razumete domače in mednarodne razmere, da jih upoštevate v vaši presoji
               in da podprete sprejetje rebalansa proračuna, ne da bi s tem želeli kakorkoli dati
               sporočilo, da podpirate vlado, ki ji morda ne zaupate. To bi bilo pomembno za
               Slovenijo, ker bi držali tako proračunski primanjkljaj kot javni dolg na vajetih.
               Drugič, bilo bi pomembno sporočilo finančnim trgom, da so razdraženi, da ne zaupajo
               nikomur, da vsaka majhna sprememba povzroči velike spremembe. Danes že lahko vidimo,
               da Slovenija obvladuje svoje stroške. Ti dve sporočili bi bili koristni. Kot rečeno,
               kot predsednik manjšinske vlade, zavedajoč se dejstva, da tukaj med vami nimam,
               skupaj s svojimi kolegicami in kolegi, vnaprejšnje podpore, vas prosim, da po dolgi
               in verjetno kritični razpravi o proračunu ta rebalans sprejmete, omogočite državi, da
               naprej aktivno vodi svojo fiskalno politiko, tako da iz dolga ne naredimo političnega
               problema, ker bi to bremenilo ne samo to, ampak tudi naslednje generacije.</p>
               <p>Minister za finance bo zdaj uvedel Državni zbor v podrobnosti tega rebalansa, potem
               pa bo verjetno sledila široka diskusija. Diskusija o proračunu je vedno diskusija o
               vsem v politiki in tako je tudi prav. Vlada pa bo poskušala kakšno stvar pojasniti,
               če bo to pripomoglo k zaključkom.</p>
               <p>Prosim, minister.</p>
            </sp>
            <sp xml:id="SDZ5-Izredna-46-2011-09-15.sp3">

               <speaker>PREDSEDNIK LJUBO GERMIČ:</speaker>

               <p>Hvala lepa, gospod predsednik Vlade.</p>
               <p>Za predstavitev predloga rebalansa proračuna za leto 2011 dajem besedo ministru za
               finance dr. Francu Križaniču.</p>
            </sp>
            <sp xml:id="SDZ5-Izredna-46-2011-09-15.sp4">

               <speaker>DR. FRANC KRIŽANIČ:</speaker>

               <p>Predsedujoči, spoštovani poslanke in poslanci!</p>
               <p>Dovolite mi, da na kratko predstavim rebalans proračuna za leto 2011. To je že drugi
               rebalans, saj smo tudi lani jeseni sprejemali rebalans proračuna, ki smo ga sprejeli
               predlani v jesenskih mesecih. V kakšnem okviru sprejemamo proračun oziroma sedanji
               rebalans? Sprejemamo ga v razmerah zaostrene krize trga državnih obveznic, ki je
               postala še zlasti pereča v evroobmočju, kjer nismo dovolj hitro in dovolj učinkovito
               vzpostavili kreditorja na zadnji ravni. Jaz upam, da bo v naslednjih mesecih to
               storjeno, da se bo ta kriza obvladala in da ne bo vodila v nadaljnji zaplet oziroma
               upad gospodarske dejavnosti, ker v teh razmerah večina držav območja evra pospešeno
               varčuje, tako kot mi, in to vodi v upad agregatnega povpraševanja in posledično v
               umirjanje, zaenkrat rasti, kasneje pa bo brez dvoma vodilo tudi v upadanje
               gospodarske aktivnosti in zaposlenosti. To se navezuje še na zelo visoko vrednost
               tečaja evra na svetovnih deviznih trgih. Ta se zdaj nekoliko zmanjšuje in omogoča
               zlasti pri standardiziranih tehnologijah z višjo cenovno elastičnostjo konkuriranje
               ne na samo svetovnih trgih, ampak tudi na trgu evroobmočja državam, za katere
               izgleda, da imajo cenovno izjemno visoko konkurenčnost, dejansko pa imajo življenjski
               standard na sorazmerno visoki ravni.</p>
               <p>V tem kontekstu je Slovenija do padca pokojninske reforme na referendumu delovala
               kot stabilna srednjeevropska država, ki se vključuje z ostalimi v pomoč državam
               gospodarske periferije Evrope. Od padca pokojninske reforme naprej pa smo se znašli
               pod drobnogledom financerjev na svetovnem trgu, ali smo sposobni obvladovati stroške.
               Ta drobnogled se kaže v razponu vrednosti obveznic, ki se je pri Sloveniji začel
               povečevati, glede na vrednost nemške obveznice. In zanimivo je, da kratkoročno sicer
               ostaja približno enak, kot je bil, povečuje pa se zlasti pri 10- in 15-letnih. Se
               pravi, da trgi nekako zaznavajo, da mi dolgoročno ne bomo obvladali stroškov, če bomo
               na ta način postavljali okvirje svojega delovanja, kot smo to storili s pokojninsko
               reformo. Na srečo je popravni izpit možen. Leto dni bo treba počakati in potem
               speljati ustrezno reformo. Slovensko gospodarstvo se v tem kontekstu v jesenskih
               mesecih nahaja ob izvozu, ki narašča umirjeno. V pomladanskih mesecih je naraščal
               hitro, konec pomladi, začetek poletja je že dosegel raven pred krizo, sedaj pa se je
               začel umirjati in s tem ne naraščajo več tako solidno javnofinančni prilivi.</p>
               <p>Obenem imamo specifično krizo gradbene dejavnosti, ki je še bolj pereča od
               pričakovane zaradi brutalne tekme v javnih naročilih in izjemno nizkih cen, s
               katerimi so posamezna podjetja prevzela ta naročila, ki jih kasneje niso sposobna
               izvesti in zapadejo v različne oblike likvidnostne in dolžniške krize. Obenem od
               julija lani beležimo padanje kreditne aktivnosti v gospodarstvu, kar je vezano na
               zaostrene zahteve regulatorja na našem trgu, kar dodatno poslabšuje potence za rast
               in javnofinančne prilive. Vse kaže na to, da bodo prilivi letos manjši od
               načrtovanih, in hkrati se kaže, da moramo dati trgom jasen signal, da smo sposobni
               obvladati stroške. Že konec junija smo skladno s svojimi pristojnostmi – se pravi
               takrat, ko je padla pokojninska reforma – predlagali rebalans in obenem sprejeli
               ukrep zadržanja prevzemanja novih obveznosti, s čemer v bistvu uvajamo novo obliko
               varčevanja, ki bo letos dala dodatne rezultate poleg pričujočega rebalansa. Zadnje
               makroekonomske napovedi Umarja kažejo, da bo okrevanje našega gospodarstva v tem
               kontekstu, ki sem ga navedel, nekoliko počasnejše, kot smo predvidevali še v
               pomladanskih mesecih.</p>
               <p>Nove napovedi kažejo, da bo gospodarska rast v letošnjem letu znašala 1,5 %.
               Slovenija je majhno, odprto gospodarstvo, ki je zelo odvisno od gospodarske situacije
               v nekaterih članicah Evropske unije, in tudi majhna sprememba v njihovi gospodarski
               aktivnosti lahko zelo vpliva na spremembe pri nas. Rebalans, ki je pred vami, ohranja
               proračunski primanjkljaj in obseg zadolževanja na ravni sprejetega proračuna za leto
               2011, kar je pomembno dejstvo. Proračunski primanjkljaj bo tako v letu 2011 znašal
               1,7 milijarde evrov ali 4,6 % bruto domačega produkta, neto zadolževanje proračuna pa
               bo v letu 2011 znašalo 2,2 milijarde evrov. K zmanjševanju prihodnjih primanjkljajev
               Slovenijo zavezujejo tudi zaostrena določila Pakta stabilnosti in rasti, ki postaja
               glavni instrument usklajevanja in nadzora fiskalne politike v Evropski uniji.
               Predvideni ukrepi bi v letih 2011 in 2012 preko znižanja izdatkov države za
               investicije in potrošnjo ter ob nižji potrošnji gospodinjstev sprva res neposredno
               vplivali na znižanje gospodarske rasti, vendar je potem pričakovati, da bi se ob
               dodatnih fiskalnih naporih za doseganje ciljnega primanjkljaja in ob pospešeni rasti
               izvoza in investicij zasebnega sektorja že v letu 2013 relativno izboljšali pogoji
               financiranja.</p>
               <p>Upoštevaje navedeno Vlada predlaga rebalans proračuna predvsem s ciljem nadaljevati
               politiko zagotavljanja javnofinančne stabilnosti. Ta scenarij ali ta model je možen v
               primeru, da ostale države ne bodo podobno varčevale. Zlasti največje in najuspešnejše
               evropske države bi morale voditi bistveno bolj ekspanzivno politiko, kot jo vodijo
               sedaj. V obratnem primeru bodo potrebni dodatni, spremenjeni ukrepi. O prihodkih.
               Prihodki državnega proračuna za leto 2011 se znižujejo za 365 milijonov evrov glede
               na pričakovanje. Nekaj več kot 200 milijonov evrov tu odpade na prejeta sredstva iz
               Evropske unije. Tu bi želel poudariti, da se ne odpovedujemo evropskemu denarju,
               ampak smo želeli biti realni pri načrtovanju črpanja teh sredstev. V vseh letih,
               odkar imamo možnost črpanja evropskih sredstev, ste in smo bili pri načrtovanju
               preveč optimistični. Realizacija ob koncu leta nikoli ni presegla 70 % načrtovanih
               sredstev, in to je bil glavni razlog, da smo želeli letos ravnati drugače. Realnost
               izvedbe projektov je bil edini kriterij, ki smo ga upoštevali, in še enkrat, to
               znižanje ne pomeni, da se čemurkoli odpovedujemo, ampak projekte izvajamo na način,
               kot dospevajo. Z rebalansom tudi ne omejujemo prevzemanja novih obveznosti in
               plasiranja integralnih sredstev tam, kjer je nek projekt pripravljen dovolj daleč in
               ima dovolj evropskih sredstev, torej večino.</p>
               <p>Želim omeniti še eno dejstvo. V letošnjem letu smo v prvih osmih mesecih črpali
               skoraj 500 milijonov evrov evropskega denarja, denarja iz evropskega proračuna. Smo
               za nekaj več kot 200 milijonov evrov neto prejemniki, kar pomeni, da smo iz
               evropskega proračuna pridobili 200 milijonov evrov več, kot pa smo vanj vplačali. Če
               pogledamo davčne prihodke, se ti znižujejo za približno 165 milijonov evrov, največ
               na račun trošarin, in sicer trošarin na energente. Zaradi visokih cen nafte na
               svetovnem trgu smo bili primorani trošarine večkrat znižati, da smo ostali
               konkurenčni v primerjavi s sosednjimi državami, in to je glavni razlog za znižanje
               našega priliva iz te davščine za skoraj 100 milijonov evrov. Poleg tega se nekoliko
               znižuje tudi ocena za prilive iz davka na dodano vrednost in dohodnine. Posebej bi
               želel izpostaviti še davek na dobiček pravnih oseb, kjer pa smo bili pozitivno
               presenečeni oziroma se potrjujejo napovedi, da smo bili pri pripravi prvotnih ocen
               zelo konservativni. Davek od dohodka pravnih oseb se letos povečuje za 130 milijonov
               evrov. O odhodkih. Glede na vpisano stanje ter ob upoštevanju zakonskih pravic je
               rebalans proračuna pri zmanjševanju odhodkov posegel predvsem v proračunske programe,
               ki predstavljajo fleksibilni del odhodkov.</p>
               <p>Tudi odhodki državnega proračuna se v rebalansu v primerjavi s sprejetim proračunom
               znižujejo za 365 milijonov evrov. Največja sprememba oziroma največ dodatnih sredstev
               je treba zagotoviti za nadomestila za brezposelne, približno 100 milijonov evrov.
               Razlog je v precej višjem številu upravičencev od načrtovanega in tudi v višji
               povprečni višini tega nadomestila. Prav tako je bilo treba zaradi večjega števila
               novih upokojencev izpolniti približno 50 milijonov evrov dodatne obveznosti do Zavoda
               za pokojninsko in invalidsko zavarovanje, približno 1 % več kot je bilo prvotno
               načrtovano. Tudi v letu 2011 s tem rebalansom proračuna največ namenjamo za politiko
               socialne varnosti, to je kar 2,5 milijarde evrov, v primerjavi z letom 2008 pa je to
               za 22,4 % več sredstev. Za politiko izobraževanje in šport bo v letu 2011 namenjeno
               1,4 milijarde evrov ali 8 % več kot leta 2008. Politika visokega šolstva, znanosti in
               tehnologije se v primerjavi z letom 2008 povečuje za 183 milijonov evrov ali 38 %, in
               s tem zadržujemo kondicijo te prioritete za spodbujanje mehkih faktorjev
               gospodarskega razvoja in prehod na družbo znanja.</p>
               <p>Daleč največje povečanje v primerjavi z letom 2008 je pri politiki trga dela, in
               sicer se odhodki za ta namen povečujejo kar 178 % ali za 334 milijonov evrov.
               Povečujejo se tudi na brezposelnega, in to krepko, tako da bo verjetno drugo leto
               treba tukaj ustvariti nek večji prihranek, ker to za daljše obdobje ni vzdržno. S
               predlogom rebalansa proračuna za leto 2011 se odhodki za investicije res znižujejo
               glede na spremenjeni proračun za leto 2011, se pravi sedaj veljavni proračun. V
               primerjavi z realizacijo za leto 2010 – in to prosim, da poslušate – pa se sredstva
               za investicije povečujejo za nekaj več kot 100 milijonov evrov oziroma za 11,6 %.
               Kljub temu, da smo tukaj krepko zarezali, je investicij 12 % več, kot jih je bilo v
               letu 2010, so pa pretežno vezane, jasno, na črpanje evropskih sredstev. Želeli bi si,
               da bi se ta sredstva lahko povečevala še bolj in ne bi bilo treba zniževati
               investicij na področju prometa, ampak kot rečeno, v teh kriznih časih je naša prva
               skrb človek in socialna kohezivnost.</p>
               <p>Spoštovane poslanke, spoštovani poslanci! Rebalans, ki je pred vami, je zelo
               pomemben dokument, zato vas prosim, da ga podprete, četudi niste z vsem, kar je v
               njem, najbolj zadovoljni, ker gre pač za varčevanje in je to politično ne tako
               prijetno opravilo. Pomembno dejstvo je, da kljub znižanim prihodkom ohranjamo
               proračunski primanjkljaj na načrtovani ravni 4,6 % bruto domačega produkta, da ne
               povečujemo zadolževanja in da sledimo zavezam iz programa stabilnosti, pri čemer
               dokazujemo, da znamo obvladovati javne finance in jih bomo na srednji rok povsem
               konsolidirali. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp5">

               <speaker>PREDSEDNIK LJUBO GERMIČ:</speaker>

               <p>Hvala lepa, gospod minister.</p>
               <p>Predlog rebalansa proračuna je obravnaval Odbor za finance in monetarno politiko kot
               matično delovno telo. Za predstavitev poročila odbora dajem besedo predsedniku odbora
               gospodu Bogdanu Čepiču.</p>
            </sp>
            <sp xml:id="SDZ5-Izredna-46-2011-09-15.sp6">

               <speaker>BOGDAN ČEPIČ:</speaker>

               <p>Pozdrav predsedniku Vlade, ministricam in ministrom! Kolegice in kolegi!</p>
               <p>Odbor za finance in monetarno politiko je predlog rebalansa obravnaval na 74. nujni
               seji 13. 9. 2011. Posredovana so mu bila mnenja naslednjih zainteresiranih delovnih
               teles: Komisije za nadzor javnih financ, Odbora za okolje in prostor, Komisije za
               odnose Slovencev v zamejstvu in po svetu, Odbora za kmetijstvo, gozdarstvo in
               prehrano, Odbora za kulturo, šolstvo, šport in mladino, Odbora za obrambo, Odbora za
               zdravstvo, Odbora za lokalno samoupravo in regionalni razvoj, Komisije za narodne
               skupnosti, Odbora za visoko šolstvo, znanost in tehnološki razvoj ter Odbora za
               promet, ki so se seznanila s predlogom rebalansa in niso oblikovala in sprejela
               svojih amandmajev. V poslovniškem roku kvalificirani predlagatelji niso vložili
               amandmajev k predlaganemu rebalansu. Odboru pa sta bila posredovana pisna predloga za
               amandmaja odbora, in sicer predlog poslanca mag. Radovana Žerjava za povečanje
               podprograma Trajnostno upravljanje z naravnimi viri in izgradnja okoljske
               infrastrukture v okviru uporabnika 2511, Ministrstva za okolje in prostor, za 275
               tisoč 153 evrov, ter predlog poslanca gospoda Alojzija Potočnika za povečanje
               podprograma Posebna proračunska rezerva in programi pomoči v primeru nesreč v okviru
               uporabnika 2511, Ministrstva za okolje in prostor, za milijon 500 tisoč evrov.</p>
               <p>V razpravi o predloženem rebalansu so člani odbora iz vrst opozicije podali kritične
               ocene o predlaganem rebalansu in ob tem je bilo med drugim poudarjeno: da na
               nekaterih segmentih ni dovolj odločnosti za zmanjšanje javne porabe; da bo v
               prihodnosti potreben radikalen rez v vse proračunske postavke, lahko tudi linearen,
               ter v številu zaposlenih v javnem sektorju; da je nesprejemljivo znižanje proračuna
               Ministrstva za gospodarstvo na račun sociale, šolstva in zunanjih zadev; da je
               varčevalna naravnanost rebalansa vprašljiva, ker se precej proračunskim uporabnikom,
               ki niso povezani z gospodarsko in finančno krizo, namenja več sredstev kot v letu
               2008, ko je bilo obdobje konjunkture; da za razrešitev problemov v zvezi s pretirano
               birokratizacijo rebalans ne zadošča, potrebovali bi ustrezno vladno politiko v smeri
               sprememb zakonodaje; da je rebalans za notranjepolitične razmere brezpredmeten in da
               ne bo spremenil ničesar ter da je namenjen tuji javnosti.</p>
               <p>V razpravi članov odbora iz vrst koalicijskih poslanskih skupin je bilo med drugim
               poudarjeno: da je rebalans potreben, predvsem zaradi radikalno spremenjenih napovedi
               o gibanju makroekonomskih kazalcev, in je posledica evropske usklajene politike na
               področju finančnega omejevanja in iskanja proračunskega uravnoteženja; da je rebalans
               pomemben in pravi signal tujini o zavedanju resnosti položaja in pripravljenosti
               sprejemanja tudi nevšečnih potez; da predlog za povečanje javnih investicij na drugi
               strani terja odgovor na vprašanje, kje v proračunu zagotoviti potrebna sredstva za ta
               namen; da je za nekatere birokratske ovire na posameznih področjih, na primer pri
               črpanju evropskih sredstev oziroma na področju javnih naročil, krivdo iskati tudi pri
               poslancih, ki so sprejeli takšno zakonodajo, na primer na področju javnega naročanja;
               da potrebujemo sprostitve zakonodaje na področju zaposlovanja, spremembe načina
               nagrajevanja zaposlenih v javnem sektorju in spremembe načina pomoči brezposelnim.
               Tega vprašanja pa ne more rešiti rebalans, zanj je potreben širši politični konsenz v
               državi. Odbor je v nadaljevanju seje obravnaval predloga za amandmaja odbora, ki sta
               ju posredovala poslanca mag. Radovan Žerjav in gospod Alojzij Potočnik.</p>
               <p>Mag. Radovan Žerjav je v pisni obrazložitvi svojega predloga poudaril, da je iz
               načrta razvojnih programov razvidno, da v predlaganem rebalansu ni več predvidenega
               ukrepa vodooskrba Pomurja, sistem A. Izvajanje ukrepov protipoplavne varnosti je za
               Pomurje nujnega pomena, zato naj bi se za ta ukrep namenila sredstva, kot so
               predvidena v veljavnem proračunu. Minister za finance je glede tega predloga opozoril
               na zaplete v zvezi z navedenim projektom, ki pa niso proračunske narave. Zato bo v
               primeru, da se zapleti odpravijo, projekt možno financirati še v letošnjem letu.
               Poslanec Alojzij Potočnik je v pisni obrazložitvi svojega predloga navedel, da se
               sredstva za projekt Potres 2004 namenjajo za popotresno obnovo. Med posledicami
               začasne prekinitve del na popotresni obnovi opozarja, da bi bili upravičenci
               postavljeni v neenak položaj pred zakonom glede na upravičence, ki so bili deležni
               sredstev za obnovo. V zvezi s tem predlogom je predstavnica predlagatelja rebalansa
               poudarila, da sredstva, kot jih je za namen potresa 2004 predvideval rebalans,
               zadoščajo za pokritje izdatkov na podlagi že podpisanih pogodb, v letih 2012 in 2013
               pa bo temu vprašanju treba nameniti posebno pozornost. Odbor je o obeh predlogih za
               amandmaja odbora glasoval in ju ni sprejel.</p>
            </sp>
            <sp xml:id="SDZ5-Izredna-46-2011-09-15.sp7">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Dr. László Göncz bo predstavil
               stališče v imenu poslanske skupine narodnih skupnosti.</p>
            </sp>
            <sp xml:id="SDZ5-Izredna-46-2011-09-15.sp8">

               <speaker>DR. LÁSZLÓ GÖNCZ:</speaker>

               <p>Hvala lepa za besedo, spoštovani gospod predsednik Državnega zbora. Spoštovani gospod
               predsednik Vlade, člani Vlade, kolegice in kolegi!</p>
               <p>Jasno je, da je rebalans proračuna potreben zaradi negativnih trendov in bistveno
               spremenjenih okoliščin na področju gospodarstva in javnih financ. Pri tem se
               postavlja vprašanje, v kolikšni meri smo si za nastalo stanje krivi sami oziroma je
               kriva izvršna oblast in še kdo ter koliko je sedanje stanje pogojevano s splošno
               finančno in gospodarsko krizo oziroma z drugimi objektivnimi dejavniki. Poenoten
               odgovor na to vprašanje bi verjetno zelo težko našli tudi v tem visokem zboru. Čeprav
               rebalans proračuna za leto 2011 pogojuje precej slabše stanje javnih financ, kot smo
               prvotno ob sprejemanju proračuna to načrtovali, je zaradi delnega stabiliziranja
               stanja oziroma prilagajanja dejanskim razmeram po naši oceni rebalans le treba
               sprejeti. Glede na zadnje informacije, tudi iz najvišjih vladnih krogov, je sicer
               vprašanje, v kolikšni meri predlagani rebalans uravnoveša državni proračun za tekoče
               leto in kakšni posegi bodo do konca leta na tem področju še potrebni oziroma kakšne
               bodo morebitne posledice, če se sedaj predlagana verzija izkaže za zelo pomanjkljivo.
               Ob primerjavi prihodkovne in odhodkovne strani v predlaganem rebalansu tudi v naši
               poslanski skupini dvomimo v nekatere rešitve. Nedvomno je eno od najbolj spornih
               vprašanj to, ali je mogoče dodatno dvigovati postavke na določenih odhodkovnih kontih
               tako, da se na prihodkovni strani sočasno izrazito znižujejo zneski na tako
               imenovanih investicijskih postavkah.</p>
               <p>Tudi najbolj preprostemu kalkulantu je jasno, da če ne omogočimo razvojno usmerjenih
               investicijskih programov, je odpiranje delovnih mest kot zelo pereč problem
               objektivno nemogoče. Seveda pa se zavedamo tudi tega, da so rešitve izredno
               kompleksne in težke, zato ker med drugim finančno-gospodarska kriza še danes močno
               kaže svoje zobe in žal niti največji strokovnjaki za marsikatero nastalo vprašanje
               nimajo rešitve. O težavah in problemih splošnega značaja sedaj več ne bom govoril,
               ker boste to, sem prepričan, večplastno storili drugi poslanke in poslanci v
               nadaljnji razpravi. Dotaknil pa se bom postavk oziroma vsebine, ki se nanašajo na
               avtohtoni madžarsko in italijansko narodno skupnost. V zvezi s tem je treba
               poudariti, da je Vlada v pretežni meri držala obljubo, ki jo je predsednik Vlade
               večkrat javno poudaril, in na tem področju nominalno ni bistveno zmanjšala tistih
               denarnih sredstev, ki so namenjena omenjenim skupnostim. Za takšen nedvomno korekten
               pristop ob tej priliki izrekam pohvalo Vladi. Pri tem je treba poudariti, da gre v
               primeru omenjenih narodnih skupnosti za izredno ranljive manjšinske skupnosti, kjer
               bi morebitno krčenje in s tem prikrajšano delovanje njunih ustanov in organizacij
               pomenilo velike težave, ki jih s poznejšimi ukrepi skorajda ne bi bilo mogoče
               popraviti.</p>
               <p>Določeno zmanjšanje je sicer zaslediti v obsegu denarja, ki je namenjen uradu za
               narodnosti, kar, čeprav ne gre za namenske obsege oziroma konte italijanske in
               madžarske skupnosti, posredno vpliva tudi na izvajanje dejavnosti. Tudi pri šolskih
               investicijah madžarske narodnosti so nastopile določene težave, kar bo treba v
               naslednjih tednih razjasniti in rešiti. Treba je tudi opozoriti, da so bolj skrb
               vzbujajoče sedaj še nepopolne informacije, ki so pricurljale v javnost, glede
               načrtovanih zneskov v zvezi s predvidenimi spremembami proračuna za leto 2012, kar bo
               tudi z vidika narodnostnih postavk terjalo poglobljeno analizo stanja in iskanje
               optimalnih rešitev. Pomembno se mi zdi tudi ob tej priliki poudariti nekatere težave,
               ki so posredno ali neposredno povezane s proračunom in njegovim izvrševanjem, tudi za
               tekoče leto. Žal kar se tiče iskanja operativnih sistemskih rešitev na področju
               ustvarjanja gospodarske osnove narodne skupnosti, za kar je predviden skromen znesek
               v državnem proračunu, kljub večkratnim pogovorom nismo uspeli bistveno izboljšati
               situacije. Ker govorimo o potencialni razvojni možnosti narodnih skupnosti ter
               narodnostno mešanega območja kot celote, s tem vsi skupaj zamujamo priložnosti, ki bi
               lahko ustvarjale dodatne vrednosti na področju čezmejnih gospodarskih stikov in
               kvalitativnih rešitev omenjenega območja.</p>
               <p>Tudi v zvezi z neposrednim financiranjem organizacij narodnih skupnosti aktivnosti
               še niso prišle do dejanske realizacije, kar bi tudi bistveno prispevalo k uspešnejši
               izkoriščenosti in transparentnosti denarja, ki je namenjen za delovanje samoupravnih
               narodnih skupnosti. Mimogrede omenjam, da se v zvezi s financiranjem narodnih
               skupnosti oziroma konkretneje določenih organizacij madžarske narodnosti v zadnjem
               času dokaj intenzivno pojavljajo neverodostojne informacije, marsikdaj pospremljene z
               žaljivimi besedami, v določenih kontekstih tudi v obliki sovražnega govora. V zvezi s
               tem moram kategorično poudariti, da absolutna večina trditev vsebinsko ne drži in da
               je proračunski denar, ki je namenjen za ohranjanje in razvoj avtohtonih narodnih
               skupnosti ter za delovanje njunih organizacij, pravilno naravnan in tudi smotrno
               uporabljen. Je pa res, da se stanje lahko tudi na tem področju še izboljša, zato
               terjamo sistemske rešitve v zvezi s tem. Blatenje narodnih skupnosti, njune
               zgodovine, kulture in jezika ter nedostojna komunikacija pa na tem občutljivem
               področju nikomur ne koristita, zato bi bilo prav, da v določenih najbolj perečih
               primerih v zvezi s tem jasno izrazi stališče tudi vodstvo države, vključno z Vlado
               Republike Slovenije.</p>
               <p>Da zaključim. Kot sem že poudaril, se nama s kolegom poslancem italijanske skupnosti
               zaradi vsaj delne vzdržnosti javnih financ zdi pomembno, da predlagani rebalans kljub
               nekaterim vsebinskim pomislekom in po naši oceni vprašljivim rešitvam podpreva, pri
               čemer je pri najinem tokratnem glasovanju zelo pomembna tudi korektnost Vlade pri
               zagotavljanju denarnih sredstev v programu in dejavnostih na področju ohranjanja in
               razvoja avtohtonih narodnih skupnosti. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp9">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Socialnih demokratov bo predstavil stališče gospod Dušan
               Kumer.</p>
            </sp>
            <sp xml:id="SDZ5-Izredna-46-2011-09-15.sp10">

               <speaker>DUŠAN KUMER:</speaker>

               <p>Hvala lepa za besedo, gospod predsednik. Spoštovani predsednik Vlade, ministri,
               ministrici, spoštovani kolegi!</p>
               <p>Jaz bom na začetku izkoristil priložnost in ob današnjem dnevu, 15. septembru –
               danes praznujemo v Sloveniji državni praznik, in sicer priključitev Primorske matični
               državi Sloveniji –, vsem v tej dvorani ter vsem ostalim državljankam in državljanom
               ob tem prazniku iskreno čestitam.</p>
               <p>Državni proračun za leto 2011 smo sprejeli lanskega novembra ob takrat znanih
               podatkih in ocenah globalnega makroekonomskega stanja. Že spomladi je Vlada
               ugotavljala, da se podatki in ocene v prvi polovici leta 2011 razlikujejo od
               predhodnih ocen in napovedi. Spremenjene okoliščine, ki so se odrazile v pešanju
               konkurenčnosti gospodarstva, upočasnjevanju tujega povpraševanja, zaostrenem
               finančnem okolju ter poslabšanju javnofinančne situacije, so znatno zožile možnosti
               za hitrejše okrevanje slovenskega gospodarstva. Gospodarske razmere se odražajo tudi
               v sicer pričakovani nizki rasti zasebne in javne potrošnje. To so dejstva, to je
               realno stanje, v katerem sprejemamo tudi ta rebalans proračuna. Upoštevaje navedeno
               Vlada predlaga spremembo sprejetega proračuna predvsem z namenom slediti ključnemu
               cilju, to je nadaljevanje politike javnofinančne stabilnosti. Zato predlog rebalansa
               upošteva nižje javnofinančne prihodke od prvotno načrtovanih, pri čemer so
               javnofinančni odhodki že prilagojeni obstoječi znižani realizaciji v letu 2010 ter
               sedanjim ocenam prihodkov, tako da se primanjkljaj državnega proračuna v deležu BDP
               ne razlikuje bistveno od ravni, kot je bilo načrtovano v proračunu za leto 2011.</p>
               <p>V Poslanski skupini Socialnih demokratov smo prepričani, da sprejetje predlaganega
               rebalansa daje možnosti za postopno okrevanje gospodarstva. Predvsem pa se je treba
               pri odločanju o rebalansu zavedati, da bi morebitni padec rebalansa poslabšal
               ekonomski in socialni položaj, tudi državljank in državljanov, ali pa predvsem njih.
               Sprejetje rebalansa je v tem trenutku tudi edini ukrep, ki lahko naši državi na
               mednarodnih finančnih trgih ohrani zaupanje v ekonomsko politiko. Tovrstno zaupanje
               je še kako pomembno za Slovenijo, saj je zadolževanje za ohranjanje socialne države
               in za financiranje gospodarskega razvoja v veliki meri odvisno od bonitetnega razreda
               države. Sprejetje rebalansa je zato ključno za ohranitev kreditnega tveganja države
               ter posledično za okrevanje slovenskega gospodarstva. Po padcu pokojninske reforme
               predstavlja rebalans edini takojšen ukrep, ki lahko ohrani to zaupanje na mednarodnih
               finančnih trgih. Želel bi, da imamo to dejstvo ves čas pred očmi in da se nasprotniki
               rebalansa zavedajo daljnosežnosti možnih posledic njegove morebitne zavrnitve. Torej,
               ta rebalans ni pomemben le za to vlado, za Slovenijo danes, v tem trenutku, ampak za
               vsako naslednjo vlado in prihodnost Slovenije nasploh.</p>
               <p>Zato predlagam, da ga ocenjujemo realno, v danih okoliščinah ter z dejstvi in ne
               skozi očala všečnosti volilne kampanje bodisi za predčasne bodisi redne volitve.
               Padec bonitete namreč ni vezan in odvisen od izida volitev, pa kadarkoli te pri nas
               bodo. Predlog rebalansa proračuna za leto 2011 je torej pripravljen, ker so
               javnofinančni prihodki nižji od načrtovanih. Če želimo ohraniti isto višino
               primanjkljaja državnega proračuna, kot je bila predvidena za leto 2011, moramo
               podpreti predlagani rebalans, s katerim se znižujejo odhodki državnega proračuna za
               365 milijonov evrov, saj se v enakem obsegu žal znižujejo tudi prvotno načrtovani
               prihodki. Predlog rebalansa sledi izhodni strategiji, saj znižuje primanjkljaj z
               znižanjem izdatkov in ne s povečanjem davkov, kar je sicer značilen ukrep številnih
               držav znotraj evroobmočja. Torej je strategija zniževanja primanjkljaja brez
               sočasnega povečevanja davkov, ki jo je izbrala Slovenija, ena od redkejših. Večina
               držav evroobmočja namreč delno znižuje primanjkljaj tudi z višanjem davkov, kar je za
               okrevanje gospodarstva po našem mnenju v Poslanski skupini Socialnih demokratov še
               slabši ukrep.</p>
               <p>Predlog rebalansa proračuna podobno kot že prej sprejeti proračuni sledi trem
               temeljnim ciljem: razvojni naravnanosti proračuna, varčevanju in zagotavljanju
               socialne varnosti. Kot že rečeno, varčevanje temelji na znižanju izdatkov za 365
               milijonov evrov. Poleg tega pa je pripravljen tudi nov interventni zakon, ki zelo
               omejuje zaposlovanje v javnem sektorju in bo dejansko vplival na zaustavitev rasti
               odhodkov v letu 2012. Treba se je zavedati, da je tak ukrep nujno potreben, če želimo
               zaustaviti rast odhodkov iz naslova plač javnih uslužbencev. Čeprav se je že prejšnja
               vlada vsaj deklarativno zavzemala za zniževanje števila zaposlenih v javni upravi,
               pri tem ni bila uspešna. Neizpodbitno dejstvo je, da se je število zaposlenih v
               preteklem mandatu v javnem sektorju povečalo. Številka je okrog 6 tisoč. Tudi v tem
               obdobju sedanje vlade se je zaposlovanje povečevalo. Resda manj, toda povečevalo se
               je. To je dejstvo. Razlogi za takšno povečevanje so pa drugačni od prejšnjega
               obdobja, med drugim tudi kot posledica predvolilnih ukrepov oziroma sprejetja
               odločitve o brezplačnem vrtcu za drugega otroka, obenem pa za tak ukrep sredstev v
               proračunu nismo zagotovili in namenili.</p>
               <p>Povečuje se tudi število zaposlenih v socialnem varstvu, predvsem v centrih za
               socialno delo in domovih za starejše. Število upokojencev se veča, večje so tudi
               potrebe po dolgotrajni oskrbi in ostalih javnih storitvah, povezanih s staranjem
               prebivalstva. Zato na teh področjih varčevanja ni možno izpeljati, če želimo ohraniti
               obstoječi nivo socialnega varstva in ne posegati v pridobljene socialne pravice. V
               Poslanski skupini Socialnih demokratov se zavedamo, da bo treba resneje pristopiti k
               uveljavitvi ukrepov, ki bodo zagotovili večjo produktivnost javnega sektorja.
               Predvidena modernizacija zdravstvenega sistema kot eden od ukrepov naj bi šla prav v
               tej smeri, če bo seveda deležna tudi ustrezne javne podpore. Glede predloga
               linearnega znižanja plač v javnem sektorju v Poslanski skupini Socialnih demokratov
               ocenjujemo, da je to napačen ukrep, ki bi povzročil več slabega kot dobrega. Povečal
               bi število prejemnikov minimalne plače, dodatno zmanjšal motivacijo za delo in s tem
               zmanjšal tudi produktivnost javnega sektorja. Namesto tega bi morali predlogi
               varčevalnih ukrepov iti v smeri znižanja stroškov poslovanja v javnem sektorju, kar
               ne bi pomenilo znižanja ravni kakovosti storitev javnega sektorja.</p>
               <p>V Poslanski skupini Socialnih demokratov podpiramo usmeritev ohranjanja socialne
               občutljivosti in ne pristajamo na zniževanje standardov socialne države. Ostro pa
               obsojamo zlorabe pri neupravičenem koriščenju socialnih transferjev, ki se žal še
               vedno dogajajo. Zato zahtevamo tudi od Vlade odločnejše ukrepe glede učinkovitejšega
               nadzora in sankcioniranja kršiteljev. Kljub vsem vrstam varčevalnih ukrepov in
               kritikah o domnevno nerazvojno naravnanih proračunu in rebalansu pa je treba
               poudariti, da Vlada kljub temu ohranja razvojno naravnanost državnega proračuna tudi
               v letu 2011, kajti sredstva za investicijske odhodke in investicijske transferje se
               povečujejo. Tako so v letu 2011 za 108 milijonov višje glede na leto 2010, kar znaša
               11,6 % povečanja sredstev. Razvojna naravnanost se meri tudi z višino sredstev za
               visoko šolstvo, znanost, tehnologijo, informacijsko družbo ter politiko podjetniške
               konkurence. Tu so številke jasne in neizpodbitne, in te govorijo, da so v letu 2011
               za razvojni preobrat namenjena sredstva v višini 857 milijonov evrov ali 2,33 % BDP.
               To povečanje sredstev z vlaganjem v človeške vire in prestrukturiranje gospodarstva
               bo prispevalo k višji dolgoročnejši potencialni gospodarski rasti.</p>
               <p>Vlaganje sredstev v človeške vire prinaša predvsem dolgoročne koristi in jih seveda
               ni možno meriti že danes. Zaradi tega so sredstva za visoko šolstvo poleg sredstev za
               gospodarstvo precej višja od sredstev v letu 2008, ko je bilo za isti namen
               zagotovljenih le 644 milijonov evrov ali 1,73 % BDP, pri čemer je bila gospodarska
               situacija povsem drugačna, kot je danes. Kljub temu, da se trendi na trgu dela, ko
               govorimo o brezposelnih, pomikajo v pozitivno smer, da se veča povpraševanje po novih
               zaposlitvah, procent brezposelnih, ki je dobil zaposlitev, pa je večji kot v
               preteklem letu, je treba zagotoviti dodatnih 118 milijonov za brezposelne. Glede na
               dejstvo, da je treba zagotoviti tudi dodatna sredstva za zmanjšanje brezposelnosti,
               se povečujejo sredstva za aktivno politiko zaposlovanja. Več sredstev je tako na
               programu spodbujanja zaposlovanja in samozaposlovanja, in sicer za skoraj 30
               milijonov evrov. Dodatno pa se povečujejo tudi sredstva za socialno vključevanje in
               socialno podjetništvo. Ker bo danes veliko besed v nadaljevanju namenjenih iskanju
               krivcev ali pa razlogov za nekatere negativne trende, se bom sam skušal ustaviti in
               pokomentirati enega od teh.</p>
               <p>Veliko kritike, predvsem s strani današnje opozicije, je na nizko gospodarsko rast.
               Res je, gospodarska rast bi lahko bila tudi višja. Toda temu ni tako samo zaradi
               neustrezne ekonomske in finančne politike te vlade, temveč ima to korenine tudi v
               preteklosti, ali to priznamo ali ne. Dejstva so dejstva in nikakršno politikantstvo
               tega ne more omajati. Eden od temeljnih razlogov za počasno gospodarsko rast danes je
               v dejstvu, da je že od leta 2005 temeljila na enormno povečanem zadolževanju. Najbolj
               se je bruto zunanji dolg povečal v letu 2007, in sicer za 10 milijard evrov, torej za
               višino današnjega letnega proračuna. Torej je bila takratna 6,8-odstotna gospodarska
               rast na sila trhlih temeljih. Celoten zunanji bruto dolg se je v mandatu prejšnje
               vlade povečal s 15,343 milijarde evrov na 39,238 milijarde evrov. V času debelih krav
               se je torej zunanji dolg povečal za nekaj manj kot 24 milijard evrov, kar znaša 6
               milijard na leto, cca 500 milijonov na mesec in cca 17 milijonov na dan. Gre za
               znesek, ki ga Slovenija ni ustvarila v 15 letih svojega obstoja. Iz neto upnika smo
               se uspešno prelevili v neto dolžnika, in to tudi ob asistenci današnjih kritikov
               nizke gospodarske rasti. To so dejstva. Vem, da nekatera bolijo. Toda če že govorimo
               o današnjih težavah in tem, posledica česa vse so, potem ni mogoče zamolčati tudi teh
               resnic in teh dejstev.</p>
               <p>To so tudi korenine današnjih težav, kajti preveliko zadolževanje v tistem obdobju
               je zapuščina, ki ključno vpliva tudi na ukrepanje v današnjih razmerah. Največ je k
               temu prispeval gradbeni sektor in mnogi tajkunski prevzemi, ki so temeljili izključno
               na zadolževanju, in še in še. Res je, gospodarska rast bi lahko bila višja na račun
               tudi kakšnega bolj kredibilnega ukrepa današnje vlade. Vendar pa je sedanja
               gospodarska rast tudi posledica napačne pretekle ekonomske politike, ki je pregrevala
               gospodarstvo. Nekateri za to govornico smo na to opozarjali in o tem govorili že
               spomladi 2008, pa ste nas svarili, naj ne strašimo ljudi s finančno krizo in
               pregrevanjem gospodarstva. Dejstvo je, da po letu 2008 bruto zunanji dolg ni bistveno
               narastel in je danes velik nekaj več kot 42 milijard evrov. Kaj je država lahko
               naredila v primeru tako visoke zadolženosti gospodarstva? Jamstvena shema za podjetja
               v letu 2009 je omogočila gospodarskim družbam v Republiki Sloveniji lažjo pridobitev
               likvidnostnih sredstev za financiranje vlaganj v investicije in obratna sredstva, in
               omogočila odobritev kreditov v višini 841 milijard evrov.</p>
               <p>Prav tako je treba upoštevati, da je država preko SID banke v času krize financirala
               za okoli 2,8 milijarde evrov projektov, kar je precej pripomoglo k razvojnemu
               financiranju podjetij v času krize. Glede kritik o prepočasnem zmanjševanju
               proračunskega primanjkljaja, ki jih poslušam v tej dvorani ali na odborih in
               komisijah promptno, vsak dan, če je le priložnost, je treba poudariti, da naj se ti
               isti kritiki pogledajo včasih tudi v lastno ogledalo, saj so zakonske obveznosti, ki
               so jih zapustili tej vladi, prej onemogočile hitrejše zmanjševanje primanjkljaja, saj
               zakonske obveznosti že presegajo 80 % proračuna oziroma proračunskih odhodkov. Na
               drugi strani pa je res, da številni sedanji predlogi s strani opozicije ravno tako ne
               zmanjšujejo obveznosti državnega proračuna. Nasprotno, vsi so šli v smeri povečanja.
               Naredili smo en kratek izračun in ugotovili, da je skupni učinek teh predlaganih
               ukrepov v teh zadnjih dveh letih skoraj 2 milijardi evrov, brez upoštevanja potrebnih
               sredstev za velike infrastrukturne projekte, ki smo jih tudi brali.</p>
               <p>In kakšni bi bili učinki teh predlogov, če bi bili sprejeti v tem državnem zboru?
               Podvojitev primanjkljaja s 6 % na več kot 10 %. Očitno je, da se iz lastnih napak
               nekateri današnji kritiki niso skoraj ničesar naučili. Še vedno ne razumejo, kar
               razume večina držav v Evropski uniji – da se mora ob znižanju davkov hkrati zniževati
               tudi javna poraba. In tega niso upoštevali, ko so bili na oblasti, ko so z davčno
               reformo poslabšali strukturo primanjkljaja za cca 2 % BDP, saj znižanju davkov ni
               sledilo znižanje javne porabe. Še manj to upoštevajo sedaj, ko so v opoziciji in so
               ekonomske, socialne in finančne razmere še težje. Še več, glasovali so proti vsem
               varčevalnim ukrepom, ki so potrebni zaradi luknje, ki jo je delno povzročila kriza,
               delno pa njihove predvolilne obljube in ukrepi. Naj omenim samo Virantovo plačno
               reformo, ki ima dvakrat večje učinke, kot jih je napovedal. Višina potrebnih sredstev
               za odpravo plačnih nesorazmerij je namreč 800 in ne 400 milijonov, kot ste govorili v
               letu 2008. Privarčevanih sredstev v letih od 2004 do 2008 pa je bilo cca 300
               milijonov evrov. Torej, ta zapitek nas je stal približno pol milijarde evrov. In kaj
               je lahko naredila Vlada ob takšni zapuščini? Z interventnimi ukrepi je morala že od
               začetka mandata zamrzniti zakonske obveznosti.</p>
               <p>Na področju plač javnega sektorja je v letih od 2009 do 2012 izvedla ukrepe, ki so
               zakonske obveznosti zamrznili v višini 967 milijonov evrov. Prisiljena je bila tudi v
               počasnejše usklajevanje socialnih transferjev in pokojnin. Takšni ukrepi v takšnem
               obsegu ne bi bili potrebni, če bi upoštevali nekatera priporočila in opozorila
               Evropske komisije, Mednarodnega denarnega sklada, ekonomistov in ne nazadnje tudi
               Poslanske skupine SD v prejšnjem mandatu. Zato je treba osvežiti spomin, da smo v SD
               že v prejšnjem mandatu zagovarjali potrebo po pokojninski reformi, ker si takrat in
               tudi danes ne želimo, da bi upokojenci, tudi novi, dobivali manjše pokojnine, kot je
               temu treba. Torej, v primerjavi s sprejetim proračunom za leto 2011 se res najbolj
               znižujejo sredstva, namenjena za investicije. Kljub temu pa je treba poudariti, da so
               se v primerjavi z realizacijo za leto 2010 tudi ta sredstva povečevala. Če se ne želi
               dodatno posegati v zakonsko zagotovljene pravice, plače, pokojnine, transferje, so
               investicije in izdatki za blago in storitve skoraj edini segment, na katerem se lahko
               stvari znižujejo.</p>
               <p>V poslanski skupini bomo iz vseh teh razlogov rebalans proračuna podprli.</p>
            </sp>
            <sp xml:id="SDZ5-Izredna-46-2011-09-15.sp11">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo stališče predstavil gospod
               Janez Janša.</p>
            </sp>
            <sp xml:id="SDZ5-Izredna-46-2011-09-15.sp12">

               <speaker>JANEZ JANŠA:</speaker>

               <p>Spoštovani gospod predsednik, hvala za besedo.</p>
               <p>Glede na to, da smo ravnokar poslušali nek nastop, kot da bi govornik prihajal z
               neke obskurne opozicijske stranke, bom jaz poskušal glede rebalansa predstaviti
               nekoliko širšo oziroma makroekonomsko sliko. Še prej pa mi dovolite, da se pridružim
               čestitki predgovornika Primorcem ob državnem prazniku dnevu vrnitve Primorske k
               matični domovini, z upanjem, da bo še v tem mandatu Primorcem vrnjena tudi pravica,
               da dostojno, z državno proslavo, proslavijo ta praznik, ki smo ga uvedli leta
               2005.</p>
               <p>Glede rebalansa pa je tako, da je rebalans ali proračun vedno makroekonomska slika
               stanja v državi. Vedno je to tudi dokument, ki je ogledalo rezultatov vladne
               ekonomske politike. Prvo, kar je treba povedati v zvezi s tem, je to, da danes tukaj,
               pa tudi v prejšnjih tednih, ko je potekala razprava o tem, pogrešamo stališča silnih
               strateških svetov, ki jih je Vlada v začetku mandata ustanavljala kot po tekočem
               traku, do tega dokumenta. Jaz nisem nikjer zasledil stališča fiskalnega sveta, nisem
               zasledil nikjer stališča strateškega sveta za gospodarstvo, čeprav so ti organi
               ustanovljeni ravno zato, da nekaj rečejo o takšnih dokumentih, ki določajo
               makroekonomski razvoj države v prihodnje, in so to vladni organi, kjer so ljudje, ki
               dobivajo tudi neka simbolična ali pa več kot simbolična plačila za to, da nekaj
               povedo. Tako da bi morda vseeno apelirali na te organe, da kakšno rečejo o tem
               rebalansu, preden bo sprejet. Glede splošne slike pa najprej priznanje, da razmere, v
               katerih je Vlada to predlagala, in tudi razmere, v katerih je Vlada predlagala
               dosedanje proračunske dokumente v tem mandatu, niso bile enostavne. Bile so zahtevne.</p>
               <p>Takšne so danes, takšne so bile lani in predlani, in sedanja vlada in
               predlagateljica tega dokumenta ni kriva za ekonomsko krizo v svetu, Združenih državah
               Amerike, v Evropski uniji in v evropski monetarni uniji, niti za to, kar se je
               dogajalo v Grčiji, na Portugalskem ali na Irskem. In zaradi tega od te vlade in tudi
               od teh številk v tem rebalansu ni fer pričakovati rezultatov, kakršni so bili v
               obdobju, recimo, od leta 2000 do leta 2008, ker bi bilo to nefer. Upravičeno pa je
               pričakovati od vsakokratne vlade, tudi od te, da dosega rezultate, ki so dobri v
               relativni primerjavi z okoljem, v tem primeru z Evropsko unijo in z evropsko
               monetarno unijo, ker delujemo v približno enakih pogojih. In naša kritika je
               usmerjena v to točko. Slovenija se je pravzaprav vse do leta 2009, od osamosvojitve
               naprej, razvijala tako, da je rasla hitreje od Evropske unije, nadoknadila zaostanek
               nekaj deset odstotnih točk v razvoju in leta 2008 dosegla 21 % evropskega povprečja.</p>
               <p>Od takrat naprej v mandatu te vlade pa smo začeli padati, in mislim, da smo sedaj
               padli že za 5 odstotnih točk. In ta relativna primerjava je tista, ki pove, da je
               slovenska vlada v podobnih pogojih, v kakršnih je delovala tudi ekonomija ali
               gospodarstvo primerljivih držav v našem okolju, sprejemala ukrepe, ki niso bili na
               tej ravni. Kajti od leta 2009 ne samo, da Slovenija ne dosega hitrejšega razvoja od
               tistih, ki so bolj razviti od nas in ki jih želimo dohiteti, ampak pada, kljub temu,
               da je imela na začetku krize nekatere velike primerjalne prednosti. Največja je bil
               ravno eden najnižjih, drugi najnižji državni dolg v evro coni oziroma v evroobmočju.
               Ta dolg se je v teh treh letih podvojil. Ni še dosegel limita iz evropskega pakta
               stabilnosti in rasti in maastrichtskih kriterijev, vendar pa je trend, s katerim se
               je podvojil in s katerim je rastel, najhitrejši v Evropi v teh treh letih in zaradi
               tega izjemno zaskrbljujoč. To ni samo naša ocena, to je tudi ocena mednarodnih
               finančnih in evropskih institucij, in bi predlagali, da jo vzamemo resno.</p>
               <p>Ta relativna primerjava, ko namesto, da bi rasli za 3 odstotne točke hitreje od
               Evropske unije, padamo za najmanj toliko hitreje, kaže, da so za nami tri izgubljena
               leta, in ta izgubljenost se neusmiljeno razgalja tudi v številkah, ki so pred nami v
               tem rebalansu. Slovenska demokratska stranka tri leta opozarja na napačno smer,
               predlaga ukrepe. Skupaj smo jih predlagali 266. V seštevku niso povečevali
               obremenitev. To, kar je bilo rečeno prej, je bilo rečeno na pamet. Vsi izračuni so
               bili narejeni. Še na začetku mandata smo predlagali ustanovitev slabe banke,
               očiščenje bilanc največjih državnih bank, sanacijo bančnega sistema, olajšave
               gospodarstvu za ustvarjanje novih delovnih mest. Vse to je bilo zavrnjeno, pravzaprav
               do zadnjega zaslišanja kandidata za gospodarskega ministra, ki je predlagal enako –
               olajšave za investicije v gospodarstvu in tako naprej –, kot da bi se nekateri šele
               po treh letih prebudili. Številke, ki so v tem rebalansu, so seveda grenke. Premalo
               časa je, da bi šel čez vse postavke, ki so ključne. To verjetno nima smisla. Več o
               tem bodo povedali moji kolegi v razpravi.</p>
               <p>Ampak tiste ključne, ki kažejo makro sliko, povedo, da je smer, ki je zapisana v tem
               rebalansu, kljub temu, da se skuša ustvariti drugačen vtis, enaka smeri, ki je
               Slovenijo pripeljala v stanje, ko je treba krčiti in zategovati pas na vseh
               področjih. Primanjkljaj, ki naj bi ga zniževali s tem rebalansom, je še vedno večji
               od vseh investicijskih postavk v tem proračunu, kar pomeni, da se bomo tudi po tem
               rebalansu zadolžili za več, kot bomo investirali, in da bo šel velik del tega, za kar
               se bomo zadolžili, s tem primanjkljajem, ki ostaja, enostavno v zrak oziroma za
               prosti tek – brez tega, da bi naredili vsaj sto metrov poti naprej. Hkrati pa v njem
               najdemo – ne bom jih našteval, jih je pa najmanj 30 – različne postavke, kjer se
               povečujejo sredstva za birokracijo, za drage najemnine. Tudi tiste, na primer, za NPU
               ostajajo, čeprav je bilo rečeno, da se bo pogodba prekinila. Tam pa ni nobenega
               varčevanja. Danes smo v uvodu slišali, in to poslušamo, odkar Vlada pripravlja ta
               rebalans, tudi mantro o tem, kako je bilo treba v začetku tega mandata narediti vse,
               da se ohrani socialna povezanost.</p>
               <p>Slovenska demokratska stranka je podprla vse ukrepe te vlade v tej smeri. Ob tem pa
               smo opozarjali, da samo povečevati zadolženost države na račun prihodnjih generacij
               in ta denar trošiti za to, da ga pojemo, enostavno ni dovolj, ker ga bo kmalu
               zmanjkalo. In po treh letih smo tam, kjer ga je pač zmanjkalo. Tudi ohranjanje
               socialne povezanosti je imelo samo delne rezultate. Pojdite v nekatere slovenske
               regije, kjer se je brezposelnost v tem času drastično povečala, kjer se živi bistveno
               slabše kot v Ljubljani, in boste videli, da je govorjenje o socialni povezanosti zelo
               relativna stvar. Verjetno je lažje govoriti tako, če realnosti ne vidiš. Zato je
               Vlada tudi opustila svoje obiske v slovenskih regijah, katerih je v treh letih
               opravila, mislim da, štiri ali pet, tako da se tega enostavno ne opazi. Mi smo od
               samega začetka opozarjali, da bi morali vsaj del teh najmanj 8 milijard, za kolikor
               je ta vlada zadolžila prihodnje generacije, nameniti tudi za okrepitev gospodarske
               dinamike, zato da bi se ustvarjala nova delovna mesta, kar bi samo po sebi zmanjšalo
               pritiske na socialne transfere. Vsaj del teh 8 milijard bi moral iti tudi za razvoj.</p>
               <p>Ker se to ni zgodilo, smo po treh letih prišli do trenutka resnice, in ta resnica je
               zapisana na nekaj postavkah v tem rebalansu. Iz teh postavk je razvidno, da je Vlada
               danes po treh letih zgrešene vladne politike prisiljena krčiti tako investicijska
               sredstva kot tudi sredstva za socialno povezanost. Ne vem, kako je bilo možno, da se
               je v teh razpravah, razen nekaj izjem, v glavnem spregledalo, da se ne krčijo samo
               sredstva za investicije, krčijo se tudi sredstva za socialno varstvo. Skupaj se s tem
               rebalansom krčijo sredstva za socialno varstvo, za varstvo družin in otrok ter za
               oskrbo za 90 milijonov. Ker nismo vlagali, ni nič zraslo, in danes je treba očitno
               varčevati tudi pri semenu za prihodnost in pri hrani, ker so pač kašče prazne. Veliko
               se operira s številkami, ki naj bi bile na tej tako imenovani socialni strani
               namenjene za brezposelnost. Ta številka je pa res velika. Vlada s tem rebalansom
               povečuje sredstva za nadomestilo za brezposelne za skoraj 120 milijonov. In tukaj je
               še skoraj 30 milijonov za tako imenovano aktivno politiko zaposlovanja. Ob tem pa
               zadnje mesece poslušamo, kako število brezposelnih pada in kako se tudi v prihodnje
               ne bo povečevalo.</p>
               <p>Zakaj potem 150 milijonov več za brezposelnost, če se ta številka ne bo povečevala?
               Tu ta statistika nekako ne gre skupaj. Pred vsemi nami, ki imamo pred sabo ta
               dokument, sta pravzaprav danes dve slabi možnosti. Če se rebalans zavrne, potem
               ostane stanje takšno, kakršno je, to pa je nek proračun, ki se ne izvaja, ki je
               zamrznjen. Prvič v zgodovini te in mislim, da tudi katerekoli druge države je
               finančno ministrstvo zamrznilo izvajanje proračuna po petih mesecih proračunskega
               leta. S takšno vladno ekonomsko politiko ni možno pričakovati nikakršnih rešitev in
               nikakršnih premikov. Takšni linijski ukrepi zamrznitve so zasilne rešitve ob koncu
               leta, ne morejo pa biti to rešitve po petih mesecih izvajanja proračuna. Se pravi, da
               če rebalans pade in stanje ostane takšno, kakršno je, je slabo. Če bodo številke, ki
               so predlagane v rebalansu, potrjene, potem bomo imeli slabo stanje malo premešano, v
               bistvu pa ostane enako. Torej imamo na voljo dve slabi izbiri.</p>
               <p>V Slovenski demokratski stranki smo se odločili, da ne bomo posegli po nobeni in
               enostavno za ta rebalans ne bomo glasovali. Sprejmite ga sami, če ga hočete. Nobene
               bistvene razlike ne bo, nekatere stvari se bodo z njim še poslabšale. Tisto, kar je
               ta dokument edino prinesel dobrega, je priložnost za neko razpravo o tem, kje
               dejansko smo. In ta molk, ki je tudi zelo zgovoren, pristojnih strateških svetov in
               think tankov sedanje vlade, ki so popolnoma obmolknili ob tem dokumentu, pa veliko
               pove. Čeprav se v to, da se o teh stvareh ne bi razpravljalo, ampak o vsem drugem, da
               bi bilo vse drugo aktualno, vlagajo silni napori in trud, bo mogoče vendarle
               opozorilo na nekaj od teh številk prispevalo k temu, da se tudi širša javnost v
               Sloveniji nekoliko bolj zave, kje smo in zakaj smo v takšni situaciji. Če bi
               poslušali prejšnji nastop v stilu predstavnikov kakšne obskurne opozicijske stranke,
               potem bi se morali braniti pred očitki, da je za to stanje itak kriva prejšnja vlada,
               ker je povečala bruto zunanji dolg Slovenije.</p>
               <p>Govora je bilo o kreditih, ki so jih najela podjetja in posamezniki oziroma
               gospodinjstva v času, ko je bil denar na evropskem trgu poceni, in na to vlada ni
               imela nikakršnega vpliva. Tudi sedanja vlada nima vpliva na to, ali bo Francelj iz
               Maribora najel kredit in kupil stanovanje. Za to se on odloči sam. Tudi podatki, ki
               so bili navedeni, so nepopolni. Saj Vlada ne ve, kdo je kje najel kredit. Nikjer ni
               popolnega seštevka tega. Za gospodarstvo deloma – Banka Slovenije ima podatke od
               tistih bank, ki operirajo tukaj, če pa kdo najame kredit kje drugje, pa teh podatkov
               sploh ni. In operirati s temi 50 milijardami nima smisla. Vlada za to ni odgovorna.
               Delno ima nadzor nad tem Banka Slovenije. Eden od guvernerjev, ki je bil v tem času
               najdlje na položaju, je danes minister v tej vladi. Če je on dopuščal, da so se
               ljudje in podjetja prekomerno zadolževali, potem se to zmenite v vladni koaliciji.
               Ampak tudi on ni imel velikega vpliva na to, ker smo del evropskega prostora, imamo
               evro in tega nacionalna vlada ne more omejiti. Mantra o tem, kako se je slovensko
               gospodarstvo nekoč preveč pregrelo in da zato zdaj preveč padamo, je slab, amaterski
               izgovor, ki nobenega resnega ne prepriča, računa pa na nek učinek, ki je bil narejen
               v času našega mandata, ko se je ljudi strašilo s tem, da je gospodarska rast nekaj
               slabega.</p>
               <p>Leta 2006 je Vlada naročila javnomnenjsko raziskavo, v kateri se je ljudi vprašalo
               približno takole: "Ali mislite, da je gospodarska rast, ki jo dosega država oziroma
               visoka gospodarska rast, če jo dosega država, za vas osebno nekaj dobrega ali
               slabega?" Več kot 30 % ljudi je pod vplivom takratne propagande odgovorilo, da je to
               zanje nekaj slabega. Upam, da vsaj del teh 30 % po treh letih negativne ali pa slabe
               gospodarske rasti vendarle ve, da je pozitivna gospodarska rast nekaj dobrega. Vsi
               ekonomisti pa že dolgo vedo, da je pozitivna gospodarska rast edini resen temelj
               blaginje v družbi, da brez gospodarske rasti ne samo dolgoročno, ampak tudi
               srednjeročno ni možno dosegati napredka, da je vsako zadolževanje omejeno, da je
               vsako kosilo pač treba plačati. In vsak resen ekonomist tudi ve, da lahko edino z
               gospodarsko rastjo ustvarjamo nova delovna mesta. Če bi se to počelo zadnja tri leta
               in če se število brezposelnih v tem času ne bi povečalo za 60 tisoč, tudi pokojninska
               blagajna ne bi imela nobenih problemov. Zvračanje razlogov za slabe številke v tem
               rebalansu na padec tako imenovane pokojninske reforme na referendumu je zavajanje
               naivnih. Tudi če bi bil tisti zakon sprejet, bi prinesel letos 30 milijonov evrov,
               hkrati pa se je zaradi strahu pred to pokojninsko reformo lani upokojilo 30 % več
               ljudi, ker so se tega bali, in je to v letošnjem letu ustvarilo ta pritisk na
               pokojninsko blagajno, ki se ga zdaj sanira iz proračuna. Torej, ne iskati razlogov za
               takšno stanje tam, kjer jih enostavno ni, ker bomo te račune plačali vsi.</p>
               <p>Še enkrat ob koncu: glede tega rebalansa mi ne bomo glasovali ne za ne proti. Vem,
               da sedanja vlada prodaja v tujini, kako je to pomemben akt, da je to isto kot
               italijanski varčevalni ukrepi za 50 milijard. Zadnje sporočilo Evropske komisije
               kaže, da temu ne verjame, saj so rekli, da v Sloveniji nastaja velikanska razlika med
               obljubami in tistim, kar se potem naredi. Se pravi, da nikogar v Bruslju s tem ne
               bomo prinesli okoli. Veliko vprašanje pa je, kakšno dediščino Vlada s takšnimi
               številkami pušča tistim, ki bodo v prihodnje ta problem reševali. V vsakem primeru pa
               bomo račun plačevali vsi in tega se je treba zavedati.</p>
            </sp>
            <sp xml:id="SDZ5-Izredna-46-2011-09-15.sp13">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Alojzij Potočnik bo predstavil stališče Poslanske skupine Zares.</p>
            </sp>
            <sp xml:id="SDZ5-Izredna-46-2011-09-15.sp14">

               <speaker>ALOJZIJ POTOČNIK:</speaker>

               <p>Spoštovani!</p>
               <p>V Poslanski skupini Zares bomo rebalans letošnjega proračuna podprli, predvsem zato,
               ker druge alternative praktično ni ali pa jih je zelo malo. Pri tem bi radi
               opozorili, da bo treba v prihodnje obrniti logiko javnih financ in več pozornosti
               nameniti vprašanju, kako povečati prihodke in ne vprašanju, kako deliti tisto, kar
               samo po sebi pride v proračun, pa tudi ostale tri blagajne. Rebalans ni pripravljen
               tako, kot bi si želeli. Bom primoran ponoviti nekatere govorce pred mano. Dejstvo je,
               da struktura rebalansa in rezanje sredstev ni rezanje na pravih postavkah. Z
               rebalansom se praktično ustavljajo investicije, upočasnjuje se tudi črpanje razvojnih
               sredstev in spodbud za gospodarstvo, ki so v tem trenutku zelo pomembne, najbrž
               usodno pomembne. V poslanski skupini obžalujemo, da rebalans ne izkazuje večkrat
               izrečenih besed Vlade in opozicije, da je konkurenčnost prva prioriteta države.
               Spodbujanju podjetništva in konkurenčnosti se namreč jemlje pretežni del sredstev.
               Projekti so bili pripravljeni, sredstva zanje so bila razpisana, sedaj pa bodo morali
               investitorji njihovo izvajanje preložiti v prihodnja leta.</p>
               <p>Predlog rebalansa zaenkrat predvideva 360 milijonov evrov manj odhodkov kot veljavni
               proračun. Ob tem opozarjamo, da v resnici ne gre za varčevanje v višini 360 milijonov
               evrov, vsaj ne v celoti, saj so v ta znesek vključena tudi evropska sredstva, ki pa
               so namenjena za razvojne projekte in investicije. Sicer pa, kot rečeno, druge
               alternative praktično ni oziroma lahko finančno ministrstvo v primeru padca rebalansa
               v Državnem zboru poseže po ukrepu zaključka proračunskega leta, kar pomeni, da
               proračun ne sprejema novih obveznosti, z izjemo nujnih, in da se izvajajo zgolj
               dogovorjena plačila. To je po našem mnenju še slabša opcija, ker še bolj otežuje delo
               ministrstev, največja kolateralna žrtev pa so državljani. Ključna naloga v
               prihodnosti bo priprava izhodišč za spremembe proračuna za leto 2012 in za proračun
               za leto 2013. Tukaj nas upravičeno skrbi, da bo še vedno prevladala logika delitve
               tistega, kar naberemo v proračunu. Mislimo, da je to logiko treba obrniti. Treba se
               bo ukvarjati s tem, na kakšen način zagotoviti, da bodo v proračun spet začela
               pritekati dodatna sredstva. Ta leta smo že imeli. Zato bo treba večjo pozornost
               nameniti povečanju konkurenčnosti gospodarstva, hkrati pa bo treba tudi pogledati,
               kateri so možni prilivi v državni proračun, ki jih trenutno nočemo ali pa ne znamo
               pobrati. Ob tem bi spomnil vsaj na uvedbo davka na nepremičnine, na neuporabo
               instituta davčnega razkoraka in še kaj, ne na zadolževanje.</p>
               <p>V Poslanski skupini Zares bomo rebalans podprli, pri čemer pa ne skačemo od veselja,
               ampak bomo to storili, kot smo že izjavili, s stisnjenimi zobmi, tudi zaradi
               razlogov, ki so bili v današnji razpravi že navedeni. Hvala.</p>
            </sp>
            <sp xml:id="SDZ5-Izredna-46-2011-09-15.sp15">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil mag.
               Radovan Žerjav.</p>
            </sp>
            <sp xml:id="SDZ5-Izredna-46-2011-09-15.sp16">

               <speaker>MAG. RADOVAN ŽERJAV:</speaker>

               <p>Hvala lepa za besedo. Spoštovani predsednik Vlade, ministri in ministrice, kolegice
               in kolegi!</p>
               <p>Naj uvodoma povem, da Slovenska ljudska stranka tega rebalansa proračuna Republike
               Slovenije za leto 2011 ne bo podprla. Podprli ga ne bomo predvsem iz vsebinskih
               razlogov in zato, ker smo prepričani, da je takšna fiskalna politika popolnoma
               zgrešena. Menimo, da to pravzaprav niti ni rebalans, ampak gre za neko
               prerazporejanje porabe med posameznimi proračunskimi porabniki, še najbolj med
               tistimi, kjer so ministri pred tremi, štirimi meseci zapustili svoje stolčke. Razlog
               za ta rebalans očitno tudi ni pokojninska reforma, ki žal po naši oceni ni bila
               sprejeta in smo tudi sami storili vse, da bi bila, ker je nujna, ampak je razlog v
               nižjih prihodkih proračuna od predvidenih. Ta rebalans je dokaz, da je Vlada v
               agoniji in da nima pravega koncepta, nima prave vizije, kako naprej. Kot dober dokaz
               tej trditvi govorijo že dejstva, ko se na eni strani govori in slišimo močne izjave o
               varčevanju – o tem veliko govori predsednik Vlade in tu ga absolutno podpiram. Za to
               se na evropskem političnem parketu zavzemajo predvsem članice Evropske ljudske
               stranke.</p>
               <p>Na drugi strani pa iz tega istega ministrskega kabineta poslušamo, da ni treba
               varčevati, da je treba trošiti. Torej se zavzema za točno tisto staro socialistično
               logiko, ko smo trošenje financirali s tiskanjem na Topčiderju. Žal tega Topčiderja
               danes nimamo več. Hkrati smo tudi slišali, da eden od kandidatov za ministra ni
               sprejel kandidature za ministra za kulturo, češ da bi bilo treba postavko za kulturo
               dvigniti na nek višji nivo, čeprav je ta postavka že tako ali tako za 20 milijonov
               evrov višja, kot je bila taista postavka v letu 2008. Torej, narobe svet. Logika, ki
               ji jaz pravim birokratsko potrošniška logika, kjer ni pomembno, od kod bodo sredstva
               prišla, pomembno je, da se troši in zapravlja. Ali drugače: kar lahko potrošiš danes,
               ne prelagaj na jutri. Kot vidimo iz slidov, prihodki padajo v primerjavi z letom
               2008. Danes bom večkrat naredil to primerjavo, ker je zelo poučna glede na to, da je
               bilo leto 2008 leto, v katerem smo imeli izravnan proračun. Ne bomo šli v detajle,
               plus, minus 10 milijonov evrov, ampak bil je izravnan. Zanimive so primerjave z
               obdobjem, ko je bil čas debelih krav, ko sta se cedila med in mleko, ko se je trošilo
               po dolgem in počez brez kakršnegakoli nadzora.</p>
               <p>Prihodki se torej v primerjavi z letom 2008 znižujejo za 600 milijonov, odhodki pa
               povečujejo za dobro milijardo. Zdi se mi, da je nedopustno, da se kljub temu, da smo
               pripravili rebalans, primanjkljaj še povečuje. Sicer za majhno vsoto, pa vendarle. To
               zagotovo ni dober signal. Brezno torej povečujemo. Če naredim hitro primerjavo med
               obema proračunoma, tem, ki velja, in tem, ki je danes na mizi, ugotavljam, da se
               povečujejo sredstva za zunanje zadeve, sicer minimalno, da se povečujejo sredstva za
               šolstvo in šport ter za socialo – če izvzamemo Ministrstvo za finance. Na drugi
               strani drastično znižujemo investicije na Ministrstvu za promet. S tem padamo na nivo
               izpod leta 2008. Znižujemo sredstva za lokalno samoupravo, najbrž investicije, ravno
               tako v lokalno samoupravo. In kar me najbolj skrbi – znižujemo proračun Ministrstva
               za gospodarstvo za 77 milijonov. Na eni strani imamo torej šolstvo, šport, delo,
               socialo in zunanje zadeve, ki rastejo, in na drugi strani investicije in
               gospodarstvo. Mislim, da to ni prava pot, da je napačna. In tudi iz tega razloga tega
               rebalansa ne bomo podprli.</p>
               <p>V zadnjem času je predsednik Vlade velikokrat govoril o socialni povezanosti. Bili
               smo mnenja, da je bilo takrat v krizi nujno storiti to, kar je bilo narejeno, da smo
               okrepili socialno povezanost, vendar trdim, da so tudi tukaj meje, da je nekje treba
               potegniti črto. Socialna povezanost tudi ni neskončno velika in neskončna. Bojim se,
               da bomo, če bomo nadaljevali v tej smeri – to sem tudi večkrat ob obravnavi tega
               proračuna povedal –, sicer ostali socialno povezani, ampak bomo socialno povezani
               tudi bankrotirali. Dajati denar ljudem, da nič ne delajo, je napačno in pogubno.
               Palico jim moramo dati v roke, da bodo lovili ribe. Je že res, da so nekateri ribniki
               prazni rib. Nekateri posamezniki so celo izpraznili vodo iz teh ribnikov. Ampak
               napolniti jih moramo z vodo in z ribami. Drugače rečeno: urediti poslovno okolje
               tako, da bo gospodarstvo konkurenčno in da bo ustvarjalo delovna mesta. Sam trdim, da
               varčevanja še vedno ni. Ali pa ga kot bivši gospodarstvenik razumem drugače, kot se
               ga želi predstaviti. In tudi tokrat bom naredil primerjavo z letom 2008, torej med
               letom 2008 in rebalansom, ki ga imamo danes na mizi.</p>
               <p>Ta graf kaže na to, da nekatera ministrstva vendarle znajo varčevati – nekatera.
               Nekatera, bomo rekli, morda pod prisilo, kot se temu reče, denimo Ministrstvo za
               obrambo, Ministrstvo za promet. Izpostavil bi Ministrstvo za javno upravo, ker je
               le-to po moji oceni storilo daleč največ. Ampak dokaz je, da se da. Imamo pa cel kup
               ministrstev, denimo kultura, notranje zadeve, okolje in prostor, šolstvo in šport, pa
               morda še katero, kjer bi se pa dalo storiti bistveno, bistveno več. Če govorim
               generalno, bi se dalo storiti več na vseh ministrstvih. Še več. Če se dotaknemo
               nekaterih drugih proračunskih porabnikov. Če pogledamo nevladne in vladne proračunske
               porabnike. Našel sem 18 takšnih proračunskih porabnikov, nevladnih in vladnih, ki
               bodo v tem letu potrošili več, kot so trošili v letu 2008. Nič nimajo z gospodarsko
               krizo. Nimajo absolutno nobene povezave s finančno in gospodarsko krizo, da bi imeli
               kakršenkoli vpliv, da bi bili bolj zasedeni ali karkoli – 18 je takih. Lahko bi jih
               tu našteval, pa nima smisla. Ampak če se gremo varčevanje, je to nedopustno.</p>
               <p>Urad za enake možnosti, urad za varovanje tajnih podatkov, Sova, služba za podnebne
               spremembe, urad za Slovence po svetu. Ustanovili smo ministrstvo za Slovence po svetu
               in nam urad troši več, kot je trošil leta 2008, ko je ta urad najbrž normalno
               funkcioniral. In vsi ti uradi, vsi ti proračunski porabniki so leta 2008 normalno
               funkcionirali. Nimam odgovora, zakaj je temu tako, razen tega, da se predstojnikom,
               šefom, direktorjem teh porabnikov enostavno dovoli, da si izmišljajo ne vem kakšne
               postavke, da potrebujejo sredstva in da bi brez tega najbrž tako ali tako prenehali z
               delovanjem. Menim, da bi tu bilo treba narediti red. In ko se bo tu naredil red in ko
               bomo dokazali, da vsi proračunski porabniki varčujejo, potem bo tudi lažje najti
               družbeno soglasje za velike spremembe, ki so v Sloveniji nujno potrebne. Da
               varčevanja ni, sem dokazoval leta 2009 na postavki blago in storitve, kjer sem
               dokazoval, da se tisto, kar ni bilo potrošeno čez celo leto, potroši v mesecu
               decembru. Pripravil sem nekaj grafov za obnovitev spomina. V letu 2009 je bilo tako.
               To analizo smo naredili za leto 2010 in ni bilo velikih sprememb. Verjamem, da bo
               nekaj podobnega tudi v letu 2011.</p>
               <p>Torej, rezerve so. To je samo ena postavka, blago in storitve, samo ena postavka.
               Takšnih postavk je v proračunu neskončno mnogo. Torej, so rezerve. To je tisto: kar
               lahko potrošiš danes, ne prelagaj na jutri. Nerazumljivo se mi zdi, da ne bom rekel
               celo absurdno – pa nekega pravega demantija ni bilo –, to, kar je bilo objavljeno v
               medijih, in sicer da je bilo v prvem polletju tega leta zaposlenih 2 tisoč 258 ljudi.
               Pa tudi če jih je manj, se mi zdi, ne glede na očitke na vse preostale mandate drugih
               vlad, da so danes časi drugačni. Gospodarstvo je izgubilo 60 tisoč delovnih mest.
               Obremenjevati to gospodarstvo, ki je izgubilo 60 tisoč delovnih mest, z novimi
               stroški v javni upravi, je nerazumljivo. Jaz tega ne razumem. Še več, na osnovi
               poslanskega vprašanja, ki sem ga dobil, je zanimivo tudi področje napredovanja,
               podatki o napredovanjih po posameznih ministrstvih v primerjavi s stanjem v letu
               2008. Denimo, Ministrstvo za zunanje zadeve je imelo leta 2008 10 sekretarjev, danes
               jih ima 24. Nekatera druga ministrstva so podvojila število sekretarjev, če se
               skoncentriram samo na sekretarje.</p>
               <p>Če pogledamo finančne posledice za napredovanje v višji naziv in napredovanje v
               višji plačilni razred, pa nisem dobil od vseh ministrstev pravih podatkov – od javne
               uprave, kmetijstva, pravosodja, prometa in lokalne samouprave –, je tu stroškov za 22
               milijonov na letnem nivoju. Morda upravičeno. Ampak ne vem, zakaj na nekaterih
               ministrstvih potrebujejo toliko več sekretarjev v primerjavi s prejšnjim mandatom. To
               so vse vprašanja, ki so relevantna, pomembna in kažejo na to, da varčevanja ni. Jaz
               pa verjamem, da so tudi proračunski porabniki, da so tudi ministrstva, ki to jemljejo
               veliko bolj resno. Zaskrbljujoč je tudi graf razmerja med otroci in zaposlenimi v
               vzgoji in izobraževanju. Ta graf se ne nanaša samo na ta mandat, ampak na vse
               mandate. Tu bo zagotovo v prihodnje treba narediti sistemske spremembe. Leta 2010 smo
               namreč imeli 9 otrok na enega učitelja oziroma vzgojitelja. V obdobju 2009–2010 je to
               7,5, in to razmerje se še znižuje. Najbrž bo treba tudi tu narediti resne spremembe.
               Vse to, kar sem prikazal, pa nekaj še imam, kaže na to, da nimamo koncepta pravega
               varčevanja, da nimamo pravega okvira, da nimamo prave volje ali želje, da res pri
               vsakem obrnemo tisti evro enkrat ali dvakrat. Nekateri to delajo bolje, nekateri
               delajo to manj dobro. In jaz sem trdno prepričan, da bomo vsi morali sodelovati pri
               tem varčevanju, čisto vsi, brez kakršnekoli izjeme. Seveda pa bodo pri tem morali
               biti zgled Vlada, ministrstva, javni sektor kot celota.</p>
               <p>In šele takrat bomo po moji oceni dobili tudi družbeno soglasje za prepotrebne
               spremembe in ukrepe, da ne bom rekel reforme, na vseh ostalih področjih, ki pa vsaj v
               naslednjem mandatu oziroma v naslednjih štirih letih morajo biti realizirani. In to
               je pred nami, če to hočemo ali ne. Ker sem ravno še pri besedi in imam nekaj časa,
               imam še nekaj zanimivih grafov pripravljenih za posredne proračunske porabnike, za
               tiste porabnike, ki se ukvarjajo s sistemom socialnih transferjev. Denimo, to je graf
               zaposlovanja v Zavodu Republike Slovenije za zaposlovanje v 10 letih. Če pogledamo
               naprej operativne stroške delovanja Zavoda Republike Slovenije za zaposlovanje,
               vidimo, da so se ti v 10 letih dvignili za 74 %. To so plače, prispevki, izdatki za
               blago in storitve, investicije, z viri EU, in brez virov EU 58. Če pogledamo centre
               za socialno delo, zaposlovanje, se je število zaposlenih dvignilo za 35 % v 10 letih.
               Gibanje operativnih stroškov centrov za socialno delo se je dvignilo za 149 % v 10
               letih. Če pogledamo število zaposlenih na Zavodu za pokojninsko in invalidsko
               zavarovanje, bom rekel, da je še na sprejemljivi ravni, operativni stroški pa so
               zrasli za 113 % v 10 letih. Ni ga gospodarskega subjekta v Sloveniji, Evropi in na
               svetu, ki bi prenesel tak dvig stroškov v 10 letih, v oklepaju na enoto proizvoda. Ga
               ni. Takih trendov bi verjetno lahko pokazali še veliko.</p>
               <p>Vprašanje je, kdaj bomo te trende ustavili oziroma še več, kdaj bomo te trende
               obrnili navzdol, glede na to, da slovensko gospodarstvo tega bremena ne zmore več. In
               če ga bomo s temi trendi obremenjevali še bolj, se nima smisla pogovarjati o
               zviševanju konkurenčnosti slovenskega gospodarstva. Nima smisla! Najprej je treba
               narediti mnoge reze v javnem sektorju, mnoge reze, radikalne, vštevši število
               ministrstev, vštevši število uradov, agencij in tako naprej. In potem seveda navzdol
               vse do občin, do javnih uprav in tako naprej. Če tega ne naredimo, ne bomo dobili
               družbenega soglasja za to, da bi naredili spremembe tudi na vseh ostalih pomembnih
               področjih, ki so nujne – pokojninska reforma, zdravstvena reforma, "gospodarska
               reforma", reforma trga dela in tako naprej. To so razlogi, ki nas vodijo k zaključku,
               da je smer, v katero gremo, napačna, da je tukaj veliko takšnih stvari, ki niso
               pogojene z zgodovino, ki niso pogojene z mandatom prejšnje vlade in bi jih lahko v
               teh treh letih brez kakršnihkoli problemov spremenili. V Slovenski ljudski stranki
               smo pokazali, da lahko pomagamo. Tudi pri tistih vprašanjih, ki niso popularna, ki ne
               nosijo političnih točk, smo vam pomagali. Tu je pa veliko takih stvari, ki bi se jih
               dalo narediti, pa se jih žal ni. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp17">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine DeSUS bo stališče predstavil gospod Anton Urh.</p>
            </sp>
            <sp xml:id="SDZ5-Izredna-46-2011-09-15.sp18">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovani gospod predsednik Vlade,
               ministrice in ministri, kolegice poslanke in kolegi poslanci!</p>
               <p>Mnenje Poslanske skupine DeSUS vam je verjetno do sedaj že znano. Gre za zgodbo, ki
               se vleče od sprejemanja proračuna za letošnje leto, in za tiste neuveljavljene
               oziroma neuslišane zahteve in predloge, ki jih je poslanska skupina in pa tudi
               Demokratična stranka upokojencev Slovenije postavljala glede usklajevanja pokojnin.
               Zato je to skeptično mnenje še vedno prisotno v razpravah o rebalansu tega proračuna,
               kot tudi nagibanje k nepodpori tega predloga rebalansa, četudi se ta rebalans ne
               dotika pokojnin. Se pa posredno dotika pokojnin na način, da zelo omejuje področje
               investicij in ne prinaša nobenih izboljšav na prihodkovnem področju. S tem otežuje
               odpiranje novih delovnih mest, kar posledično pomeni manj priliva v pokojninsko
               blagajno. Nasploh je celoten rebalans pripravljen tako, da omejuje investicije, pa
               naj gre za investicije v prometno infrastrukturo, investicije na področju zdravstva,
               kulture in tako naprej.</p>
               <p>Tako bo Ministrstvu za zdravje odvzetih 23 milijonov evrov, zaradi česar je ogroženo
               tako dokončanje že začetih projektov kot tudi načrtovani projekti. Kot primer naj
               omenim dokončanje diagnostično-terapevtskega servisnega objekta v okviru UKC
               Ljubljana, ki Ministrstvu za zdravje predstavlja prioritetno investicijo. Sredstva za
               promet se znižujejo za 128,2 milijona evrov na 537,1 milijona evrov. Največje krčenje
               pa je na področju naložb. Tak predlog zavira že začete investicije na pomembnih
               projektih od železniške do cestne in letališke infrastrukture, posledično pa tudi
               uničuje gradbena podjetja v Sloveniji. Rebalans zmanjšuje tudi sredstva Ministrstva
               za kulturo za slabih 17 milijonov evrov glede na sprejeti proračun, dejansko pa
               skoraj za 20 milijonov evrov glede na veljavni proračun. Tako so se sredstva za
               investicije zmanjšala za 13 milijonov evrov, sredstva za investicije v integralnem
               proračunu pa za 3 milijone evrov. Treba je bilo upočasniti dinamiko na določenih
               projektih in investicijah.</p>
               <p>Zagotovljena pa so sredstva za dokončanje obnove ljubljanske Opere, Muzej sodobne
               umetnosti in vratarnico na Metelkovi ter prenovo vojašnice na Ptuju za potrebe
               arhiva, kar daje vsaj malo pozitivnega upanja. Seveda pa ne moremo mimo zmanjšanja
               sredstev za porabo občin, kjer gre za 28 milijonov evrov. Skupaj pa je za občine
               namenjenih skoraj 50 milijonov evrov manj. Na splošno se bodo prihodki proračuna
               zmanjšali za 365 milijonov evrov v primerjavi z veljavnim proračunom. V Poslanski
               skupini DeSUS se zavedamo, kaj predstavlja proračun in njegov rebalans. Zavedamo se,
               da gre za državotvoren element, ki je potreben za normalno funkcioniranje države. Sam
               osebno ne morem mimo tega, da ne bi izrazil svojega mnenja o oblikovanju tega
               rebalansa. Zelo pozitivno bi ocenil tisto točko, ki govori o tem, da se država ne bo
               dodatno zadolževala. Menim, da je prav, da se na tem mestu pas stisne. Ko pa pogledam
               druge stvari, kot na primer prestavljanje sredstev z enih postavk na druge, se mi
               pojavlja precej pomislekov. Po moji oceni je ta prenos sredstev z ene postavke na
               drugo škodljiv in dolgoročno zanesljivo ne prinaša nekih pomembnih rezultatov za
               razvoj naše države.</p>
               <p>Na prihodkovni strani bi po moji oceni morala Vlada narediti veliko več, kot je
               naredila. Tako govorimo o varčevanju, ki ni bilo izpeljano do take mere, da bi se
               dejansko res nekaj prihranilo. Zato je danes tudi na ta način ta prihodkovna in
               odhodkovna stran takšna, kot je. Zmanjševanje sredstev na investicijah je po mojem
               zelo kritično in zelo vprašljivo. Vsepovsod drugod bi lahko zmanjševali z nekimi
               varčevalnimi ukrepi. Tudi z zmanjševanjem zaposlenih v javni upravi in stroškov javne
               uprave bi se popolnoma in takoj strinjal, ne pa s tem, da posežemo v to najbolj
               vitalno področje, torej področje investicij. Seveda govorimo o tem, da občine
               investirajo tako ali drugače, ampak morate vedeti, da niso vsi projekti, v katere
               občine investirajo, taki, da bi povrnili neko dodano vrednost. Kot sem že dejal, v
               Poslanski skupini DeSUS menimo, da mora biti rebalans državotvoren, vendar po naši
               oceni tokratni predlog ni tak, saj je bilo premalo storjenega na prihodkovnem
               področju, preveč se posega v investicije, celo tiste, ki so nujne za izvajanje javnih
               služb na področju zdravstva in podobno.</p>
            </sp>
            <sp xml:id="SDZ5-Izredna-46-2011-09-15.sp19">

               <speaker>PODPREDSEDNIK MIRAN POTRČ:</speaker>

               <p>Gospod Urh, lahko počasi zaključite predstavitev?</p>
            </sp>
            <sp xml:id="SDZ5-Izredna-46-2011-09-15.sp20">

               <speaker>ANTON URH:</speaker>

               <p>Takoj bom zaključil.</p>
               <p>Vlada bo morala resnično na plano potegniti izjemno dobre argumente, da nas bo
               prepričala, da tak predlog, kot je pred nami, tudi podpremo. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp21">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Silven
               Majhenič.</p>
            </sp>
            <sp xml:id="SDZ5-Izredna-46-2011-09-15.sp22">

               <speaker>SILVEN MAJHENIČ:</speaker>

               <p>Spoštovani gospod podpredsednik, spoštovani predsednik Vlade, ministrica in
               ministri!</p>
               <p>Takoj na začetku moram čestitati v imenu celotne Slovenske nacionalne stranke in v
               svojem imenu vsem Primorkam in Primorcem za njihov današnji praznik. Žal slovenski
               vladi ni do tega, da bi ta praznik praznovala. Raje pošilja na stotine tisoč evrov v
               neke eksotične države, verjetno na zahtevo Združenih držav Amerike, na lastne ljudi
               pa pozablja. Zato, Primorke in Primorci, Slovenska nacionalna stranka vas ni pozabila
               in vam še enkrat čestitam ob prazniku!</p>
               <p>Pri predstavitvi proračuna je Vlada pojasnila stališče načrtovanega proračuna, ki
               naj bi sledil nadaljevanju investicij v razvojni preobrat, to je v spodbujanje
               ekonomije in znanja. Prav tako pa naj bi bil usmerjen v zagotavljanje socialne
               varnosti ob zaostrenih razmerah in trgu dela. Rebalans proračuna je pravzaprav
               stalnica pri vseh vladah in ne predstavlja ničesar, kar ne bi že poznali. Vendar pa
               mora biti zastavljen v interesu razvoja gospodarstva, nikakor pa ne tako, da z
               nepremišljenimi odločitvami slabi že tako oslabljeno gospodarstvo in ustavlja
               razvojno že zastavljene projekte in cilje v državi. Z rebalansom tudi ni logično
               pogojevati obstoja manjšinske vlade, katero imamo pravzaprav že od izstopa DeSUS,
               zdaj še Zaresa. To je le še en korak bližje k resnici, da vsi, ki se v politiki
               hvalijo, da se obnašajo odgovorno do volivcev in države, to z dejanji tudi pokažejo,
               ko partnerja zapustijo takrat, ko je najtežje. Pa vendar, manjšinske vlade v Evropi
               so poznane. Imajo jih Švedska, Danska, Nizozemska in Španija, pa vse teče normalno,
               bi lahko rekel bolj transparentno in manj vsiljeno, za državljane pa tudi bolj
               sprejemljivo.</p>
               <p>Sedaj je pravzaprav edinstvena prilika, da bi se število ministrstev zmanjšalo,
               racionaliziralo število zaposlenih in se posledično razbremenilo proračun. Vendar je
               treba na ta mesta postaviti odgovorne in sposobne ljudi, ne pa takšne, ki mencajo na
               mestu in so brez lastne tendence. Takšne, ki niso obvladali zastavljenega dela in
               niso bili sposobni slediti ciljem, smo poznali predvsem v tej vladi, zato je treba na
               ta mesta postaviti strokovnjake in ne samo politike, ki slepo sledijo le strankam,
               katerim pripadajo. Gre preprosto za rezultate, ki so merljivi in jih je možno
               unovčiti tudi pri najemanju kreditov v bankah, ki so sicer v slabi kondiciji, vendar
               za pravi posel se še vedno da dobiti kredit. V zadnjih treh letih od začetka krize
               Slovenija izgublja milijardne zneske. V letu 2009 je primanjkljaj znašal 2,1
               milijarde in ne kaže na bolje. Javni dolg je konec lanskega leta znašal 38 % BDP, kar
               v primerjavi z evropskimi državami ni zaskrbljujoče, skrbi pa nas lahko letna porast
               slovenske zadolženosti, ki se v letošnjem letu približuje 43-odstotni zadolženosti.
               Tako da bomo zadolženi kar za 15,9 milijarde evrov, kar je od leta 2008 povišano kar
               za 8 milijard. To nas pa mora skrbeti.</p>
               <p>Rebalans je sicer predvideval v začetku 450 milijonov privarčevanih sredstev, vendar
               v realnosti znižuje vsoto na 360 milijonov. Če vso zadevo primerjamo z
               dokapitalizacijo Nove Ljubljanske banke, ki naj bi obsegala okrog 400 milijonov
               evrov, je vrednost prihrankov z rebalansom manjša od dokapitalizacije Nove
               Ljubljanske banke. Ukrepi zmanjšanja so najbolj zarezali na področju prometne
               infrastrukture, in sicer kar za 148 milijonov. Ministrstvo za gospodarstvo bo
               olajšano za 62 milijonov, sledi pa jim še kmetijstvo, ki bo prikrajšano kar za
               primerljivo vsoto, kljub temu, da vemo, da je na tem področju za dosego ciljev treba
               zagotoviti finančno vzdržnost pri pridelavi hrane. Povečala pa se bodo sredstva na
               področju socialne varnosti ter za izobraževanje in šport. O stimulaciji razvoja
               gospodarstva in zaposlovanja za višjo dodano vrednost je bolj malo govora, čeprav je
               to edina prava pot, ki zagotavlja polnjenje proračuna. O kakšni racionalizaciji
               državne uprave z ukinitvijo številnih nepotrebnih agencij in uradov – razni uradi za
               mladino, podnebne spremembe, enake možnosti, in še deset bi jih lahko naštel, ki so
               sami sebi namen in jih je na desetine – ni govora, vsi pa vemo, da samo zaposlujejo
               in nič ne rešujejo.</p>
               <p>Odpraviti je treba tudi zapuščine, ki so ostajale na delovnih mestih po odhodih
               ministrov. Teh imamo na plačilnih listah države preveč. Številke kažejo, da jih je
               treba zreducirati kar za 30 %. Če bi se to že zgodilo, bi bil proračun znatno olajšan
               in ne bi bilo treba razmišljati o znižanju plač v javnem sektorju. Vse preveč se
               govori o visokih stroških dela in o tem, da nismo konkurenčni na zunanjih trgih.
               Slovenija je mala država, zato je treba graditi samozavest na potencialu, ki ga pač
               imamo. Vse je treba prilagoditi trgu, ki je sicer zahteven, vendar zmeraj dosegljiv.
               Zanemariti se ne sme tudi notranjega trga, ki je čedalje zahtevnejši, še posebej ko
               gre za tuje prevzemnike, ki nikoli ne pozabijo, od kod prihajajo in komu ostajajo
               naklonjeni. Ključni so le poslovni uspehi, dobiček pa ne sme biti negativna
               kategorija, saj je le-to tisti segment gospodarjenja, ki zagotavlja zadovoljstvo vseh
               deležnikov v verigi dobrega gospodarjenja.</p>
               <p>Krize ne smemo sprejemati le kot nekaj slabega, ampak kot signal, da je treba nekaj
               spremeniti in to vzeti kot dejstvo, da se izkoplješ iz težav. To je dokazalo kar
               nekaj srednjeevropskih držav. Sigurno pa je vse odvisno od stopnje zaupanja, kar mora
               zagotavljati pravna država. Zaupanje zagotovo, moralna drža in hkrati racionalni
               razmislek. Bančniki prisegajo, da je denar najbolj likvidno sredstvo, s čimer se
               najbrž vsi strinjamo. Zato je tudi prav, da se takrat, ko ga imamo, vprašamo, komu ga
               lahko zaupamo, kdo bo izpolnil dano obljubo v določenem času, kar pa je tudi edina
               absolutna kategorija med vsemi drugimi. Banke so s prevzemi zavozile 1,6 milijarde
               evrov na račun davkoplačevalcev, ki so te banke sanirali. Do zdaj se ni konkretno
               pokazalo s prstom na tistega, ki je za to kriv in ki naj bi za stanje, kot ga imamo,
               tudi odgovarjal. Kot vidimo, so kadri v teh bankah še vedno isti, tako da verjamem,
               da tisti, ki je zavozil, tudi ni sposoben situacije popraviti.</p>
               <p>Sigurno se nam v tem takoj ponudi nepremišljena odločitev dajanja denarja Grkom in
               milijardna poroštva. Zaupanje je danes dobrina, ki je ni mogoče najti na trgu, zato
               je prav, da se pri ključnih odločitvah obnašamo premišljeno in racionalno, kar pa ne
               bi mogli reči za rebalans, ki po mnenju Slovenske nacionalne stranke pokriva le slabe
               odločitve Vlade in parlamenta. Sigurno ne moremo mimo izjave francoskega premierja,
               ki je dejal, da to, kar bomo sedaj naredili za Grčijo, ne bomo naredili za nobeno
               drugo državo. To naj bo jasno – za nobeno državo več. Znižanje obresti, podaljšanje
               rokov in še bi lahko kaj naštel. Prav tako gospe Merkel ne skrbi preživetje malih
               držav. Glede na njeno izjavo ni pomembna samo rešitev evra in Grčije, ampak gre
               predvsem za to, da se reši močno nemško gospodarstvo. In potem se vprašajmo, koga
               rešujemo in koga bomo potopili. Skratka, gre za nadzorovan bankrot Grčije. Ugotovi se
               lahko le to, da Grčija ne bo zmogla poravnati svojih obveznosti, ima pa še vedno
               nadzor nad teritorijem, tako da o propadu države ni mogoče govoriti.</p>
               <p>V Sloveniji zmanjkuje denarja, za najemanje kreditov in odrekanje lastnemu narodu pa
               drugim državam omogočamo popravni izpit. Narobe je, da se sprenevedamo, da so jamstva
               le črka na papirju. Verjetno bo prišel čas, ko bo treba te milijarde tudi položiti,
               na kar nekateri ne pomislijo, ko s takšno lahkoto vse to obljubljajo. Rebalans naj bi
               reševal naše gospodarstvo, brezposelnost in socialno stisko. Američani z
               zadolževanjem za razliko od nas rešujejo lastno krizo, saj pokrivajo le dolg do
               lastnih subjektov, kar pa je tudi velika razlika in ni primerljivo z Grčijo, ki
               pokriva izgubo do tujih vlagateljev. In kako smo uspešni pri pobiranju davkov in
               prispevkov? Vseskozi se srečujemo z odlogi prispevkov v pokojninsko in invalidsko
               zavarovanje, ki siromaši blagajno, posledično pa potiska v revščino tiste, ki pošteno
               delajo in jih o teh odlogih nihče niti ne obvešča, čeprav je to del njihove bruto
               plače. Od januarja velja novela Zakona o davčnem postopku, vendar, kot vidimo, nekih
               bistvenih sprememb ni zaznati. Rak rana so stečaji velikih podjetij, ki še dodatno
               večajo davčni dolg.</p>
               <p>Skupni zunajbilančni davčni dolg, za katerega obstaja majhna verjetnost izterjave,
               je večinoma posledica firm v stečaju in se je od lanskega leta ter do konca junija
               letos povečal na več kot 220 milijonov evrov. 140 milijonov evrov neizterljivega
               dolga pade na dolžnike, ki dolgujejo več kot milijon evrov, tako da se je delež tega
               dolga samo v letošnjem letu v prvem polletju povečal za 24 %. Podatki kažejo porazno
               sliko dolžnikov nad 4 tisoč evrov v juniju letos. Dolg je znašal 598,3 milijona
               evrov, od tega je za 380 milijonov izterljivega dolga, za 36,8 milijona pa je
               poplačilo vprašljivo. Ker je treba denar od nekod dobiti, se je država odločila, da
               to stori po liniji najmanjšega odpora, in sicer od prometnih prekrškov. Na prvi
               pogled to izgleda zelo nedolžno, vendar ko preračunaš bolj natančno, gre za ogromne
               zneske. V Nemčiji so kazni neprimerno nižje, in če upoštevamo plače in pokojnine, ki
               so pri nas dvakrat manjše, plačujemo najmanj 24-krat višje globe. Ta velika razlika v
               globah pa nas prepriča, da je namen le ta, da se zapolni proračunska luknja. Denar je
               pač treba nekje dobiti. Zanimivo, država banke sanira, banke pa se obnašajo vse prej
               kot državotvorno.</p>
               <p>Kot preberemo iz časopisov, Umar opozarja, da banke zavirajo Slovenijo. Slovenska
               podjetja so talci bank, banke pa so talke nasedlih gradbenih projektov. Kreditna
               aktivnost pada, obrestne mere za podjetja so najvišje v evropskem območju, banke pa
               so zaradi slabih posojil iz preteklosti obremenjene z močnim oblikovanjem rezervacij
               in oslabitev, kar še dodatno slabi poslovne rezultate in zavira kreditiranje
               gospodarstva. Banke so se preusmerile v financiranje gospodinjstev, kar gotovo
               zagotavlja nižjo stopnjo tveganja, s tem pa tudi nižjo kapitalsko ustreznost. Seveda
               se napake iz preteklosti danes močno poznajo, kajti dobiček, ki so ga delili med
               lastnike, namesto da bi krepili svojo kapitalsko ustreznost, jih danes še dodatno
               slabi in slabša bančni sistem. Za slabo stanje je seveda kriva tudi država, ki ni
               preko svojih regulatorjev zagotovila smotrnega ravnanja bank z denarjem, istočasno pa
               ni prepoznala, da so banke ključne za kondicijo in razvoj slovenskega gospodarstva in
               bi jih bilo treba takoj, ko se je zaznala kriza v finančnem sektorju, kapitalsko
               okrepiti.</p>
               <p>Slovensko gospodarstvo se tako po razmerju med krediti in kapitalom uvršča med
               najbolj zadolžena gospodarstva evroobmočja s počasnim okrevanjem. Ni prav, da se
               država spravlja v tirnice Grčije, Portugalske in ostalih, ki jih kriza bremeni, torej
               v revščino na račun drugih, saj, kot slišimo, se nekateri niso pripravljeni odreči
               praksi. To velja predvsem za Grčijo, kjer Vlada Grkom ni pripravljena odreči
               razkošja, ki so ga imeli vsa leta, saj se zavedajo, da je interes nekje drugje in ne
               pri Grkih samih. Gotovo pa jim finančna okrepitev vlagateljev ostalih držav Evrope
               pride prav. Sicer je naj ne bi dobili toliko, kot se obljublja, vendar če že vnaprej
               veš, da tega ne boš vrnil, je diskretnost zajamčena. Vprašanje je, če bodo nam drugi
               pomagali, ko bomo sami zabredli v težave na račun drugih, kajti takrat bodo pametne
               vlade reševale lastne države in kapital, kar je prisotno že danes s strani Francije
               in Nemčije. Na male pa se bo pozabilo in zna se zgoditi, da bomo na koncu hlapčevali
               tistim, ki bodo na račun drugih splavali.</p>
               <p>V Slovenski nacionalni stranki rebalansa ne bomo podprli, ker tako, kot je
               zastavljen, ne rešuje ničesar. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp23">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil mag. Borut Sajovic.</p>
            </sp>
            <sp xml:id="SDZ5-Izredna-46-2011-09-15.sp24">

               <speaker>MAG. BORUT SAJOVIC:</speaker>

               <p>Hvala lepa. Vsem skupaj prijazen proračunski dober dan, še posebej pa predsedniku
               Vlade, ministricam, ministrom, državnim sekretarjem in vam, kolegice in kolegi!</p>
               <p>V življenju je vedno tako, da ne moreš deliti več, kot imaš. Delimo v teh trenutkih
               lahko tisto, kar imamo, imamo pa tisto, kar ustvarimo, in tisto, za kar se zadolžimo.
               Dejstvo pa je, da ustvarimo premalo, zadolžujemo pa se preveč. Zelo preprosto, zelo
               enostavno.</p>
               <p>Zato v Poslanskem klubu Liberalne demokracije Slovenije napovedujemo podporo nujnemu
               rebalansu proračuna. Roko na srce, pričakujemo ga že nekaj časa, kajti prihodki
               državnega proračuna so predvsem v drugi polovici leta močno upadli. Razlog je v prvi
               vrsti manjša gospodarska rast. Tako kot že poprejšnji proračuni, spremembe proračuna
               in rebalansi je tudi letošnji usmerjen v varčevanje. Varčevanje se vidi predvsem na
               področju materialnih stroškov, žal pa tudi na področju investicij. Rebalans v
               Poslanskem klubu Liberalne demokracije Slovenije razumemo kot nujen instrument, ki
               uravnoteži prihodke in odhodke. Enostavno se zavedamo, da se kaj bistvenega v takšnih
               razmerah, v katerih je ta trenutek Slovenija, pravzaprav ne da storiti. Zato je
               potrebno in pomembno to razpravo izkoristiti tudi za bolj široka proračunska,
               predvsem pa tudi razvojna vprašanja, ki čakajo Slovenijo v prihodnosti. Razlog za
               potrebo po rebalansu lahko strnemo z besedami, da gospodarska rast zagotovo ni tako
               visoka, kot se je predvidevalo in kot si želimo, kar posledično vpliva tudi na
               vplačila v proračun.</p>
               <p>Seveda pa proračunsko leto brez rezov pomeni dodatno zadolževanje. In ker v Evropi
               in Sloveniji vsakodnevno slišimo opozorila, ki smo jih tudi v naši poslanski skupini
               že dalj časa izpostavljali, to so opozorila o nevarnosti zadolževanja, se je Vlada
               odločila pametno, potrebno in preudarno, da je nujno poseči na odhodkovno stran
               proračuna. Drugače ne gre. Javnofinančni prihodki bodo v tem letu po novem znašali
               okoli 7,9 milijarde evrov oziroma 365 milijonov evrov manj od sprejetega proračuna.
               Seveda si vsi želimo še več, vendar kako to doseči je pa že druga dilema in drugo
               vprašanje. Zaradi teh zmanjšanih prihodkov se posledično zmanjšujejo tudi odhodki, in
               sicer v podobni višini kot prihodki, kar pomeni, da bodo ti odhodki do konca leta
               2011 znašali 9,6 milijarde evrov, primanjkljaj državnega proračuna pa bo znašal nekaj
               manj kot 1,7 milijarde evrov ali 4,6 % bruto družbenega proizvoda.</p>
               <p>Na prihodkovni strani so največji izpadi predvsem pri DDV, trošarinah, drugih
               davkih, kot tudi pri prihodkih od premoženja ter pri evropskih sredstvih. Pri tem pa
               velja poudariti, da se prihodki iz naslova davka na dobiček povečujejo, in sicer
               kumulativno za približno 102 milijona evrov, kar je eden redkih pozitivnih znakov in
               nam vzbuja kanček upanja, da oživlja določen del gospodarstva. Medtem pa se na
               odhodkovni strani najbolj znižujejo odhodki za novogradnje, rekonstrukcije,
               adaptacije, in sicer za 185 milijonov evrov. Znižujejo se tudi investicijski
               transferji, in sicer za 203 milijone evrov, ter odhodki za blago in storitve oziroma
               materialne stroške za pomembnih 46 milijonov evrov. Za približno enako vsoto se
               zmanjšujejo tudi vplačila v proračun Evropske unije, kar je v redu. Razlika do 365
               milijonov, za kolikor se znižujejo odhodki, pa se nahaja v povečanju postavke za
               tekoče transferje, ker se transferji posameznikom in gospodinjstvom povečujejo za 44
               milijonov evrov, ter transferji v sklade socialnega zavarovanja, ki se povečujejo za
               119 milijonov evrov.</p>
               <p>Ta slika nam preprosto dokazuje, da Slovenija še vedno ogromne količine sredstev
               namenja socialni varnosti in mehanizmu socialne države. Ta povečanja so v glavnem
               posledica večjega števila brezposelnosti, kar rezultira v povečanih transferih za
               nadomestila za brezposelnost ter socialnih pomočeh. Ker se nahajamo, kot nekateri
               radi izpostavljajo, v politično nestabilnih časih, želimo ob tej razpravi nameniti
               nekaj besed tudi prihodnji perspektivi proračunov države Slovenije na področju
               socialne države. V Poslanskem klubu Liberalne demokracije Slovenije menimo, da je v
               Sloveniji čim prej treba odpreti široko javno debato o delovanju socialne države kot
               take, kajti ta po našem mnenju deluje vse bolj destimulativno, kar že danes močno
               vpliva na neučinkovito delovanje trga. Razlika med najnižjimi prejemki iz plače in
               socialnimi pomočmi je premajhna. Pri nekaterih, ki so spretni, v narekovajih, tudi
               iznajdljivi, je slika celo obrnjena.</p>
               <p>Zagotovo ni normalno, da tisti, ki oddajo otroka v brezplačen vrtec, pa tudi drugega
               in tretjega, in potem celo dopoldne posedajo, zamudijo tudi po otroka v vrtec,
               mesečno prejemajo višji družinski prihodek kot tisti, ki v delovno intenzivnih
               panogah delajo osem ur na dan cel mesec in plačujejo prispevke za tiste, ki se jim
               znajo spretno izogniti. Jaz sem vesel, da ministrstvo pripravlja enotne baze
               podatkov, ki bodo številne anomalije in nepravilnosti odpravile. To je dobro. Treba
               bo pogledati ne samo po evidencah pri nas, ampak tudi čez mejo. Dogaja se, da
               nekateri delajo v sosednjih republikah, državah, pri nas pa so prijavljeni kot
               brezposelni, socialno ogroženi in še kaj. Na tem področju nas čaka res ogromno,
               ogromno dela. V Poslanski skupini Liberalne demokracije Slovenije menimo, da je
               ključno vprašanje, ki si ga moramo vzeti za iztočnico te razprave, kako je možno, da
               imajo ljudje ob tolikšnih izdatkih za socialno državo – samo obseg sredstev
               Ministrstva za delo, družino in socialne zadeve znaša več kot 1,7 milijarde evrov –
               še vedno občutek, da država slabo skrbi za tiste, ki ne morejo dobiti dela oziroma so
               v socialni stiski.</p>
               <p>To enostavno in preprosto ni res. Odgovor na to vprašanje je zagotovo kompleksen,
               vendar smo v nekaj prepričani: dokler ne odpravimo številnih anomalij v sistemu, v
               katerem se bodo formalno socialno šibki vozili z Mercedesi v vrtce po otroke, v
               katerem bomo štipendirali otroke, katerih starši živijo v luksuznih hišah in imajo
               ogromno premoženje, v katerem se bo bolj splačalo izkoriščati sistem in ne delati –
               do takrat, gospe in gospodje, je za nas sanj o uspešni družbi konec. Ne bomo nikoli
               niti drzna Slovenija. V Poslanskem klubu Liberalne demokracije Slovenije niti
               slučajno nismo nasprotniki močne socialne države, vendar pa si želimo, in se bomo za
               to tudi borili, da je hkrati močna, še bolj kot močna pa tudi pravična socialna
               država. Ugotavljamo, da počasi, a vztrajno postajamo država, kjer bomo nekateri
               delili bremena, nekateri pa bodo živeli od teh bremen, predvsem od bremen delovno
               aktivnih. Žalostno je dejstvo, da velikokrat tisti, ki pa so resnično upravičeni do
               teh sredstev, zaradi pomanjkanja birokratskega znanja in iznajdljivosti ne uspejo
               priti do potrebne, zaslužene pomoči. To je treba prekiniti. Minister za delo je
               veliko postoril na tem področju, vendar se žal učinki v praksi ne kažejo tako hitro,
               kot bi si želeli. Ta prizadevanja je zato treba še nadgraditi in še pospešiti.</p>
               <p>Iz rok nam uhaja tudi realizacija tiste znane kratice, ki smo si jo vsi postavili za
               cilj – da se v Sloveniji mora splačati delati. Tudi javnost, predvsem pa mediji, bodo
               za tovrstna dogajanja morali prevzeti svojo odgovornost. Poglejte dnevno informativne
               oddaje. Kako je možno in logično, da se, recimo, v neki oddaji najprej pojavi
               prispevek, koliko preveč Slovenija, primerjalno z evropskimi merili, namenja
               socialnim izdatkom, kako visoko smo obdavčeni prav zaradi tega, v naslednjem
               prispevku pa se že prikazuje, kako slabo je poskrbljeno za kateregakoli posameznika v
               tej državi, ki se znajde v socialni stiski, in kako je država do teh ljudi
               mačehovska. Treba je povedati jasno in glasno: Slovenija je in mora biti socialna
               država, vendar pa mora zagotoviti ustrezno delovanje nadzornih mehanizmov in ostro
               sankcioniranje kršiteljev in izkoriščevalcev. Toliko o socialni državi in rebalansu
               proračuna, kjer je ena redkih postavk, ki se povečuje, prav povečanje odhodkov za trg
               dela za visokih 142 milijonov evrov. Na področju gospodarstva, kjer pa se dohodek in
               tudi prihodek proračuna ustvarja, pa večina vseh poslanskih skupin, tudi mi, deli
               mnenje, da varčevanje pri investicijah žal ni najbolj smela in za gospodarstvo
               pozitivna novica. Vse prej kot to, je pa na žalost nujno.</p>
               <p>Ob zadolženem gospodarstvu, kjer kronično primanjkuje investicij, bi država lahko
               zagnala določene investicije in s tem pospešila gospodarsko rast. Vsega se vedno in
               povsod ne da storiti z denarjem. S tem, da uspešna podjetja z nekaj sto milijoni
               prihodkov uspešno realiziranih projektov z 20 centimetrov visokim kupčkom papirja v
               bankah ne morejo do milijonskih kreditov, je nekaj narobe. Ni skrivnost, da številne
               investicije zasebnega in javnega sektorja čakajo zato, ker se mesece in leta čaka na
               gradbena dovoljenja. Tudi tisti v občinskih proračunih, ki vodimo investicije za
               državo z državnimi in evropskimi sredstvi, po leto in več stojimo v birokratskih
               postopkih na upravnih enotah. In v javni upravi nas čaka še veliko dela, da bomo temu
               dali prednost. Ne gre se hvaliti s tem, da dobiš osebno izkaznico v dveh dneh, na
               gradbeno dovoljenje pa čakaš dve leti. Državljanke in državljani z lahkoto počakamo
               na kakšno birokratsko opravilo kakšen teden več, da je le razporeditev delavcev na
               upravnih enotah taka, da bo imelo tisto, kar je nujno in potrebno za investicije,
               prednost.</p>
               <p>Zato se v Poslanskem klubu LDS še kako zavedamo dejstva, da brez posegov v določene
               pravice, pa tudi brez poseganja na področje zaposlovanja v javnem sektorju,
               investicij ne moremo obdržati na načrtovanih ravneh. Se pa tu odpira velikansko
               vprašanje, eno najbolj kislih jabolk, kako dolgo, če ni že danes pozno, bomo lahko
               vzdrževali tako visoko raven pravic, obsega in velikosti javnega sektorja ob
               predpostavki, da velikost javnega sektorja merimo tudi z njegovo učinkovitostjo. Kako
               bomo brez poseganja na ta področja posledično uravnotežili proračun, da bo dovolj
               sredstev tako za socialno državo kot za prepotrebne investicije, ter da bomo obenem
               imeli javnofinančni primanjkljaj v okvirih, katerim smo se zavezali tudi na evropski
               ravni? Največja pozicijska stranka že dalj časa opozarja, in to upravičeno, da sicer
               ne smemo rezati samo na investicijah, ampak je treba prevetriti proračun pri
               neučinkovitih oziroma nerazvojnih postavkah.</p>
               <p>Vendar pa v Poslanskem klubu Liberalne demokracije Slovenije žal še nismo slišali,
               katere so te postavke. Lahko pa sklepamo, da se namiguje tudi na to, da je treba
               poseči v socialne pravice, plače oziroma odpuščanja v javnem sektorju in pokojnine.
               In kadar smo na teh področjih, bi morali v tej okrogli dvorani v vseh političnih
               strankah v Sloveniji govoriti približno enak jezik. Kar se tiče referenduma o
               pokojninski reformi – priložnost je bila, pa je žal odpeljala in je mimo. Kar se tiče
               same strukture proračunskih izdatkov, v Poslanskem klubu LDS tudi že nekaj časa
               opozarjamo, da je velik delež oziroma pretežni del proračuna vezan na zakonsko
               pogojene pravice in odhodke, kar pomeni izredno oteženo delovanje predvsem v kriznih
               časih. Kot vidimo, bi nam ta fleksibilnost tako v preteklosti kot tudi v prihodnosti,
               v gospodarsko vse bolj nepredvidljivem svetu, lahko močno pomagala, da bi prihodnje
               krize prebrodili hitreje in bolj učinkovito.</p>
               <p>Podatek, ki ga navaja minister za finance, da je 80 %, gospe in gospodje, 80 %
               sredstev proračuna, zakonsko zaklenjenih, že vnaprej porazdeljenih s pogojenimi
               izdatki, je zaskrbljujoč. Enostavno nam zmanjkuje prostora, kako se z učinkovitimi
               ukrepi odzvati na izhod iz krize. V Sloveniji tudi vse prerado pozabljamo, da živimo
               v dinamičnem globaliziranem svetu, in dokler je svetovna ureditev takšna, kot je,
               mora Slovenija v tem svetu iskati priložnost za povečevanje kvalitete življenja, ob
               tem, da vedno mislimo, kako bomo ustvarili več. Nekateri radi rečejo, da se moramo
               preusmeriti stran od bruto družbenega proizvoda in več pozornosti nameniti kakovosti
               življenja, a pozablja se, da višjo kakovost življenja zagotavlja prav ali pa mogoče
               samo višji bruto družbeni proizvod. Potem sledi argument, da je bruto družbeni
               proizvod neenakomerno razporejen. Drži. A če pogledamo evropske statistike, potem
               vidimo, da je dohodkovna neenakost Sloveniji v širšem evropskem merilu po podatkih
               Eurostata najmanjša. Za spreminjanje svetovne ureditve pa je Slovenija – upam, da se
               vsi strinjamo – zagotovo premajhna in premalo vplivna država.</p>
               <p>V poslanskem klubu bi ob koncu radi opozorili tudi na spremembe obeh bilanc
               proračuna, kjer se postavke za povečanje kapitalskih deležev in finančnih naložb, ki
               so namenjene dokapitalizacijam državnih podjetij oziroma bank, povečujejo za 250
               milijonov evrov. V poslanskem klubu Liberalne demokracije želimo še enkrat, in smo že
               večkrat opozorili, da smo skeptični, zadržani ali pa še bolj jasno povedano, da
               nasprotujemo ponovni dokapitalizaciji največje slovenske banke z javnimi sredstvi.
               Menimo, da je prišel čas, da se za največjo slovensko banko poišče zasebni kapital,
               ki bo banko kapitalsko okrepil in, upajmo, zagotovil tudi boljše upravljanje banke,
               ki je bilo eden ključnih problemov v preteklosti. Zavedamo se, da s podporo rebalansu
               proračuna omogočimo tudi to dokapitalizacijo, vendar se nadejamo oziroma pričakujemo,
               da državni upravljavci kapitalskih naložb poiščejo ustrezne zasebne vlagatelje za
               dokapitalizacijo.</p>
               <p>Pri tej postavki pa želimo tudi izpostaviti, da pa ne nasprotujemo dokapitalizaciji
               letalskega prevoznika, a ob tem jasno in glasno povemo, da je to njihova zadnja
               priložnost, da se podjetje tako finančno kot tudi poslovno prestrukturira. Treba je
               dati vedeti, da naslednje priložnosti ne bo, ker je ne more biti. To je zadnja
               priložnost, da se poišče ustrezne strateške partnerje, brez katerih mu niti
               srednjeročno, kaj šele dolgoročno, ne bo uspelo preživeti. Takšne so izkušnje manjših
               letalskih prevoznikov po Evropi. Seveda lahko nadalje tudi bolj podrobno gledamo v
               drobovje proračuna, pri čemer vidimo, da se največ jemlje Ministrstvu za promet – 128
               milijonov –, pri čemer največji del odpade prav na investicije v državne ceste in
               železniško infrastrukturo. Že dalj časa opozarjamo na pomembnost javnega prometa, še
               posebej železniškega, zato apeliramo na vse odgovorne, da se za nujne investicije vse
               pripravi tako, kot je treba. V oči nam pade tudi zmanjševanje sredstev Ministrstvu za
               gospodarstvo in še kaj. Tudi do zmanjševanja sredstev za razvoj podeželja nismo
               ravnodušni, vendar vsega navedenega se v nekaj minutah ne da povedati.</p>
               <p>Ne glede na to pa napovedujemo podporo rebalansu proračuna, kajti enostavno in
               preprosto je nujen. S tem bomo Evropi dali pomemben signal, kaj želimo, zmoremo in
               hočemo.</p>
            </sp>
            <sp xml:id="SDZ5-Izredna-46-2011-09-15.sp25">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili
               Rezman.</p>
            </sp>
            <sp xml:id="SDZ5-Izredna-46-2011-09-15.sp26">

               <speaker>VILI REZMAN:</speaker>

               <p>Hvala lepa, gospod podpredsednik, za besedo. Lep pozdrav vsem tudi v imenu Poslanske
               skupine nepovezanih poslancev!</p>
               <p>Nepovezani poslanci ne kažemo prav nikakršnega navdušenja nad predlogom rebalansa,
               ki sta ga pripravili Vlada in vladajoča koalicija. Prav nasprotno, menimo, da je
               rebalans v velikem delu slab in da nas vleče stran od razvoja in zgolj v smer
               preživetja. Te ambicije, da preživimo, so gotovo preskromne, kajti tudi to
               preživetje, ki se sedaj kaže, je preživetje na kratek rok. Pri tem je po naši sodbi
               zgolj stvar alibičnosti, če se spomnimo na uvodne besede in na omenjanje Lehman
               Brothers, na težave na trgu obveznic in podobne težave, na katere sami direktno
               nimamo vpliva. Naj s prispodobo povem, kaj imam v mislih in na kaj ciljam. To, da
               Slovenija nima prav posebnega vpliva na globalne razmere, je najbrž vsem notorično
               znana resnica. Znano nam je tudi to, da smo v obdobju, ko je to bilo že vsem jasno,
               poslušali besede z vrha koalicije, da bomo pa vendarle zmagali v teh globalnih
               razmerah, ki so slabe. In če ne moremo vplivati na to, da bi se globalne razmere
               spremenile, pa zagotovo lahko vplivamo na kakšno bolj drobno reč. V prispodobi, ki
               sem jo obljubil, sem imel v mislih naslednje. Tudi Peter Kauzer je moral veslati na
               divjih vodah, na katere ni imel vpliva, pa se ni potopil, kar grozi nam, ampak je
               zmagal. Teh ukrepov, ki bi nas vlekli iz razmer potapljanja, v tem rebalansu zagotovo
               ni videti. Vprašanje je, kar je bilo danes tudi že rečeno, ali imamo kakšne druge
               alternative in kako bomo ravnali z ozirom na to, da alternativ pravzaprav ni, vsaj
               dobrih ne.</p>
               <p>In zato, ker ni pravih in dobrih alternativ, bo Poslanska skupina nepovezanih
               poslancev, dasiravno bo vsak izmed nas glasoval po svoji vesti, večinsko zagotovila
               podporo tej slabi rešitvi, saj ocenjujemo, da so lahko druge samo še slabše. Ni
               videti, kako bi se lahko v kratkem, v realnem času spremenile razmere v realnem
               sektorju. Ni videti, kako bi si lahko opomoglo naše gradbeništvo. Tudi ni videti,
               kako bi se lahko nadejali drugačni praksi na naših finančnih trgih, kako bi v kratkem
               banke spremenile svoj način obnašanja in ukrepanja. Opažamo celo neko naklonjenost
               koalicije, vsaj enega dela, da bi še kar naprej zlivali vodo v pesek, vsaj kadar
               imamo v mislih Novo Ljubljansko banko ali pa tudi Adrio Airways. Ampak to zlivanje
               vode v pesek pomeni, da voda ponikne, in tega smo se v preteklosti pri nekaterih
               ukrepih že kar preveč navadili, torej ponikanja vode v nič. Tudi ni videti, da bi se
               v političnem smislu hitro kaj dobrega spremenilo, in sicer na ta način, da bi izšli
               iz krize, za katero nekateri menimo ne samo, da je prisotna, ampak da je akutna
               politična kriza. Tudi če bodo kmalu predčasne volitve, se bo ta politična kriza
               prevesila preko meja mandata sedanje koalicije.</p>
               <p>Makroekonomski kazalci, ki jih beremo vsak dan, in različne lestvice nič ne govorijo
               o tem, da bi se smeli nadejati pozitivnega preobrata. Bolj nas vse skupaj prevzema
               občutek, da smo se navadili biti poraženi in ne zmagovalci. Zato tudi ni kakšnih zelo
               pogumnih ukrepov, vsaj v tem rebalansu ne. In ker se je Vlada odločila, da na noben
               način ne bo posegla v javni dolg, vsaj ne na ta način, da bi ga povečala, je jasno,
               da kakšnih ukrepov za spodbudo razvoju in za večje zaposlovanje ta hip ni videti
               nikjer. Ostane torej le še možnost, da na kratek rok nekoliko umirimo situacijo s
               sprejetjem rebalansa in se pripravimo na kak nov družbeni dogovor, ki bo omogočil
               drugačne ukrepe, tudi takšne, v katerih bo lahko Vlada nastopala kot prepričljiva
               pred svojim narodom in se ne bo sklicevala na to, kako je narod ne razume, kako ni
               pripravljen na spremembe, ker Vlada našega naroda v to ne zna prepričati. Naj
               postavim retorično vprašanje. Kaj se mora zgoditi takrat, kadar ni uspešnih ukrepov
               za izboljšanje situacije, in kadar tudi tisti, ki so sprejeti v parlamentu, ne
               najdejo med ljudmi podpore, da bi se implementirali? Na retorična vprašanja se seveda
               ne odgovarja.</p>
               <p>Mi v poslanski skupini, kot sem rekel, bomo večinsko podprli ta predlog rebalansa in
               pri tem ocenjujemo, da moramo povedati nekaj kritičnih besed, zato ker ne gre zgolj
               za številke, ampak gre za to, kar se izza teh številk skriva, za ozadja, za
               dogajanja, ki so povzročila te številke, ki jih je Ministrstvo za finance pravzaprav
               zgolj povzelo kot neko fiskalno sliko negativnih trendov v realnem življenju. Vlada
               je odpovedala že takrat, ko je pripravljala proračun. Proračun je bil pripravljen
               tako, da ga ni bilo mogoče realizirati. Morebiti pa je s tem, ko je bil zelo
               optimističen, vplival na to, da smo bili premalo pazljivi na slabo izvajanje
               proračuna. Pri oceni prihodkov torej nismo bili uspešni, in hvala bogu, da smo se
               zmotili tudi pri oceni tistih prihodkov, ki izvirajo iz davka na dohodek pravnih
               oseb, ker bi bila sicer slika še slabša. Sposobnosti tekočega spremljanja izvajanja
               programov in proračuna nismo pokazali, in ker te sposobnosti nismo pokazali, tudi
               nismo pokazali sposobnosti za sprotno, še pravočasno ukrepanje. Zato nam manjka cela
               vrsta sprememb na področju predpisov, na področju zakonodaje. Manjkajo nam tiste
               spremembe, ki bi preprečile, da bi se samodejno povečevala tekoča potrošnja v
               Sloveniji.</p>
               <p>Manjkajo nam ukrepi, ki bi povečali implementacijsko sposobnost za projekte, od
               katerih so mnogi dobri, za katere pa nismo ustvarili okoliščin, da bi se lahko tudi
               realizirali. Nič posebej dobrega se ne morem spomniti, ko razmišljam o tem, kaj smo
               postorili za izboljšanje poslovnega okolja, za izboljšanje učinkovitosti,
               produktivnosti in za povečanje dodane vrednosti v naši gospodarski sferi. Na koncu
               lahko ugotovimo, da smo pravzaprav pokazali veliko nesposobnost za to, da bi okoljsko
               sprejemljive in razvojne projekte tudi uresničevali. To se je pokazalo tudi skozi
               nesposobnost Vlade, da bi uresničevala svoje lastne sklepe. Kadar ne moreš svojih
               lastnih odločitev umirjeno in postopoma uresničevati, se kar sami ponujajo razni
               interventni ukrepi. Tudi ambicij, kako bi zmanjševali pretirano obremenitev z javnim
               sektorjem, teh sklepov nismo znali uresničiti. Tudi nekaterih manjših, ki jih ne bom
               vseh omenjal, ne. Sedaj se z rebalansom in z njegovimi predstavitvami nekako tolaži s
               tem, da se raje primerjajo številke iz rebalansa s tistimi iz pretekle realizacije,
               kar kaže nekoliko manj negativno podobo, kot s tistim, kar smo si zastavili kot
               razvojni proračun. In te razlike so zelo pomembne. Te razlike so občutne.</p>
               <p>Žal se nam je zgodilo, da tudi če bi bili sposobni realizirati prihodke, ki smo jih
               načrtovali, ne bi bili sposobni realizirati potrošnje teh prihodkov. Mi nismo
               pripravljeni, da bi sredstva, če bi jih imeli več na razpolago, vlagali v razvojne
               projekte. Celo zmanjšujemo ambicije, da bi razvojne projekte realizirali. To se jasno
               vidi iz tega, da nas nekateri skušajo potolažiti, da ni tako hudo, če bomo imeli 200
               milijonov manj realiziranih evropskih sredstev, ker itak nimamo pripravljenih
               projektov za to, da bi jih potem uresničevali. To je zelo slaba tolažba, na katero v
               Poslanski skupini nepovezanih poslancev težko pristanemo. Nismo pa sposobni, recimo,
               realizirati nekaterih zahtev, ki smo jih iz teh poslanskih vrst tudi slišali, da naj
               se gradi, na primer, domove za ostarele, da naj se gradi študentske domove, dijaške
               domove, da naj se z javnimi sredstvi gradijo neprofitna stanovanja, torej za najemna
               razmerja in ne za to, da bi jih ponujali na hipertrofiranem trgu in bodo tam ta
               stanovanja, zgrajena z javnimi sredstvi, neuspešno čakala na kupce.</p>
               <p>Nismo sposobni realizirati tistih projektov, ki govore o tem, da bomo hitreje
               stopali na višjo tehnološko raven in da se bomo vendarle enkrat lotili tudi
               projektov, ki govore o tem, da je treba povečevati sredstva za učinkovito rabo
               energije in za obnovljive vire energije. Mi ravnamo prav nasprotno. Učinkovita raba
               energije in obnovljivi viri energije so v tem rebalansu morali poklekniti pred
               fosilnimi ambicijami, pred ambicijami fosilne opcije, in sicer na nek nenavaden
               način, tako da si v pomanjkanju finančnih sredstev izposojamo sredstva v Evropi in
               jih vračamo v Evropo skozi uvoz njihovih tehnologij, njihovega znanja in tako naprej,
               domačega, ki ga tudi imamo nekaj, pa ne favoriziramo. Vse te slabosti, in še mnogo
               več jih je, moramo imeti v mislih, kajti sedaj, ko se zastavlja predlog rebalansa, se
               zastavljajo tudi izhodišča za proračun za obdobje 2012–2013. In tisto, kar jaz
               razumem kot filozofijo teh dveh proračunov, je varčevanje, zmanjševanje domače
               porabe, zmanjševanje povpraševanja in posledično vsega tega, kar iz tega sledi in kar
               bo imelo tudi negativne posledice na to, da bi ohranjali socialno državo. To,
               ohranitev socialne države, je še najboljše v tem rebalansu. A vendarle bi radi
               opozorili na to, da se škarje med izdatki za socialno državo in izdatki za razvoj vse
               bolj odpirajo. In ko bodo odprte do nekega praga, ne bo več mogoče finančno
               kondicionirati niti socialne mreže.</p>
               <p>Naj sklenem z uvodno napovedjo, da smo nezadovoljni z rebalansom, da bi bilo
               verjetno nesprejetje rebalansa še slabše kot sprejetje, in da bomo zato ob tem, da si
               vsi pridržujemo pravico glasovati vsak po svoji presoji, vendarle zagotovili večinsko
               podporo temu rebalansu.</p>
            </sp>
            <sp xml:id="SDZ5-Izredna-46-2011-09-15.sp27">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o posameznih delih predloga rebalansa državnega proračuna. Kot
               posamezne dele bomo šteli splošni del predloga rebalansa proračuna, posebni del
               predloga rebalansa proračuna in načrt razvojnih programov.</p>
               <p>Želi kdo o splošnem delu predloga rebalansa proračuna razpravljati? Vidim, da je
               interes. Kdor želi, naj se, prosim, prijavi za razpravo.</p>
               <p>Renata Brunskole, imate besedo, izvolite.</p>
            </sp>
            <sp xml:id="SDZ5-Izredna-46-2011-09-15.sp28">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni, spoštovani predsedujoči, spoštovani predsednik Vlade,
               gospa ministrica, ministri, vsi tukaj prisotni, kolegice in kolegi!</p>
               <p>Sama bom rebalans proračuna podprla. Zagotovo ni bilo enostavno priti do
               osamosvojitve Slovenije, do samostojnosti. Prepričana sem, da v danem trenutku tukaj
               med nami ni nikogar, ki bi si želel kakorkoli zamajati življenje Republike Slovenije,
               predvsem pa tudi v finančni smeri kakorkoli omajati izkazano zaupanje, tako
               državljank in državljanov kot tudi na drugi strani Evropske unije. Zagotovo si želimo
               ostati in ohraniti svojo pozicijo med državami Evropske unije, torej med državami z
               evrom. Zato je v danem trenutku rebalans proračuna in sprejetje le-tega za Republiko
               Slovenijo izjemnega pomena. Omogočiti moramo nadaljevanje okrevanja gospodarstva, saj
               si nikakor ne želimo še večjega poslabšanja ekonomskega in socialnega položaja
               Slovenk in Slovencev tudi v prihodnjih letih, predvsem zato ker kriza, kot je bilo
               velikokrat v zadnjih letih poudarjeno, nikakor ni zaobšla Republike Slovenije.
               Dejstvo je, in bi bilo škoda, da si tega dejstva ne bi povedali, da je padec
               pokojninske reforme zagotovo prinesel svoje. Prinesel je tudi dejstvo, da je nujen in
               takojšen ukrep rebalans proračuna. Zato smo bili v okviru ekonomske politike
               primorani iti v ta ukrep, pa čeprav mogoče kateri od kolegov niso zadovoljni, kadar
               to izrečemo.</p>
               <p>Zagotovo smo v Sloveniji nekaj posebnega tudi v smislu, da sledimo izhodni
               strategiji, saj znižujemo primanjkljaj v proračunu le z zniževanjem izdatkov. Torej
               ne gre za povečevanje davkov, to je dejstvo. V Sloveniji nismo, kot je prej v svojem
               govoru povedal predsednik Vlade, žrtvovali oziroma se kakorkoli posebej dotaknili
               nobenega sloja ljudi, ki bi jim kakorkoli povzročili dodatne težave, nevšečnosti ali
               pa jim povečevali davke. Zavedali smo se razmer v Republiki Sloveniji, in čeprav
               imamo visoko stopnjo brezposelnosti, v danem trenutku prihajamo do gospodarske rasti,
               čeprav nizke, a kljub vsemu rasti. Dejstvo je, da nismo v letu 2005, kot je prej že
               nekdo rekel, pa tudi sama sem večkrat to dejala, v obdobju debelih krav, vendar je
               1,8-odstotna gospodarska rast predvidena tudi za letošnje leto. Kot predstavnica
               lokalnih skupnosti se ne morem veseliti varčevanja na račun postavk na področju
               prometa. Še posebej se ne moremo veseliti tisti, ki živimo na obrobju Slovenije, na
               ogroženem območju Bele krajine in Pokolpja, saj bosta prometna infrastruktura in
               vzdrževanje državnih cest s tem rebalansom v precejšnji meri zaustavljena.</p>
               <p>Tudi izgradnja razvojnih osi na celotnem območju Republike Slovenije, ki je
               izrednega pomena za večji razvoj gospodarstva, saj bi s tem v večji meri privabili
               potencialne investitorje, je na ta način nekoliko zaustavljena. Tudi na področju
               zdravstva si na posameznih območjih Republike Slovenije želimo zagotovitev nujno
               potrebnih sredstev za kvalitetno zdravstveno oskrbo, tudi bolnišnično oskrbo. Tudi
               sama se zavedam, kako nujno potrebne so investicije v Splošni bolnišnici Novo mesto,
               kar je bilo zadnje dni v medijih posebej izpostavljeno. Tudi območje jugovzhodne
               Slovenije namreč nujno potrebuje tovrstne investicije. Tudi področje kulture;
               zagotovitev primarne knjižnične dejavnosti je zagotovo izrednega pomena. Vendar danes
               govorimo o rebalansu proračuna, ki bo nekatere od prej naštetih projektov oziroma
               resorjev, zagotovo tudi resor obrambe in ostalih, moral zamakniti za kakšno leto.
               Nekajkrat sem že v zadnjem tednu dni izrekla in je rekel tudi eden od kolegov
               poslancev iz opozicije: če sprejemate zakone, bi bilo prav, da bi zagotovili tudi
               potrebna sredstva.</p>
               <p>Pa mu ne zamerim, če morebiti takrat ni pomislil, da se je tudi sam v prejšnjem
               mandatu strinjal z nekaterimi zakoni, ki so pomenili obremenitev državnega proračuna
               tudi v tem mandatu Državnega zbora in Vlade, kot na primer brezplačen vrtec za
               drugega otroka. Vendar je problem v tem, da sredstva za vse te ukrepe niso bila
               zagotovljena. Dostikrat govorimo o dolgoročnem planiranju. Dolgoročno planiranje
               pomeni tudi, da bi mogoče v obdobju debelih krav poskušali – včasih smo temu rekli,
               se spomnim kot otrok, pa zagotovo tudi vi vsi, NNNP, nič nas ne sme presenetiti.
               Morda je bilo nekoliko premalo predvidevanja v smislu, kaj pa če se zgodi to, kar se
               je zgodilo v Evropi – krizno obdobje. To obdobje ni v tolikšni meri predvidelo tega
               NNNP, da bi nam bilo sedaj lažje. Vendar danes je dejstvo to, da je rebalans
               proračuna tisti, ki ga moramo sprejeti, zato da se lahko javne finance peljejo
               naprej, da institucije, ki jih nujno potrebujemo, delujejo naprej, in da torej
               državljankam in državljanom Republike Slovenije nikakor ne ukinemo vsega tistega, do
               česar so upravičeni. Pokojninska reforma ni bila sprejeta. Zagotovo ne bi nikakor
               prizadela naših upokojencev. Prizadela bi bolj tiste, ki smo mlajših generacij, ki se
               tega zavedamo.</p>
               <p>Sama se spomnim, da so nam že v času študija predavatelji na fakultetah, pri študiju
               ekonomije in tako naprej, govorili, češ dejstvo je, da boste morali sami poskrbeti za
               svoje pokojnine, s svojimi pokojninskimi stebri in tako naprej. Že takrat so nam to
               govorili, pa imam sedaj tudi sama že več kot 20 let delovne dobe. Tega se spomnim za
               nazaj. Določeni so z nekoliko demagoškimi izjavami skorajda zavajali ljudi, da bodo
               zato brez pokojnin. To ni bilo korektno. Vendar sedaj z rebalansom proračuna želimo
               vse te zadeve, ki niso bile sprejete, na nek način omiliti. Naši upokojenci bodo še
               na prej imeli takšne pokojnine, kot jih imajo sedaj, in mislim, da je to nadvse
               pomembno. Res pa je, da se v Sloveniji soočamo tudi z določenimi drugimi problemi,
               problemi pomanjkanja zdravnikov. Nujno je bilo potrebno, da je ta vlada sprejela
               ukrepe za uvoz zdravnikov iz tujine. Povečuje se tudi število zaposlenih v socialnem
               varstvu, predvsem v centrih za socialno delo in domovih za starejše. Prej sem
               govorila o upokojencih, in dejstvo je, da se prebivalstvo v Sloveniji stara. Staramo
               se, število upokojencev se zaradi tega veča in večje so potrebe po dolgotrajni oskrbi
               ter ostalih javnih storitvah, povezanih s staranjem prebivalstva.</p>
               <p>Na teh področjih varčevanja ne bo možno izpeljati in tudi ne bi bilo prav. Ta vlada
               in Poslanska skupina Socialnih demokratov ohranjata socialno občutljivost in ne
               pristajata na znižanje socialne države. Z obstoječimi interventnimi zakoni so delno
               zamrznjene zakonske obveznosti, kar pomeni za cca 660 milijonov evrov varčevalnih
               ukrepov. Glede gibanja brezposelnosti je prav, čeprav je stopnja brezposelnosti
               visoka, da se poudari, da na trgu dela res ni vse črno, čeprav se tako govori. Po
               statističnih podatkih je bilo v februarju 2011 115 tisoč 608 brezposelnih.
               Statistični podatek za avgust 2011 govori o tem, da je 106 tisoč 996 ljudi
               brezposelnih. Torej, več kot 8 tisoč ljudi manj je bilo brezposelnih v avgustu kot v
               februarju letošnjega leta. V rebalansu proračuna je kljub zmanjšanju brezposelnih še
               vedno treba zagotoviti dodatnih 118 milijonov evrov. Naj povem, da je 30 milijonov
               evrov namenjenih za samozaposlovanje, za spodbujanje zaposlovanja, torej za aktivno
               politiko zaposlovanja. Dodatno se povečujejo sredstva za socialno vključevanje in
               tudi za socialno podjetništvo.</p>
               <p>Na podlagi gospodarskih napovedi, kot sem že prej omenila, bo gospodarska rast ob
               upoštevanju vseh prej naštetih varčevalnih ukrepov rebalansa proračuna v letu 2011
               1,8-odstotna. Ni lahko prebroditi kriznih časov, pa vendar menim, da smo ne glede na
               vse na pravi poti. Tudi o črpanju evropskih sredstev v letu 2011 je bilo v zadnjih
               dneh kar nekaj razprave, tako na seji odbora za finance kot tudi na seji odbora za
               lokalno samoupravo. Dejstvo je, kot je bilo po podatkih Ministrstva za finance
               predstavljeno s strani Direktorata za proračun v tabeli za obdobje od leta 2005 do
               leta 2011, da ni res, da v letošnjem letu nismo bili uspešni, in tudi ni res, da v
               zadnjih treh letih nismo bili uspešni. V obdobju januar– julij 2011 smo počrpali
               440,7 milijona evrov evropskih sredstev. In dejstvo je, da odkar imamo možnost
               črpanja sredstev Evropske unije, torej nepovratnih evropskih sredstev, kot velikokrat
               rečemo, nikoli nismo bili tako uspešni kot v letu 2011. Res je, da k tej uspešnosti
               zagotovo v veliki pripomorejo tudi lokalne skupnosti, občine, z velikimi evropskimi
               projekti in tudi z ostalimi državnimi projekti, ki so v veliki meri financirani z
               evropskimi sredstvi.</p>
               <p>Nikakor pa ne moremo reči, da ne bi mogli biti še boljši. Dejstvo je tudi, da z
               rebalansom ne bodo zaustavljene nobene investicije občin, torej lokalnih skupnosti,
               pri katerih so že zagotovljena evropska sredstva, že podpisane pogodbe, in nikakor ne
               bo zaustavljeno črpanje državnih sredstev po Zakonu o financiranju občin. Tako tudi v
               tej smeri nikakor ne bomo prikrajšali lokalnih skupnosti, nikakor ne bomo zaustavili
               prepotrebnih investicij. Dostikrat sem že tudi sama povedala, da je nujno treba
               omogočiti črpanje evropskih sredstev in omogočiti investicije na področju lokalnih
               skupnosti. Na ta način imajo gospodarstvo, gradbena podjetja in industrija delo, na
               ta način imajo ljudje zaposlitev, in na ta način, čeprav počasi in po kapljicah,
               kapljajo sredstva tudi v državni proračun, torej tudi z davki. Je pa še eno dejstvo.
               Večkrat je govora tudi o predčasnih volitvah. O tem bo verjetno danes in tudi še
               jutri več razprave. Tudi o tem, kaj se bo zgodilo, če pride do nove vlade. Prepričana
               sem, da nobena vlada v danem trenutku nima čarobne paličice ali pa palice, da bi kar
               zamahnila in bi naenkrat prišli spet v obdobje leta 2005, v obdobje debelih krav. Če
               bi kdo kar tako na pamet to izrekel, se bojim, da bi nam kdo iz Evrope požugal in
               rekel: "Nikar ne govorite o obdobju debelih, ampak norih krav." Ker to ne bi bila
               resnica.</p>
               <p>Dejstvo je, da tudi določeni predlogi in mnenja, ki temeljijo na znižanju davkov,
               povečevanju odhodkov in tako dalje, s strani nekaterih kolegov, tudi iz opozicije,
               niso ravno na trdnih temeljih. In zelo bi bila vesela, če bi danes ali jutri imeli
               priložnost slišati kakšne bolj konkretne alternativne predloge. Predvsem v toliko, da
               ne bi šlo za očitke, ampak da bi mogoče slišali tudi to: "Glejte, v letih 2005, 2006
               in 2007 smo tukaj in tukaj prihranili, tukaj in tukaj imamo še neke rezerve, pa
               mogoče niste zaznali, da so, zato bomo zdaj v tem obdobju na hitro prišli z velikimi
               koraki ponovno do gospodarske rasti." Želela bi si slišati te ukrepe. Prepričana sem,
               da ni ravno lahko, in prepričana sem, da tudi če pride do predčasnih volitev, torej
               tudi do morebitne nezaupnice, to ne bo pripeljalo kar takoj in na hitro, v obdobju
               nekaj mesecev in enega leta, do nekih obljub, do nečesa, kar bo težko izpolniti.
               Dejstvo je tudi, da so verjetno nekateri visoki politiki s strani Evropske unije ob
               obisku pri nas tudi našim kolegom iz opozicije morebiti nekoliko nakazali ali
               požugali glede odločitev in tudi glede določene kontra propagande proti nekaterim
               referendumom, proti tudi pokojninski reformi. Verjetno so nekateri od visokih
               politikov iz Evrope požugali kolegom iz opozicije. Imam občutek, da so tudi določena
               poročanja medijev, tako slovenskih kot tudi tujih, nakazovala v tej smeri. <stage>/
               oglašanje iz dvorane/</stage></p>
               <p>Oprostite, kolega mag. Vizjak, nisem nič rekla proti vam, tako da se opravičujem,
               nikar kričati. Zagotovo je bilo čutiti nakazovanje tudi v tej smeri, in oprostite,
               kolegi iz opozicije, če so vas moji zadnji stavki vznemirili. Nisem na nikogar od vas
               osebno pokazala. Sem pa samo iz razprav ... <stage>/ oglašanje iz dvorane/</stage></p>
            </sp>
            <sp xml:id="SDZ5-Izredna-46-2011-09-15.sp29">

               <speaker>PODPREDSEDNIK MIRAN POTRČ:</speaker>

               <p>Dovolite gospe Brunskole, da konča razpravo, lepo prosim. Boste dobili besedo.</p>
            </sp>
            <sp xml:id="SDZ5-Izredna-46-2011-09-15.sp30">

               <speaker>RENATA BRUNSKOLE:</speaker>

               <p>... in iz objav nekaterih evropskih medijev dobila občutek, da je bilo nekako
               nakazano v smeri, da bi pokojninsko reformo morali v Sloveniji, morebiti pa tudi
               drugje v Evropi, sprejeti že pred časom mandata tega državnega zbora, tudi te vlade.
               Mogoče takrat ni bil pravi čas, mogoče je bila takšna politična odločitev, mogoče
               takrat tudi ni bilo političnega konsenza. Zatorej, spoštovani in dragi kolegi in
               kolegice, nikar se vznemirjati. Prepričana sem, da bo tudi pri sprejetju rebalansa
               proračuna prevladala modra odločitev, pametna, dobra odločitev, in bomo rebalans
               sprejeli v dobrobit državljank in državljanov Republike Slovenije, da bomo delovali v
               dobrobit ljudi, ki so danes resnično vznemirjeni. Ni prav, da ne bi sprejeli
               rebalansa, saj moramo zagotavljati kontinuiteto delovanja javnih financ, javnih
               zavodov in države same. Dvajset let samostojnosti je na nek način pokazalo, da znamo
               biti samostojni in dobro delovati.</p>
               <p>Kakršnakoli politična trenja danes niso prava odločitev, niso modra odločitev in,
               spoštovani, tega si ne smemo dovoliti. Zagotovo bo prišel čas volitev, ki bo
               omogočal, da se bodo državljanke in državljani Republike Slovenije ponovno odločili,
               kaj je bilo prav v obdobju te vlade, kaj morebiti ni bilo najbolj modro, tudi v
               obdobju prejšnje vlade ali v obdobju prejšnjih vlad, da se ni zagotovilo. Spomnim se,
               da je babica rekla: "Vedno je dobro imeti tudi nekaj špeha, nekaj zaloge za težke
               čase." Bojim se, da je bilo takrat premalo zalog ali pa jih niti ni bilo. Zato se ne
               vznemirjajmo. Smo na skupni poti in dajmo jo peljati do volitev, ne nujno predčasnih,
               skupaj in modro. Predvsem nikar ne izvajajmo trenj v okviru države, saj nam je tudi
               pred Evropsko unijo nekako nerodno. Vsaj meni osebno je zagotovo, ko v kakšnem
               komentarju preberemo mnenje, ki kaže na to, da bi pokojninsko reformo morali že
               zdavnaj sprejeti, pa tudi še kaj drugega.</p>
               <p>Zato bom rebalans podprla. Prepričana sem, da je v obdobju težkih časov še kako
               pomembno, da Vlada misli tudi na najšibkejše ljudi, da pomaga tistim, ki so v danem
               trenutku pomoči najbolj potrebni. Prepričana sem, da ima vlada Socialnih demokratov,
               Liberalne demokracije in ostalih posluh za ljudi, ki so potrebni pomoči, in da želimo
               predvsem tudi s tem rebalansom ohraniti socialno državo. Hvala.</p>
            </sp>
            <sp xml:id="SDZ5-Izredna-46-2011-09-15.sp31">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Žerjav, ste vi želeli replicirati? Izvolite, imate besedo.</p>
            </sp>
            <sp xml:id="SDZ5-Izredna-46-2011-09-15.sp32">

               <speaker>MAG. RADOVAN ŽERJAV:</speaker>

               <p>Bom vendarle izkoristil. Bodimo natančni pri svojih nastopih. Ko govorite o
               opoziciji – mi smo se borili za to pokojninsko reformo in ne zdaj tu na splošno po
               opoziciji pljuvati kar tako počez in po dolgem. Borili smo se za pokojninsko reformo,
               in to ni bilo enostavno iz opozicije. Ni bilo enostavno. Bilo je tudi tvegano. Vedeli
               pa smo, da je to treba tudi narediti in bomo morali to narediti. Prosim, da ste
               korektni in govorite resnico. V opoziciji so v tem trenutku tri stranke, ki se
               obnašajo različno, vsaka po svojem programu in vsaka s svojo logiko.</p>
            </sp>
            <sp xml:id="SDZ5-Izredna-46-2011-09-15.sp33">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Bogdan Barovič. <stage>/ oglašanje iz dvorane/</stage> Ni replike na repliko.</p>
               <p>Bogdan Barovič, izvolite.</p>
            </sp>
            <sp xml:id="SDZ5-Izredna-46-2011-09-15.sp34">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Kolegice in kolegi!</p>
               <p>Že res, da lahko rečemo rebalans temu, o čemer danes govorimo. Vsekakor pa se ne
               morem strinjati, niti moji kolegi v Slovenski nacionalni stranki, da je razlog tega
               rebalansa v poskusu zmanjšati javni primanjkljaj oziroma pomagati Slovenkam in
               Slovencem. Čisto enostavna matematika in osnovno znanje ekonomije vam pove, da bi to
               bilo res, če bi pri enakih prihodkih imeli manjše odhodke, ali obratno, če bi pri
               enakih odhodkih imeli oziroma ustvarili večje prihodke. Takrat pa nastajajo razlike
               in pomoči, tule pač ne. In mislim, da ni treba zavajati s takšnimi besedami. Večino
               tistega, kar bom povedal, bom povedal z vprašanji. Zakaj je na prihodkovni strani
               največji izpad iz evropskih sredstev? Kar 60 % izpada na prihodkovni strani je iz
               evropskih sredstev. Odgovora na to ne najdem. Zakaj je na odhodkovni strani najbolj
               prizadeta investicijska vsebina, kar je absolutno in popolnoma nelogično in skregano
               s trditvijo avtorjev tega rebalansa, da želijo z njim pomagati Slovenkam in Slovencem
               in skrbeti za manjši javnofinančni primanjkljaj? Čista nelogika, da največ izgubijo
               ravno investicije.</p>
               <p>Zakaj je največ denarja odvzetega Ministrstvu za promet, Ministrstvu za gospodarstvo,
               ministrstvu za kmetijstvo, službi Vlade Republike Slovenije? Ali veste, katera
               ministrstva so to? To so edina ministrstva, ki multiplicirajo število zaposlenih in
               multiplicirajo ustvarjen proizvod, kajti na teh področjih se zaposluje, predvsem
               gradbeništvo, ki ima v letošnjem letu polovičen izpad delovne sile in je že ob 20
               tisoč delavcev. Zakaj jemljemo vojski, ki smo jo z veliko željo in ljubeznijo
               ustvarili in želeli svojo nacionalno varnost? Jemljemo zdravstvu. Vsak evro, odvzet
               zdravstvu, pomeni zaostanek v razvoju zdravstva. Pol leta zaostanka v razvoju
               zdravstva pa pomeni že dve leti zaostanka razvoja. Zakaj ne povemo tudi tega, da gre
               ves denar in da bo šel ves denar za servisiranje javnega dolga, in kar je najslabše,
               za vplačila v proračun Evropske unije in za pomoč Evropski uniji? Če imamo, kolegice
               in kolegi, 60 % manj prihodkov iz evropskih sredstev, potem imejmo še 60 % manj
               priliva v Evropsko unijo, pa bo pošteno in fer.</p>
               <p>Če bomo imeli danes 20 ur razprave – bog si ga vedi, koliko ur smo imeli po delovnih
               telesih – za 365 milijonov, kolikor se zmanjšujeta prihodkovna in odhodkovna stran,
               zakaj nimamo nobene razprave in zakaj mirno prenesemo, da gre 380 milijonov
               neposrednega slovenskega denarja Grčiji? Zakaj ne povemo danes, ko se borimo za ta
               denar, za teh 364 milijonov, da je hotela Vlada po nujnem postopku vriniti zakon o
               spremembi Zakona o poroštvu Republike Slovenije za zagotavljanje finančne stabilnosti
               v evroobmočju, s katerim bi se z 2 milijard 70 milijonov slovensko poroštvo, torej
               slovenska zaveza, povečalo na 3 milijarde 700 milijonov? O takšnih stvareh najbrž ni
               vredno govoriti, kajne?! Tega, da to škoduje tej državi, in to zelo škoduje, pa nihče
               ne upa ali pa noče povedati! Nova Ljubljanska banka je danes že ugotovila, da ima
               luknjo za skoraj pol milijarde, ne za 250 milijonov. Tako da če bo še kdo govoril o
               dokapitalizaciji, naj ne govori o 250 milijonih. Zakaj torej takšen prepir, zakaj
               torej takšna natolcevanja? Enostavno, manj priliva iz Evrope, pa manj priliva iz
               Slovenije v Evropo. Preprosta računica: če doma nimamo, tudi drugam ne moremo dati.
               In za konec, siromašenje slovenskega naroda ne bo pomagalo Evropi. Siromašenje
               slovenskega naroda bo močno osiromašilo tudi Evropo.</p>
               <p>Z omenjenimi preprostimi razlogi najavljam, da bom absolutno proti temu rebalansu.
           </p>
            </sp>
            <sp xml:id="SDZ5-Izredna-46-2011-09-15.sp35">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Andrej Vizjak.</p>
            </sp>
            <sp xml:id="SDZ5-Izredna-46-2011-09-15.sp36">

               <speaker>MAG. ANDREJ VIZJAK:</speaker>

               <p>Spoštovani, lepo pozdravljeni!</p>
               <p>Žal je s strani Vlade prisotnih bistveno manj predstavnikov kot na začetku. Ni
               premierja, ni finančnega ministra. Ni niti poslanke gospe Brunskole, kateri namenjam
               nekaj uvodnih besed, kajti treba je demantirati nekatere zavajajoče navedbe takoj,
               sicer te zbledijo ali celo postanejo resnica. Prvič, opozorila je, da so bili s
               strani uglednih tujih državnikov ob njihovih zadnjih obiskih voditelji opozicijskih
               strank okarani zaradi njihovega nastopa oziroma odnosa do pokojninske reforme. Res bi
               rad videl kakršnakoli dokazila ali sploh evidentiranje tega. To je plod domišljije
               poslanke in je nedopustno, da je izrečeno v parlamentu. Še posebej pa kaže na njeno
               nepoznavanje relacij v odnosih med državniki in opozicijo. To je prva stvar, in bi jo
               res prosil, naj postreže s kakršnimkoli dokazom o tem. Drugič, zavajala je in
               navajala napačne stvari, češ da sedanja vlada ni dodatno davčno obremenila
               državljanov. Je. Uvedla je preprost davek, ki se sicer imenuje drugače. To je
               nadomestilo za pozidavo, s katerim se zdaj obremeni vsak državljan, ki v tej državi
               želi prvič pozidati zazidljivo zemljišče. In višina tega davka je lahko tudi do 25
               evrov za kvadratni meter.</p>
               <p>S tem se je dodobra zarezalo v razvoj tako ljudi kot gospodarstva. To je konkreten
               nov davek, ki ste si ga vi v tej vladi izmislili, in ne govoriti, da jih niste
               uvajali. Lahko se sicer imenuje, kot pravim, nadomestilo za pozidavo, lahko je tudi
               namenski denar za nekaj drugega, vendar to obremeni žep vsakega vlagatelja v tej
               državi. In potem se čudite, če padamo na lestvicah konkurenčnosti, ker smo vse dražji
               za kakršenkoli razvojni projekt. In tretje zavajanje gospe Brunskole, češ da je padec
               pokojninske reforme povzročil ta rebalans in 101 milijon dodatnih sredstev za
               transfer v pokojninsko blagajno. Ne. Obstoj in zgodba pokojninske reforme sta to
               povzročila. Prav panično upokojevanje marsikoga, ki je gledal, kaj se mu obeta v
               novih razmerah, je povzročilo to, ne pa padec reforme. Sami v tem parlamentu ste
               govorili, da sprejetje pokojninske reforme nima omembe vrednih javnofinančnih
               posledic za leto 2011. Sami ste to poudarjali in to pričajo vaše listine. In ne
               govoriti, da to zdaj nima 101 milijon negativnih posledic – ima. Ta nedomišljena
               sporočila kampanje, ki ste se jo šli ob pokojninski reformi in povzročili odhod
               marsikoga, ki bi lahko danes še delal, v pokoj, ker je pač izpolnil določene pogoje
               za to. Tako da, spoštovani, ko govorite o teh stvareh, je treba biti korekten in ne
               zavajati javnosti.</p>
               <p>Zdaj pa k bistvu – k temu rebalansu. Rebalans proračuna za leto 2011 je, kot večina
               proračunov in tudi popravljenih proračunov te vlade, nadaljevanje napačne poti
               politike javnih financ. To bom tudi demonstriral s številkami. Pravzaprav je rezultat
               tudi neobstoja ali nedomišljene gospodarske politike. Gospodarska kriza je
               zaznamovala praktično cel mandat te vlade in smo se z njo soočili sredi leta 2008, ko
               je prejšnja vlada tudi že sprejela določene ukrepe in jih poslala v parlament. Te
               ukrepe je sedanja vlada le delno povzela, in so odsevali nek prvi spopad s krizo in
               pravzaprav korak nasproti gospodarstvu. Gospodarstvo potrebuje v času krize še
               posebej odgovorno gospodarsko politiko, pravzaprav protikrizno naravnano gospodarsko
               politiko, da se omogoči gospodarskim subjektom poslovanje, da se odpravljajo največje
               težave, ki jih ima gospodarstvo, in da se tistim, ki ustvarjajo denar v tej državi za
               porabo javnega sektorja, priskoči na pomoč. Ne le opozicija, vsa gospodarska
               združenja in ne nazadnje tudi mednarodne lestvice kažejo, da je bila Vlada na
               področju spopada s krizo na gospodarskem področju prepočasna in neuspešna, in
               posledice so tukaj.</p>
               <p>Posledice so, da smo začeli razvojno zaostajati za vsemi primerljivimi državami, ki
               so se tudi soočile s krizo in so tudi odprte ekonomije. Še posebej lahko govorimo o
               baltiških državah, Slovaški, Češki in podobno. Tukaj je bila Vlada povsem ujeta v
               neke smešne rešitve, ki so na koncu povzročile več birokracije in več težav v
               gospodarstvu kot pa rešitev. Poglejte samo problem reševanja kreditnega krča, ki je
               še danes prisoten, dve leti po nastopu krize­. Še danes mala in srednje velika
               podjetja ne morejo do finančnih virov, do kreditov za razvojne projekte, za tekoče
               poslovanje, za karkoli. Govorim o podjetjih, ki so zdrava. Denar se enostavno vrti
               okoli zgrešenih investicij bank tako v tajkunske zgodbe, čeprav to v manjši meri, kot
               tudi v gradbeni sektor, ki je zaradi izjemno slabega vodenja pristal tam, kjer je.
               Namesto da bi delu gospodarstva, ki je zdrav, naredili nek prostor za nadaljnji
               razvoj, smo z raznimi jamstvenimi shemami in podobnim povzročili to, da je obstajal
               vtis, da smo nekaj rešili, dejansko pa se podjetja ukvarjajo in ubadajo z istimi
               problemi. Stečaji so tukaj in vrsta brezposelnih se daljša. Mimogrede, bilo je
               navrženo tudi to, da se ta vlada uspešno spopada z brezposelnostjo, da ta v zadnjem
               letu ne narašča več toliko in da je to skoraj nekaj pozitivnega.</p>
               <p>Zakaj potem, gospodje, v tem rebalansu za približno 120 milijonov višate pasivne
               transferje brezposelnim? Z dobrih 200 milijonov na okoli 320 milijonov. Čemu je torej
               treba za več kot tretjino povečati ta sredstva, če ni pritisk teh brezposelnih na
               javne finance in proračun izjemen? Slabi gospodarski rezultati se torej kažejo.
               Neučinkovitost Vlade pri ukrepanju na gospodarskem področju se kaže tudi skozi
               naslednje jasne kazalce, ki jih meri statistika. Imamo skromno rast bruto domačega
               proizvoda v glavnem na izvoznem delu, najslabše rezultate pa dosegamo doma, ko
               govorimo o domačem povpraševanju, in ne nazadnje na določenih sektorjih gospodarstva,
               kot je gradbeništvo. Če bi torej odmislili izvoz, bi bila Slovenija globoko v
               recesiji, globoko. Na domačem polju, na polju nalog, ki jih lahko doma naredimo za
               gospodarske subjekte, smo povsem zatajili. Še enkrat poudarjam, da je slabo, da ste
               preslišali, spoštovani v koaliciji in tudi v Vladi, v glavnem vse predloge opozicije,
               ki so šli v smer spodbujanja gospodarske aktivnosti in ustvarjanja novih delovnih
               mest. O tem nekoliko kasneje.</p>
               <p>Kateri so bili predlogi? Jih bom še enkrat povzel, ker je gospa Brunskole očitno
               pozabila, v tem parlamentu smo pa o njih govorili vsaj trikrat, če ne štirikrat, na
               izrednih sejah, ko smo jih obravnavali. Zakaj pravim, da je ta rebalans nadaljevanje
               pogubne politike na področju konsolidacije ali javnih financ nasploh? Zato, ker se
               nadaljujejo strukturna neskladja proračuna, če gledamo med prihodki in odhodki, saj
               imamo primanjkljaja kar milijardo 700 milijonov. Če zelo grobo povem številke, imamo
               pri 10 milijardah odhodkov dobrih 8 milijard prihodkov, kar pomeni, da imamo
               primanjkljaja več kot 20 % prihodkov. Se pravi, da je izguba državnega proračuna več
               kot 20 %, če govorimo o prihodkih državnega proračuna. To je alarm, spoštovani, ki se
               ga pa žal ne zavedate. Očitno ne, ker nadaljujete približno tako pot že kar nekaj
               časa. In kako se spopadate s tem? S tem se spopadate tako, da sedaj v rebalansu,
               namesto da bi posegli v tekoče odhodke države bolj drastično, režete investicije. In
               poglejte, kakšne številke imamo danes v tem rebalansu.</p>
               <p>Država bo imela primanjkljaja in posledično se bo zadolžila za znesek v višini
               milijarde 700 milijonov. Če pa seštejete vse investicijske odhodke in transferje ter
               plačana sredstva v Evropsko unijo, torej vse investicije, vse, kar plačamo v Evropsko
               unijo – tega je za slabo milijardo in pol –, je več kot jasno, da imamo primanjkljaja
               več, kot je vseh teh investicij in sredstev v Evropsko unijo. Zadolžujemo se torej že
               za tekoče odhodke države. Ali veste, kaj to pomeni? To pomeni, da se je družina
               začela zadolževati, če primerjam državo z družino, za hrano, elektriko, za to, kar
               tekoče porabi vsako leto. Kam to pelje, spoštovani? To pelje v bankrot! Ne more
               drugam, žal, kajti mi se zadolžujemo za to, kar porabimo vsako leto, brez da karkoli
               investiramo ali karkoli komurkoli plačamo izven države, ko govorimo o EU. Prvi aksiom
               ekonomije je, da se ne sme zgoditi, da so tekoča poraba države, tekoči odhodki in
               tekoči transferji skupaj večji kot vsi prihodki države. Zame, spoštovani, je to
               alarm. To se je zgodilo prvič v tej državi, in je več kot očitno, da je rezultat
               nakopičenih problemov, nesoočenja s problemi v tem obdobju. Komisija za nadzor javnih
               financ je obravnavala ta problem. Danes tudi z besedo ni bilo omenjeno, kaj šele da
               bi sam kot predsednik dobil kakšno besedo ob predstavitvi rebalansa. Pa bi se
               spodobilo, ker je to parlamentarna komisija za nadzor javnih financ, danes pa
               govorimo o rebalansu proračuna za leto 2011.</p>
               <p>Komisija ni podprla tega rebalansa, ker je ugotovila, da ohranja ta strukturna
               neskladja, in je predlagala Vladi, da pripravi konkreten kratkoročni in srednjeročni
               program odprave teh strukturnih neskladij, odprave primanjkljaja na način, da
               obvladuje tekoče odhodke in jih zniža ter povečuje investicije. Zakaj investicije?
               Spoštovani, ne samo zaradi tega, da bomo v tej državi, na primer, zgradili boljšo
               prometno infrastrukturo, energetsko infrastrukturo, informacijsko infrastrukturo,
               okoljsko infrastrukturo, temveč tudi zato, ker je to pomemben ukrep za oživitev
               gospodarstva, še posebej gradbeništva in celega niza gospodarskih sektorjev, ki so
               povezani z gradbeništvom. Vlada je presedela nekaj ur na raznih sejah in govorila o
               ukrepih, kako spodbuditi gospodarsko aktivnost, kako bi s takim in drugačnim
               birokratskim opravilom to naredili. Spodbudite investicije! To je najbolj učinkovit
               ukrep za aktiviranje gradbenega sektorja in cele kopice drugih sektorjev, povezanih s
               tem, in ne nazadnje ustvarjanje novih delovnih mest.</p>
               <p>In še nekaj. Tak mačehovski odnos do gradbeništva bo v tej državi povzročil, da
               kmalu ne bomo imeli več nobene močne gradbene firme, ki bo sposobna narediti izjemne
               projekte, ki jih v Sloveniji nekaj imamo. In kaj bomo potem?! V tej državi imamo še
               nekaj evropskih sredstev za počrpati, imamo nekaj načrtov za pomembno infrastrukturo.
               Kdo jo bo gradil?! Kdo bo pobiral ta denar?! Ali ne bi bilo prav, da to storijo
               slovenska gradbena podjetja? Žal gredo stvari v smeri, ki omogoča, da bo praktično
               ves večji gradbeni sektor žal propadel. In če ne boste, spoštovani, na investicijah
               naredili nekega preloma, ne boste izkoristili evropskih sredstev in boste zabili
               preostanek gradbeništva v zemljo. Ali ni dovolj, da so nekateri že propadli in da se
               bo to še nadaljevalo? Drugo področje. Sam rebalans je po moji oceni bolj ali manj
               optična predstava za tujo javnost. Če se ne motim, je Vlada na svoji seji julija že
               sprejela sklepe, s katerimi je povsem ustavila izvrševanje proračuna. O prevzemanju
               novih obveznosti govorim. To se pravi, da od takrat dalje, kolikor vem, ni nobenega
               izbranega izvajalca na nobenem razpisu več, nobene nove pogodbe, ničesar. Že od
               sredine tega leta naprej.</p>
               <p>Plačuje se tisto za nazaj, plačuje se tisto po pogodbah, kar je že, pa še to ne
               povsod. Imamo podatke, da morajo občine izplačevati izvajalcem pogodbene obveznosti,
               ko pa želijo od države refundacijo, je ne dobijo. In kje je tu tistih 30 dni in
               podobno? Skratka, na tem investicijskem delu ste tako ali tako že vse ustavili. In
               želite skozi žegen parlamenta pridobiti zgolj neko sporočilo, ki ga boste posredovali
               tuji javnosti, češ v Sloveniji je politična volja, da se obvladuje javne finance na
               tak način, kot ste si zamislili. S tem boste redko koga prepričali. Mislim, da ne
               prav veliko ljudi. Zamrznjeno prevzemanje obveznosti je torej že doseglo svoj namen,
               je že ustavilo investicije. In s tem rebalansom želite njihovo ustavljanje samo še
               požegnati tudi v parlamentu. Ne le, da znižujete investicije kar za 400 milijonov –
               če gledamo investicijske odhodke in investicijske transferje, je tega manj kar za 400
               milijonov. Mimogrede, ko sem naredil primerjavo z letom 2009, ki jo zelo radi delate,
               z realizacijo, je tega sedaj po predlaganem rebalansu kar za 200 milijonov manj, kot
               je bila realizacija leta 2009. Če govorim o teh dveh skupnih postavkah –
               investicijski odhodki in investicijski transferji.</p>
               <p>Torej, ne samo, da tu zmanjšujete, zmanjšujete tudi sredstva, recimo, Ministrstva za
               gospodarstvo, kar za 20 %, za 63 milijonov evrov. Zanimivo. Zmanjšujete sredstva za
               obnovljive vire energije, subvencije tistim, ki se skozi ukrepe želijo bolj
               učinkovito energetsko obnašati. Znižujete programe podeželja in še bi lahko našteval.
               Torej, vse tisto, kar je namenjeno bolj ali manj gospodarstvu in ljudem, ki se
               zavedajo izzivov, da je treba razlike med podeželjem in mesti zmanjšati, da je treba
               tudi tam kaj narediti, da je ne nazadnje treba s kakšno gospodarsko aktivnostjo na
               podeželju ustvarjati boljše pogoje za življenje in delovanje, da je treba
               učinkoviteje uporabljati energijo. Šli ste pravzaprav radikalno v reze na odhodkovni
               strani, kjerkoli je bilo to mogoče in kjerkoli ni bilo treba resno zarezati v
               pridobljene pravice. Vi tu danes govorite o socialni kohezivnosti. Socialna
               kohezivnost je tudi socialni dialog, ki je na psu v tej vladi kar nekaj časa.
               Ilustracija neobstoja socialnega dialoga pa je bila pokojninska reforma, ko se niste
               znali tudi malo ne pogovoriti s tistimi s strani sindikatov, s strani delojemalcev,
               ki so tukaj najbolj ostro protestirali.</p>
               <p>Spoštovani, socialna kohezivnost ni to, da vi za vsako ceno branite neke pridobljene
               pravice, pa četudi so neupravičene. Prav čudim se, da sem danes iz vrst koalicije
               slišal – ker koalicija postaja čedalje bolj kritična – tudi to, da je nedopustno, da
               tisti, ki niso potrebni raznih socialnih transferjev in transferjev za brezposelne,
               to še kar naprej prejemajo, da pa kdaj pa kdaj tudi kakšnega delavca za kakšno delo
               ni moč najeti, kar je vsepovsod res. In branjenje teh postavk, teh pravic ni socialna
               kohezivnost. Branjenje tega je branjenje krivic, ki se dogajajo in so se dogajale še
               naprej v času krize, ko bi bilo treba te rezerve najti. Ne mi spet omenjati
               prejšnjega mandata, ker boste to radi naredili. Takrat je bilo brezposelnih 60 tisoč
               ali pa še manj, danes jih je pa krepko čez 100 tisoč. To je velika razlika, kdaj kje
               kdo vedri, kljub temu da bi lahko svoje življenje in svoj položaj urejal z delom,
               vedri pa na socialnih transferjih. To ni socialna kohezivnost, to so krivice, ki
               ljudi bolijo, in jih tudi čedalje jasneje artikulirajo v diskusijah z nami, in z vami
               verjetno.</p>
               <p>Najboljša socialna politika je po besedah vašega premierja politika ustvarjanja
               novih delovnih mest, uspešna gospodarska politika. Namreč, če bo naše gospodarstvo
               dihalo, bo plačevalo davke in boste imeli zato tudi denar v proračunu za raznorazne
               stvari, šolstvo, zdravstvo in tako naprej. Ne boste potrebovali socialnih
               transferjev, ljudje bodo lažje kaj potrošili, ker bodo imeli prihodke in bodo
               plačevali davke. Četrta stvar, o kateri želim govoriti, je stvar, ki se nanaša na
               dokapitalizacijo in tistih 250 milijonov v bilanci B, o katerih državna sekretarka ni
               želela govoriti na komisiji. Ni nam želela povedati konkretno za katere projekte gre.
               Rekla je, da gre za gospodarske družbe in za povečanje kapitalskega deleža države v
               njih. Ker imamo pred seboj samo še dobre tri mesece, se postavlja veliko vprašanje,
               ali je to res. Mislim, da danes odgovorni na ministrstvu natančno vedo, za katere
               firme je to namenjeno. Bilo bi prav, da se o tem spregovori, kajti sicer se tudi
               cifre ne bi poznalo. Bojim se tudi, da je ta denar namenjen za ponovno
               dokapitalizacijo Nove Ljubljanske banke, kljub temu da v koaliciji, kaj šele na
               relaciji koalicija–opozicija, o tem ne obstaja nobenega soglasja. Gre pa za ogromna
               sredstva, povezana z davkoplačevalskim denarjem.</p>
               <p>Spoštovani! Državni proračun Republike Slovenije je približno tak kot ena
               zbirokratizirana firma, kjer se krepijo splošne službe, firma, v kateri se krepijo
               odhodki za plače za raznorazne bratrance in znance znotraj uprave in splošnega dela
               firme, čedalje bolj pa šepa proizvodni del oziroma tisti del, ki v firmi ustvarja.
               Tako da se ta firma zadolžuje. Zadolžuje se pravzaprav za več, kot investira v
               razvoj. Kam to vodi? Čisto preprost odgovor je: v stečaj. Firme gredo v stečaj. Kajti
               takih firm, ki se zadolžujejo in niso sposobne obvladovati odhodkov v tem splošnem
               delu, ne čaka nič dobrega. Slovenija bi se najbrž že znašla v zelo podobni situaciji
               kot Grčija, če te vlade ne bi leta 2008 pričakal javni dolg v višini približno 22,5 %
               BDP. Prostor zadolževanja je bil in je še vedno odprt. V teh treh letih oziroma do
               konca leta 2011 ste uspeli povečati ta javni dolg na 45 % BDP. To je, bi rekel, kar
               lep dosežek. Upam, da bo finančni minister za to tudi požel kakšno nagrado v
               mednarodni skupnosti, kajti za podvojitev javnega dolga v tako kratkem času pa moraš
               imeti tudi že malo talenta. Slišati je bilo tudi, da opozicija ni nič predlagala, ni
               bila konstruktivna, da ves čas nekaj nagaja, mi pa tonemo, ne najdemo nekega
               soglasja.</p>
               <p>Koalicija je takoj po nastopu krize predlagala sedanji vladi partnerstvo za razvoj.
               Imenovalo se je partnerstvo 2 + 10, partnerstvo za krizo in partnerstvo za reforme,
               ki so potrebne v tej državi. Predsedniku Vlade smo ponudili tekst sporazuma o
               sodelovanju. Na tekst ni bilo nikoli konkretno odgovorjeno. Partnerstvo je bilo
               zavrnjeno. Spoštovani vladajoči, z opozicijo pri reševanju nakopičenih kratkoročnih
               in dolgoročnih težav ter izzivov te države niste želeli sodelovati, čeprav ste
               vedeli, in vsi skupaj smo vedeli, da država drvi v krizo, da časi niso zavidljivi in
               da je treba stopiti skupaj. Partnerstvo je bilo zavrnjeno. V redu, niste želeli
               sodelovati. Verjetno so vas k temu vodili kakšni bolj ideološki razlogi. Čeprav smo
               mandat pred tem, v mandatu 2004–2008, dobro sodelovali s Socialnimi demokrati na vseh
               področjih in smo imeli formalizirano partnerstvo. Sam osebno sem kot takratni
               minister za gospodarstvo sodeloval s številnimi strokovnjaki, pa tudi s politiki iz
               vrst SD, in smo, upam da, skozi parlament, še prej pa vlado, oblikovali najboljše
               možne rešitve. Potem smo predlagali en paket ukrepov, pa drugi paket ukrepov, pa
               tretji paket ukrepov. En kup paketov ukrepov smo predlagali v parlament, na Vladi in
               celo pozvali, da se do njih tudi korektno in konkretno opredeli.</p>
               <p>Bolj ali manj so bili ukrepi zavrnjeni zelo, zelo pavšalno. Govorili so, da
               prinašajo mnoge dodatne finančne obveznosti, za katere ni denarja. Ali, spoštovani v
               Vladi, danes mislite enako? Ne, ne mislite enako. Zakaj ne? Vaš kandidat za
               gospodarskega ministra je na Odboru za gospodarstvo, ko je predstavljal svoj program,
               predstavil, da se zavzema za uvedbo davčnih olajšav za investicije. Ta predlog ste
               imeli vi na mizi že leta 2008 in ga je sprejela prejšnja vlada. Državna sekretarka
               zmajuje z glavo, vendar je to sedanji kandidat za ministra povedal na odboru. Razen
               če vsak govori čisto tako kot mu paše, na pamet, in s tem zavaja poslance, ker se to
               tako ali tako potem ne bo zgodilo. Verjetno ste koalicijski člani Odbora za
               gospodarstvo tudi potrdili gospoda Orešiča kot primernega na podlagi tega, kar je tam
               povedal. In ena izmed pomembnih stvari, ki jih je povedal, je to, da se zavzema za
               davčne olajšave za investicije, torej za zniževanje davka za tiste gospodarske
               subjekte, ki bodo reinvestirali dobiček, po domače ali drugače povedano. Mi tega
               nismo predlagali samo leta 2008 – in je Vlada ta predlog celo sprejela in ga poslala
               v parlament, nato pa ga koalicija, ki je potem prevzela oblast, ni potrdila –, ampak
               smo niz ukrepov predlagali že prej.</p>
               <p>In očitno ste parlamentarci zdaj drugačnega mnenja, da je to dober ukrep. Prepričan
               sem, spoštovani, da bi signal gospodarstvu, takrat ko je bil še sredi investicijskega
               cikla, da se reinvestiranje dobička splača oziroma da se potem davka ne plačuje,
               bistveno drugače vplival na investicijski cikel v tej državi, kot smo bili priča
               kasneje. Morebiti bi, statično gledano, za kakšno fiskalno leto to pomenilo izpad
               določenega priliva, gotovo pa bi že v naslednjih letih prineslo prilive iz naslova
               večje gospodarske aktivnosti. Tega pač niste želeli verjeti. Drugič, danes ste tukaj
               v glavnem ugotavljali, da nismo dosegli ciljev na gospodarskem področju, saj je eden
               izmed ključnih argumentov za ta rebalans tudi popravek prihodkov in potem tudi
               napenjanje odhodkov na te prihodke zaradi padca gospodarske rasti. Spoštovani,
               pripišite si odgovornost za to. Kdo je odgovoren za to?! Opozicija?! Ali niste s
               prevzemom oblasti in koalicije prevzeli tudi odgovornost za stanje v državi?!</p>
               <p>Danes slišimo s strani obeh koalicijskih strank jamranje in tarnanje, da je to, kar
               imamo, slabo, vendar da ni druge poti in da moramo to sprejeti. Ni res! Ni res!
               Zavozili ste to državo in naše gospodarstvo do te točke, kjer smo. In je druga pot,
               je tretja pot. Odstopite čim prej! Prepustite krmilo te države ljudem, da izvolijo
               drugo vlado, boljšo vlado, s polnimi pooblastili, ki bo lahko potegnila tudi kakšno
               potezo in ne bo obremenjena z vsemi aferami in s tako nizko podporo, kot jo imate vi.
               Ker karkoli boste naredili danes ali jutri, se lahko znajde ali na referendumu ali
               kjerkoli. Ali niste tega še spoznali?! Podaljšujete to stopicljanje na mestu oziroma
               bolje rečeno hojo nazaj samo zaradi neke trme in prepričanja, da ste najboljši, kar
               je samo še v vaših glavah in nikjer drugje. Slovenska demokratska stranka je zaradi
               tega pred meseci predlagala program ukrepov na gospodarskem in finančnem področju, ki
               ga je poslala v javno razpravo. Ne želimo skupaj z vami le ugotavljati, kaj je vse
               narobe v tej državi, ampak želimo ponuditi rešitve. Ljudje danes pričakujejo rešitve,
               ne pričakujejo samo tega, da se tu ukvarjate in ukvarjamo sami s seboj. Največja tema
               te jeseni je bila, kdo bodo ministri, ne pa kaj bodo ti ministri naredili in kaj bo
               Vlada naredila za državljane!</p>
               <p>V Slovenski demokratski stranki predlagamo tudi ustavne spremembe. Predlagamo, da
               omejimo porabo širšega sektorja države, da torej vežemo porabo na ustvarjeno, da ne
               porabljamo kar vsepovprek, kot se zdaj dogaja. Predlagamo, da se da tehnološkemu
               razvoju, podjetništvu med mladimi in prenosu inovacij v prakso večji ustavni
               poudarek. Predlagamo tudi niz ukrepov na gospodarskem področju za pospešitev
               gospodarske aktivnosti. Predlagamo prvi sklop ukrepov, ki se nanaša na davčno,
               administrativno in normativno razbremenitev gospodarstva, spodbujanje investicij,
               spodbujanje ustanavljanja novih podjetij, davčne počitnice, znižanje davka od
               dohodkov pravnih oseb, kakor tudi uvedbo davčnih olajšav. Predlagamo nadaljevanje
               programa odprave administrativnih ovir, zmanjševanja raznoraznih dovoljenj in
               zapletov pri raznoraznih procesih, ki jih izvaja gospodarstvo. Danes je skoraj
               nemogoče dobiti gradbeno dovoljenje. Vsak, ki ima 5 minut časa, vsak birokrat, se
               spotakne ob vsakega investitorja. Vi pa ste, kot sem že omenil, uvedli še davek na
               prvo pozidavo zemljišč, od katerih so nekatera že desetletja opredeljena kot
               pozidljiva s prostorskimi akti.</p>
               <p>S tem ste dodatno obremenili vse parcele v gospodarskih conah, ki še niso pozidane
               in so nastale, seveda, na kmetijskih zemljiščih, kje pa drugje. Predlagamo tudi
               zmanjševanje števila potrebnih dovoljenj za opravljanje dejavnosti. To je bilo začeto
               v prejšnjem mandatu. Daleč smo prišli in tu je še treba iti naprej. V drugem sklopu
               ukrepov predlagamo sanacijo finančnega sistema, da bodo banke financirale in
               servisirale gospodarstvo in ljudi, ne pa obratno. Danes mi, davkoplačevalci, saniramo
               banke, namesto da bi one servisirale nas in gospodarstvo. To je niz ukrepov. Eden
               izmed teh je konkretno tudi projekt slabe banke, kjer bi sčistili bilance dveh
               največjih slovenskih bank, ki sta še v pretežni državni lasti, ju pravzaprav
               razbremenili tega in s tem omogočili bolj učinkovito delo na tistem segmentu, za
               katerega sta namenjeni. Tretji pomemben sklop ukrepov je, da je treba spodbuditi
               investicije v infrastrukturo. Prej sem že omenil prometno, tako železniško kot tudi
               cestno. Treba je spodbuditi investicije v energetsko infrastrukturo, informacijsko
               infrastrukturo in okoljsko infrastrukturo.</p>
               <p>Spet boste rekli: "Ja, kako investicije, če pa ni proračunskega denarja zanje?"
               Marsikatera od teh investicij ne terja proračunskega denarja in je predmet bodisi
               gospodarskih družb bodisi evropskih sredstev ali zasebnega kapitala. Poznam nekaj
               investicij v tej državi, ki stojijo že leta in leta, pa ne stečejo samo zaradi tega,
               ker Vlada na tem ali onem resorju ni dala žegna ali postavlja ovire temu, da bi se
               taka investicija izvedla. Jih bom nekaj omenil. Izgradnja verige hidroelektrarn na
               Spodnji Savi – akumulacijski bazen pri hidroelektrarni Krško zamuja leto dni zaradi
               tega, ker se minister za okolje in prostor ni mogel odločiti, kako s to investicijo
               naprej. Zamuja pridobivanje dokumentacije oziroma državnega prostorskega načrta za
               hidroelektrarni Brežice in Mokrice, čeprav vsi vemo, da se energetski del financira
               iz energetskih družb in infrastrukturni del iz namenskih skladov. Drugo, kar je
               pomembno, je odlagališče nizko in srednje radioaktivnih odpadkov. Pred tremi leti je
               bil sprejet državni prostorski načrt. Narejen je bil torej najtežji korak – korak, da
               se najde lokacija za tak nepopularen objekt, kot je odlagališče jedrskih odpadkov. Do
               danes se še ni zgodilo nič omembe vrednega, da bi ta investicija stekla, čeprav je
               bil denar zagotovljen, in ugotavljamo, da se z denarjem iz sklada za razgradnjo,
               nekaj, kar ni del proračuna, financirajo raznorazni tajkuni.</p>
               <p>Ugotovili smo, da je vršilka dolžnosti direktorice kupila obveznice Dela Prodaje, da
               je kupila obveznice DZS. Namesto da bi ta denar nalagali v realne gospodarske
               projekte se ukvarjamo s tem, v katero naložbo, bolj ali manj neperspektivno, bo sklad
               ta denar dal. Kar nekaj projektov je na področju javno–zasebnega partnerstva, ki bi
               lahko stekli, pa ne stečejo – financirani iz zasebnih virov. Pa ne stečejo, ker se
               zavlačuje z odločitvami. Tu imam primer – minister zdaj odhaja – novega doma
               ostarelih v Brežicah, ki bi ga financiral zasebnik, stoodstotno, kot partner. Pa se
               ta investicija ne zgodi, čeprav so papirji na mizi že kar nekaj časa. Da ne govorim o
               evropskih sredstvih in tako naprej. Takih projektov, ki bi lahko stekli, je po
               Sloveniji nič koliko, pa ne stečejo, zaradi tega, ker se načrtno zavirajo te
               investicije. Sprašujem vas: s kakšnim namenom? Ali se res želi slabo tej državi?
               Skoraj ne morem verjeti, da je takšno stanje posledica nesposobnosti ali nekega
               pišmeuhovskega odnosa. Torej, investicije so tiste, spoštovani, ki bodo dokazale vašo
               zavzemanje za socialno kohezivnost. Od investicij bodo ljudje imeli delo, denar in
               neko boljše življenje, ne pa od socialnih transferjev, ki bodo vedno premajhni, ker
               so zelo neselektivni in velikokrat krivični.</p>
               <p>In četrto, kar predlagamo in je tudi niz ukrepov na to temo, je varčevanje države na
               tekočih odhodkih. Del tega varčevanja se lahko doseže že s povečevanjem investicij.
               Če bo več investicij, bo več zaposlenih in bo treba manj transferjev v raznorazne
               blagajne in tudi brezposelnim ter sociali. Sprašujem vas: ali je spopad s krizo bila
               ustanovitev 10 novih agencij, krepitev raznih uradov in ostalega? To je zame
               prepotratno obnašanje države, neracionalno obnašanje države, ki je privedlo do tukaj,
               kjer smo. In v treh letih, spoštovani, bi se lahko zavedli teh trendov, da smo v tej
               državi že dovolj zbirokratizirani, da je treba najprej narediti sistemske reze z
               zmanjševanjem resorjev in posledično z zmanjševanjem določenih funkcij, ki jih
               državna uprava še dela, in posledično s številom zaposlenih ter s tekočimi odhodki na
               tem področju. Vam bom povedal en primer. Res mi je žal, da je gospod Svetlik šel, ker
               se nanaša prav na njegov resor in bi mi lahko odgovoril, če se motim. Poglejte
               primer, ki ga dobro poznam, tudi zato, ker sem včasih delal v takih službah.</p>
               <p>Primer črtanja zbornice varnostnih inženirjev in prenašanje teh strokovnih nalog –
               gre za specifično področje varnosti in zdravja pri delu – na ministrstvo. Ministrstvo
               želi to delati, namesto da bi to delala zbornica varnostnih inženirjev. Zbornico ste
               črtali. Se pravi, ni je več, ni pravnih podlag v Zakonu o varnosti in zdravju pri
               delu. Naloge zbornice, strokovne naloge, strokovni izpiti, to, ono, drugo, tretje,
               kar so počeli, pa sedaj prevzema uprava. Namesto da bi državna uprava delegirala
               strokovne naloge na strokovne institucije, ki bi jih potem seveda tudi nadzirala in
               bi ji bili suport, jih črta in vleče naloge nase. To je en primerček, ki je zelo
               ilustrativen in govori o tem, kako greste v neko smer, ki je napačna. Namesto da bi
               delali vitko državno upravo, ki bi imela okoli sebe tudi strokovno podporo
               zainteresirane strokovne javnosti, jo vi sistemsko uničujete in prevzemate ta
               opravila na birokrate. In to samo zaradi tega, ker se določeni ljudje, ki tam vedrijo
               in oblačijo že desetletja, ne razumejo. Vem, spoštovana državna sekretarka, da je to
               zoprno poslušati, ampak tako pač zadevo vidim.</p>
               <p>Sam tega rebalansa ne bom podprl, ker ne želim podpirati te slabe poti. Ni niti
               videti, da bi vi v treh letih, odkar imate odgovornost, pripravili sistemske podlage,
               da bi znižali to maso odhodkov na tekočem delu. Kajti za to je treba spremeniti
               zakone, za to je treba iti v socialne dogovore s sindikati javnega sektorja, za to je
               marsikaj treba postoriti, da se bo to lahko apliciralo za prihodnje leto ali leto
               2013. Nič ni narejeno, vsaj vem ne za to, da bi sedanja vlada pripravila kakršenkoli
               predlog reorganizacije državne uprave in tudi javnega sektorja. Še huje je! Ko smo na
               Komisiji za nadzor javnih financ ob obravnavi revizijskega poročila Računskega
               sodišča Dostopnost predšolske vzgoje vprašali ministra za šolstvo ... Treba je
               poudariti, da predšolska vzgoja pomeni ogromno obremenitev občinskih proračunov. To
               je največja postavka vseh občinskih proračunov, če ni kakšne izredne investicije v
               tisti občini. Torej, ko smo ga vprašali, ali bo z normativi in standardi posegel v to
               področje, da ga naredi na nek način bolj učinkovitega ali da ga napne tudi glede na
               prihodke, ki jih ustvarja to gospodarstvo, je povedal, da mu niti na kraj pameti ne
               pride, zato ker so otroci naša prihodnost in je treba tukaj trošiti denar, seveda
               tudi mimo kakršnegakoli oziranja na gospodarsko situacijo.</p>
               <p>In ko smo ga vprašali, od kod mu bo denar, je rekel: za povečevanje davkov. To je
               izrazil minister slovenske vlade gospod Lukšič na seji Komisije za nadzor javnih
               financ pred kakšnim mesecem, dvema oziroma enkrat spomladi. Torej se nič ne dela na
               tem, da bi se tekoči odhodki države, poraba javnega sektorja kakorkoli
               racionalizirala, optimirala, napela na potrebe in ne nazadnje na zmožnosti
               slovenskega gospodarstva. Tu se pravzaprav varčuje zgolj pro forma in s tem ustvarja
               ta velik primanjkljaj. To me najbolj moti v tem rebalansu proračuna, ker niti ni
               poskusa, da bi se šlo res od zgoraj navzdol v krčenje in optimizacijo polja odhodkov.
               In na tak način, spoštovani, nam bodo lestvice konkurenčnosti še naprej padale, kajti
               depresija v gospodarstvu bo vse hujša. Verjetno se boste izmislili še kakšno
               obremenitev. Saj v predalih držite zakon o obdavčitvi nepremičnin, ki bo gotovo
               pomenil dodatno obremenitev za gospodarstvo in ljudi. Namesto da bi pravičneje uredil
               ta vprašanja, jih bo dodatno obremenil. To ste že naredili za pozidavo, pa še kakšne
               CO2 obremenitve pričakujemo.</p>
               <p>Zato seveda ne morem soglašati s to napačno potjo. Upam, da bo Vlada vzela resno
               sklep Komisije za nadzor javnih financ, da pripravi ukrepe za odpravo primanjkljaja
               te države na podlagi strukturnega posega, torej da zmanjšuje tekočo porabo in
               povečuje investicije. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp37">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri.</p>
            </sp>
            <sp xml:id="SDZ5-Izredna-46-2011-09-15.sp38">

               <speaker>FRANCO JURI:</speaker>

               <p>Hvala za besedo, predsedujoči.</p>
               <p>Najprej pomirimo državljanke in državljane, ker bi po tej ekskurziji kolega Vizjaka
               po vseh možnih stranpoteh finančne krize in finančnega krča človek lahko dobil
               občutek, da smo tik pred grškim prepadom. Da temu ni tako, govorijo številke. Omenil
               je 45. Nekje sem prebral, da je naš javni dolg 43 % BDP. In če ga primerjamo z javnim
               dolgom ostalih držav članic Evropske unije, bomo takoj ugotovili, da kar 14 držav
               presega tisto magično mejo 60 % javnega dolga, ki je maastrichtski kriterij. Na
               primer, če začnemo pri najbolj zadolženi, pri Grčiji, bomo našli 142 % javnega dolga.
               Italija 119 %, Belgija 96 %, Irska 96 %, Portugalska 93 %, Nemčija 83 %. Slovenija je
               še zmeraj, kljub krizi, kljub recesiji in gospodarskim problemom, znotraj zlate meje.
               Bistveno manj kot 60 %, smo pri 45 %. Zato jaz ne vidim nobene potrebe, da bi javnost
               naprej vznemirjali, celo terorizirali z apokaliptičnimi scenariji, ki niso realni.
               Scenariji so resni. Obeta se resna podoba finančne krize tudi v Sloveniji. Zato smo
               danes tukaj in odločamo o rebalansu, ki je po mnenju vseh resnih opazovalcev in
               poznavalcev neizbežen.</p>
               <p>Zato se je stranka Zares opredelila pozitivno do tega rebalansa, kajti zavedamo se,
               da drugih možnosti ni, da je treba zmanjšati primanjkljaj in se s tem rezom, ki znaša
               370 milijonov evrov, približati tistim pričakovanjem in kriterijem, ki nas bodo dokaj
               solidno obdržali v evroobmočju. Kot je bilo razumeti iz nastopa predsednika Vlade, je
               to tudi ključen cilj. Ostati, in to trdno, v sedlu evroobmočja, ne da bi tvegali
               tisto, kar tvegajo nekatere druge države članice. V primeru Grčije se že špekulira in
               govori o možnem odhodu te države iz evroobmočja. Nihče ni za to zainteresiran. Vsi
               iščejo poti in recepte, da se to ne bi zgodilo. Toda statistike dramatično
               približujejo te države temu scenariju. Slovenija je še daleč od te možnosti. Meni je
               žal, da ena stranka opozicije ne premore bolj objektivnega ocenjevanja stanja in ni
               sposobna priznati, da je situacija resna, vendar ni še dramatična. Resna je toliko,
               da zahteva sprotne ukrepe. Rebalans, ki ga imamo danes na mizi, je eden izmed
               pomembnih ukrepov, ne more pa biti edini. Ta rebalans ima veliko pomanjkljivosti, in
               mislim, da smo si pri tem pravzaprav lahko vsi enotni. Pri slehernem rebalansu
               najdemo veliko nezadovoljstva. Če bi rezali po eni strani, bi verjetno naleteli na
               mine nezadovoljstva s tiste strani, če pa skušamo to reševati na drugi strani, bodo
               mine nezadovoljstva na drugi strani. To je jasno. Še nedavno smo imeli upor kulturnih
               krogov zaradi predloga drastičnega reza v kulturnem proračunu. Potem, ko se je to
               saniralo, so se znašli drugi segmenti družbe, ki niso bili zadovoljni. In to je bilo
               pričakovano. Po drugi strani bi mi, ki že nekaj časa opozarjamo na nepotrebne stroške
               države, lahko opozorili tudi na to, da kljub dejstvu, da je obrambni resor pod močnim
               pritiskom in dejansko v tem rebalansu ni privilegiran, obstaja določen manevrski
               prostor pri mirovnih operacijah. Tega pa se ne bomo dotaknili. 36 milijonov je še
               namenjenih mirovnim operacijam, in to je tabu tema, v katero še dolgo ne bo možno
               posegati. Ampak nisem želel odpreti tega vprašanja, ker je precej bolj kompleksne
               narave in ga ne bomo reševali oziroma pojasnjevali v tej razpravi.</p>
               <p>Kar se mi zdi ključnega pomena, pa je izpostaviti pomen pristopov, ki ne bodo
               namenjeni samo linearnemu zmanjšanju primanjkljaja, ampak bodo kljub finančnim
               pritiskom omogočili neko razvojno naravnanost naših proračunov in tudi rebalansov
               proračunov. In tu mislim, da se lahko strinjamo tako s koalicijo kot opozicijo, še
               bolj z nekaterimi ocenami iz opozicije, da je v tem rebalansu kar velik primanjkljaj
               razvojnih pristopov. Dejstvo je, da ko posegamo v javne finance, to delamo dokaj
               nekritično in pozabljamo na nekaj, kar bi bilo ključnega pomena za pospešitev
               razvojnih dejavnikov te države. Še vedno nismo našli prave poti do stimuliranja in
               povezovanja notranjega trga. Še vedno smo nekje na prepihu in Slovenija deluje tudi v
               finančnem smislu, če si sposodim neko preprosto primerjavo, tako, kot se razvija naša
               prometna infrastruktura. Prometna infrastruktura nas povezuje z zunanjostjo, večkrat
               pa pozablja na notranjo povezanost. Menim, da se ena in druga plat ne izključujeta,
               ampak tako pri proračunih kot pri vseh drugih razvojnih pristopih pogrešam večji
               poudarek na notranjem trgu, na notranji povezavi.</p>
               <p>Če si sposodim še eno zelo aktualno primerjavo, ki lepo opisuje takšno malomarnost,
               je to naš odnos do slovenskih kmetov prav v primeru Državnega zbora, ko smo se
               namesto, da bi kupovali eko hrano iz naših logov, po čisto proračunski logiki
               opredelili za nakup iz tujine in za plačevanje posrednikov. Nič hudega ne bi bilo, če
               bi poslanci Državnega zbora jedli slovensko ekološko hrano in bi za to dali evro ali
               dva evra več. Dovolite mi to banalno primerjavo zato, da pojasnim, kakšen je naš
               odnos do problemov in odprtih vprašanj državne ekonomije. Nekaj podobnega se dogaja
               tudi pri rebalansih in pri proračunih. Mi zelo pazljivo skrbimo za to, da bomo ostali
               znotraj evroobmočja, pozabljamo pa, da je srednji sloj v Sloveniji tisti, ki kupuje,
               ki lahko razvija notranji trg. Z interventnimi ukrepi, ki bodo jutri zagotovo predmet
               naše razprave in našega odločanja, na negativen način posegamo prav v tisti srednji
               sloj, ki pa edini lahko zagotovi trdnost gospodarskega razvoja in notranjega trga.</p>
               <p>Ko govorimo o rebalansu in ko poslušamo tako dolge pridige s strani nekdanjega
               gospodarskega ministra, pozabimo, da so nekatere luknje nastajale tudi v prejšnjem
               mandatu. Zdaj ne bom ponovno pogrel stare juhe o finančnih luknjah, o tajkunskih
               luknjah, ki so se takrat pojavile, prav v času Vizjakovega ministrovanja. 140
               milijonov evrov se je izgubilo v ruski luknji Intereurope, na primer. In veliko
               takšnih primerov bi še našli. Danes pa se sprašujemo, ali bodo ti rebalansi koristni,
               če se po drugi strani že napoveduje trdna naveza nekaterih lobijev, ki pa prečkajo
               vse največje stranke v Sloveniji in nam že napovedujejo velike naložbe, velike zgodbe
               o dokapitalizaciji, ne samo v bankah, ampak recimo v najdražji načrt, projekt v
               Republiki Sloveniji, to je načrt, ki se imenuje TEŠ 6. Kakšne luknje bomo ustvarili s
               temi zgodbami, nam še ni znano. Najbrž je znano tisti agenciji, ki upravlja z
               državnim premoženjem in ki sama simbolizira nespametnost pristopa do razpolaganja z
               javnim premoženjem. Kot veste, je stranka Zares izstopila iz koalicije ne samo zaradi
               nesoglasij s predsednikom Vlade in nekaterimi ministri, ampak je izstopila tudi
               zaradi nepripravljenosti te koalicije in te vlade, da bi rešila nekaj konkretnih
               odprtih vprašanj, ki bodo tudi v prihodnosti botrovala našemu finančnemu krču.</p>
               <p>Agencija za upravljanje kapitalskih naložb je ena od najboljših in najzgovornejših
               primerov nespametnega ravnanja države. Agencija, ki ne odgovarja več neposredno niti
               Vladi, ki pa razpolaga z ogromnim potencialom in z ogromno močjo, predvsem pa postaja
               stičišče močnih lobističnih interesov. Vse to ne igra v prid zanesljivih in
               učinkovitih proračunov, in tudi ta rebalans je v bistvu kapljica v morje, je krpanje
               nečesa, kar je treba krpati takoj. Ampak če ne bo strateškega premisleka, kako naprej
               in kako odvzeti to državo in njeno premoženje velikim lobijem, ki so enkrat na eni
               strani, drugič na drugi, potem ne bomo rešili ključnih vprašanj. S tem bi tudi svoj
               nastop zaključil. Naj ponovim še enkrat, da zaradi odgovornosti, ki jo imamo kot
               stranka Državnega zbora, kot bivša članica koalicije, kot nova članica opozicije,
               menimo, da je koristno, potrebno, nujno ta rebalans podpreti. Ampak hkrati opozarjamo
               na vse to, kar je bilo že povedano, kar je tudi kolega Potočnik izpostavil pri
               predstavitvi našega stališča, zato da se ne bi čez eno ali dve leti srečali z
               bistveno večjim javnim dolgom.</p>
               <p>O samih vplivih pokojninske reforme pa tudi ne bi pretirano vznemirjal javnosti.
               Tudi če bi sprejeli pokojninsko reformo, bi se danes soočili s takšnim ali vsaj
               podobnim rebalansom. Neposredne povezanosti ni, ampak srednjeročno brez skrbi, da bo
               padec pokojninske reforme močno vplival na naslednje proračune in na prihodnjo
               finančno vzdržnost Slovenije. Zato je bila odločitev največje opozicijske stranke –
               in ne Slovenske ljudske stranke, ki se je odgovorno odzvala, ampak Slovenske
               demokratske stranke –, da samo zaradi demagoških računic ne podpre pokojninske
               reforme, naložba v pogubo, naložba, ki se bo slabo obrestovala, tudi če boste vi, če
               se bo to zgodilo, prevzeli vajeti te vlade in te države. Sami boste začutili to, kar
               ste sejali. In sejali ste veliko demagogije, malo dobrih in konstruktivnih predlogov.
               Zato Zares kot opozicijska stranka ne želi biti demagoška, želi podpreti tisto, kar
               je treba podpreti. Ko pa bomo govorili o interventnih zakonih, ki posegajo v
               življenje srednjega sloja in nižjih slojev, in o tem bo govora jutri, pa se bomo
               postavili odločno proti neučinkovitim ukrepom, ki razen socialnega nemira ne ponujajo
               nič konkretnega. Hvala.</p>
            </sp>
            <sp xml:id="SDZ5-Izredna-46-2011-09-15.sp39">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima državna sekretarka gospa Mateja Vraničar.</p>
            </sp>
            <sp xml:id="SDZ5-Izredna-46-2011-09-15.sp40">

               <speaker>MATEJA VRANIČAR:</speaker>

               <p>Hvala lepa. Spoštovani!</p>
               <p>Dovolite mi, da se odzovem na nekaj navedb v uvodnih predstavitvah in v prvem krogu
               razprave. Že uvodoma ste slišali, v kakšnih razmerah oziroma ob kakšnih predpostavkah
               je bil jeseni lanskega leta pripravljen in tudi v Državnem zboru potrjen spremenjeni
               proračun leta 2011. Naknadne spomladanske napovedi Urada za makroekonomske analize in
               razvoj so pokazale, da so bile njihove lastne jesenske predpostavke preveč
               optimistične. Zaradi tega je nekorektno v razpravi o rebalansu letošnjega proračuna
               poudarjati zmanjšanje sredstev na posameznih postavkah glede na sprejeti proračun, ki
               je bil vendar najboljša možna ocena, kakršno smo zmogli pripraviti jeseni lanskega
               leta. Številke, ki jih predlagamo z rebalansom za letošnje leto, je treba primerjati
               z realizacijo leta 2010. Na ta način dobimo veliko realnejšo sliko o tem, kakšne so
               dejanske možnosti za izvedbo posameznih projektov in tudi za porabo sredstev na
               posameznih področjih. Naj omenim samo nekaj področij, ki so bila v razpravah
               omenjena. Na primer, za področje politike podjetništva in konkurenčnosti je po
               predlogu rebalansa za letošnje leto predvidenih za 100 milijonov evrov več sredstev,
               kot jih je bilo porabljenih v letu 2010. To pomeni 46 % povišanja sredstev na tej
               politiki.</p>
               <p>Tudi na področju politike visokega šolstva, znanosti in tehnologije se po rebalansu
               ohranja nivo možnih odhodkov, ki presega odhodke, ki so bili realizirani v letu 2010.
               Tudi če pogledamo posamezne ekonomske namene – gospod Vizjak je veliko govoril o
               znižanju sredstev za investicije in o tem, da za investicije v rebalansu ne namenjamo
               praktično nobenih sredstev več –, je kompletnih sredstev za investicije, tako
               investicijskih odhodkov kot investicijskih transferjev, preko milijarde evrov. Če
               pogledamo tudi investicijske odhodke, se glede na realizacijo leta 2010 zvišujejo
               oziroma so še vedno višji za dobrih 6,5 %. Investicijski transferji pravnim in
               fizičnim osebam so višji skoraj za 14 % in investicijski transferji proračunskim
               uporabnikom za več kot 15,5 %, glede na realizacijo preteklega leta. Dejstvo je, da
               je treba v razmerah, v kakršnih smo, in glede na spremenjene predpostavke, na katerih
               izdelujemo proračun, odhodke zmanjšati. Vendar vseeno tudi rebalans proračuna
               zagotavlja fokus na tistih področjih, ki so za nadaljnji razvoj in za izhod iz krize
               pomembna. Omenjena so bila evropska sredstva in podan očitek, da če znižujemo črpanje
               evropskih sredstev, bi morali znižati tudi vplačevanje v evropski proračun. Če ste
               pozorno prebrali obrazložitev rebalansa, ste opazili, da se odhodki državnega
               proračuna iz naslova vplačil v evropski proračun znižujejo za dobrih 46 milijonov
               evrov.</p>
               <p>Slovenija je sestavni del evropskega prostora in prispeva v evropski proračun v
               skladu z evropskimi finančnimi pravili. Glede na omejevanje porabe oziroma glede na
               predvideno porabo evropskega proračuna se tudi naša sredstva, vplačana v evropski
               proračun, znižujejo. Zniževanje črpanja oziroma zniževanje prihodkov iz evropskega
               proračuna v državni proračun pa gre v največji meri na račun tistih tako imenovanih
               evidenčnih projektov, ki v letošnjem letu niso pripravljeni tako daleč, da bi lahko
               sredstva začeli črpati, zato se celotna struktura tovrstne porabe pomakne v naslednja
               časovna obdobja. Ne glede na to pa še vedno velja, da vsako leto povečujemo
               učinkovitost črpanja evropskih sredstev in tudi izboljšujemo obseg načrtovanja
               črpanja evropskih sredstev, čemur v preteklosti nismo bili priča. V zvezi z očitkom,
               da omogočamo neracionalno rabo, in z nekaterimi konkretnimi primeri, ki so bili
               podani v uvodu tudi z grafično predstavitvijo – zagotovo bi se našla kakšna postavka
               oziroma kakšna raba, za katero ne moremo trditi, da je racionalna, vendar pa je vsako
               zadevo treba pogledati tudi z vsebinskega vidika. Predstavljeno nam je bilo, na
               primer, da je urad za enake možnosti ob koncu leta 2010 enormno povečal izdatke,
               vendar ob tem ni bilo povedano, da gre za črpanje evropskih sredstev v okviru
               evropskega projekta. Očitano je bilo, da je urad za varovanje tajnih podatkov povečal
               zaposlenost, vendar ob tem ni bilo povedano, da gre za uresničitev zahtev, ki jih je
               v zvezi z nadzorom nad varovanjem tajnih podatkov imela Natova inšpekcija, in da gre
               za prerazporeditve ljudi iz drugih državnih organov na ta urad.</p>
               <p>Omenjeno je bilo, da od sredine letošnjega leta tako ali tako ni več nobenih
               izdatkov, nobenih investicij, ker smo zaustavili obremenjevanje oziroma porabo iz
               državnega proračuna. Tisti, ki ste že dalj časa v poslanskih klopeh oziroma delujete
               pri vodenju države, se boste zagotovo spomnili določb Zakona o javnih financah, ki
               nalaga vladi, da mora, če ugotovi razhajanje med odhodki in prihodki državnega
               proračuna, še preden predloži rebalans Državnemu zboru zaustaviti izvrševanje
               proračuna in s tem poskušati uravnotežiti prihodkovno in odhodkovno stran. Brez tega
               ukrepa nadaljnji koraki pri rebalansu oziroma popravljanju proračuna praktično niso
               možni. Vendar to ne pomeni, da vsa plačila stojijo, da ni več nikakršnih investicij.
               Pripravljeni evropski projekti tečejo nemoteno. Občine, ki imajo na razpolago
               pomemben obseg sredstev tudi za investicijske projekte, lahko poslujejo nemoteno, in
               tudi v okviru državnega proračuna kljub zaustavitvi izvrševanja obstojijo ukrepi in
               možnosti, da se nujni izdatki poravnajo. Kar se tiče prihodkovne strani državnega
               proračuna, bi si želela konsistentnih razprav. Po eni strani opozarjate, da ne
               poberemo dovolj davkov, po drugi strani pa želite, da uvedemo dodatne oprostitve in
               olajšave.</p>
               <p>Da ne bo pomote, prej navedenim sredstvom, dobrih 312 milijonov evrov za
               podjetništvo in konkurenčnost, je treba prišteti še vsaj 100 milijonov evrov
               sredstev, ki so ostala podjetjem zaradi olajšav in oprostitev, ki so bile v preteklih
               dveh letih na davčnem področju sprejete tudi v tem državnem zboru. Očitano mi je
               bilo, da nisem želela povedati, za kaj bodo porabljena sredstva za dokapitalizacije,
               ki jih predvidevamo v B bilanci državnega proračuna. Če ste prebrali obrazložitev
               predloga rebalansa, ste lahko prebrali, da ta sredstva niso namenjena eni posamični
               investiciji oziroma eni posamični dokapitalizaciji, ampak so namenjena možnosti za
               vstop v tista podjetja, kjer bo Vlada glede na ekonomsko politiko ocenila, da je to
               potrebno in primerno. Seznama podjetij, v katera naj bi bila ta sredstva usmerjena,
               ni. In če tega seznama ni, ga jaz tudi ne morem predstaviti, ne danes in ga nisem
               mogla na seji Komisije za nadzor javnih financ. Večkrat pa je Vlada tudi že javno
               poudarila, da si prizadeva za to, da bi druga dokapitalizacija Nove Ljubljanske
               banke, ki jo bo treba realizirati do konca letošnjega leta, tekla s sredstvi iz
               zasebnih virov. V to smer tudi tečejo vse aktivnosti tako Vlade kot tudi drugih
               državnih organov – mislim predvsem agencijo.</p>
               <p>Na kratko o ukrepih za oživitev gospodarstva. Tudi na tem področju je treba biti
               konsistenten in vedno se je treba vprašati, če govorimo o davčnih razbremenitvah, v
               katero smer se davčni prihranki potrošijo. V letih od 2006 do 2008 je bilo
               gospodarstvu preko znižanja oziroma ukinitve davka na izplačane plače vrnjeno preko
               milijarde evrov. Nihče se nikdar ni vprašal, kakšen je bil dejanski učinek tega
               vračila oziroma tega zmanjšanja davčnega bremena in koliko od te milijarde je bilo
               porabljeno za dodatne investicije in gospodarski razvoj, koliko pa je šlo v takojšnjo
               neposredno potrošnjo v posameznih podjetjih. Kar se tiče projekta slabe banke in
               sanacije bančnega sistema. Tukaj je nujno potrebno sodelovanje z Banko Slovenije, in
               Banka Slovenije ocenjuje, da v tem trenutku ustanovitev slabe banke ni niti potrebna
               niti smiselna. Okrog varčevanja na tekočih odhodkih pa bi si prav tako želela
               konsistentnih razprav in korektnih pogledov na to, koliko se dejansko omejujejo
               oziroma koliko se krčijo izdatki za posamezne ekonomske namene, koliko so bili v
               preteklih letih skrčeni izdatki za materialne stroške, na kakšen način in s kakšnimi
               ukrepi se ohranja omejitev izdatkov za plače. Želela bi si tudi realnega pogleda na
               to, kaj je ob rebalansu proračuna na tem področju možno in mogoče. Če bomo
               onemogočili normalno delo državnih organov, ne moremo pričakovati uspešnega delovanja
               države in s tem tudi ne pomoči države pri izhodu iz gospodarske in finančne krize.
               Hvala lepa.</p>
            </sp>
            <sp xml:id="SDZ5-Izredna-46-2011-09-15.sp41">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati o splošnem delu predloga rebalansa proračuna? Vidim tri.
               Odpiram prijavo. Prijava teče.</p>
               <p>Besedo ima gospod Janko Veber.</p>
            </sp>
            <sp xml:id="SDZ5-Izredna-46-2011-09-15.sp42">

               <speaker>JANKO VEBER:</speaker>

               <p>Hvala za besedo. Lep pozdrav vsem!</p>
               <p>Rebalans je zagotovo logična posledica dogajanja tako na domačem kot tudi
               mednarodnem prizorišču glede razvoja gospodarstva in stanja javnih financ. In to, kar
               počnemo v Sloveniji, je usmerjeno v stabilizacijo razmer tako na področju
               gospodarstva kot tudi na vseh ostalih socialnih področjih. In ta rebalans je zagotovo
               daleč najbolj naravnan v to, da ohranja socialni položaj tistih, ki so prizadeti
               zaradi izgube zaposlitve ali pa so že upokojeni in jim je ravno tako treba
               zagotavljati dovolj sredstev, da bodo prejemali svoje pokojnine tudi v prihodnosti.
               Ta rebalans se odziva tudi na dejstvo, da je bila v prejšnji vladi sprejeta velika
               ugodnost, da je vsak drugi otrok v vrtcu brezplačno.Seveda se je v javnem sektorju
               zato tudi moralo več zaposlovati na tem področju. To je eden od tistih ukrepov, ki je
               nujen za to, da tudi to področje lahko obvladamo. Posledice pa seveda segajo v
               preteklost. Dejstvo je tudi, da je veliko zadolženosti, zlasti bruto zunanji dolg je
               bil enormno presežen prav v obdobju prejšnje vlade. Tako da to zadolževanje takrat
               zagotovo ni bilo primerno, saj je pravzaprav povzročilo še hitrejše pregrevanje
               gospodarstva, ki pa je danes tudi zaradi tega prezadolženo in se v teh časih krize ne
               more odzivati na vse izzive, na vlaganje v razvoj, kot bi se sicer, če tega ne bi
               bilo.</p>
               <p>Namreč, v letu 2007 se je bruto zunanji dolg povečal za dobrih 10 milijard evrov,
               kar pomeni, da je bila takratna 6,8-odstotna gospodarska rast pravzaprav na nezdravih
               temeljih. Vsi ti vzvodi so seveda še toliko bolj zaskrbljujoči, ker se je vendarle
               izvedlo tudi zelo veliko zgrešenih investicij in se je pravzaprav lastninjenje vseh
               teh podjetij – spomnimo se Istrabenza, Pivovarne Laško, Vegrada, Zidarja – odrazilo v
               dejstvu, da je treba odreagirati tudi z rebalansom in se prilagoditi tem razmeram.
               Tudi sam sem zagovornik tega, da ohranjamo čim večji obseg investicij. Dejstvo je
               sicer, da lahko ugotovimo, da je obseg vlaganj v investicije na višji ravni, kot je
               bil, recimo, leta 2008. Je pa tudi dejstvo, da so glede na to, da se je avtocestni
               program zaključil oziroma se zaključuje, naša največja gradbena podjetja ostala
               praktično na cesti, brez novih investicij. Teh novih investicij ni mogoče zagotoviti
               v enem proračunskem letu. To je investicijski ciklus. Če bi želeli ohraniti vso to
               operativo, ki po mojem mnenju dosega obdobje kakšnih 10 let ...</p>
               <p>Mislim, da se je ponovno treba spomniti tudi na dejstvo, da razvojne osi vendarle
               niso bile pravočasno umeščene v prostor, kar bi danes lahko predstavljalo
               gradbeništvu nov izziv, nove investicije. Ampak vendarle, te investicije, ko se je
               pospešilo zaključevanje avtocestne gradnje v prejšnjem mandatu, niso bile
               pripravljene in danes je seveda tudi zaradi tega gospodarska rast v Sloveniji izjemno
               padla na račun gradbeništva. Kar je pa še bolj zaskrbljujoče: dogaja se nam, da v
               zelo kratkem času ne bomo več imeli močnih gradbenih podjetij, ki bi lahko
               konkurirala tudi na zahtevnih mednarodnih razpisih in na največjih investicijah, ki
               jih načrtujemo tudi v prihodnosti v Sloveniji. Predvsem se tukaj lahko pogovarjamo o
               nadaljevanju izgradnje železniškega sistema. To je ciklus, ki nas čaka in kjer je
               tudi v vseh teh proračunih bilo namenjeno bistveno več sredstev kot kadarkoli prej.
               Nastavki za rast gradbeništva in gospodarsko rast v prihodnosti, če pogledamo
               infrastrukturo, so, je pa res, da je v tem trenutku na razpolago vse premalo
               projektov, da bi lahko hipoma na to odreagirali. Zato je tudi potreben rebalans, s
               katerim poskušamo uravnotežiti svoj položaj tako na odhodkovni kot na prihodkovni
               strani.</p>
               <p>Teh 365 milijonov evrov je zagotovo znesek, ki ga je s tem rebalansom treba
               prihraniti in si vendarle olajšati vse, kar je potrebno za nadaljnji razvoj, tudi
               zaradi tega, ker bomo v vseh mednarodnih inštitucijah, finančnih inštitucijah lažje
               dosegali tisti status, ki nam omogoča cenejši denar tako za razvoj gospodarstva kot
               tudi ostalih zadev. Po mojem mnenju pa je treba resnično sistemsko spremeniti
               nekatere ukrepe, določeno razmišljanje. Namreč, banke danes zagotovo igrajo izjemno
               pomembno vlogo. Igrale so jo tudi včeraj, ko so omogočale visoko zadolževanje in
               prezadolževanje gospodarstva, danes pa tudi same ne morejo odreagirati in temu
               gospodarstvu pomagati, ko je to najbolj potrebno. Zdi se mi, da je za prihodnost ne
               samo Slovenije, ampak tudi sveta ključno vprašanje, kako se bo zadolževanje vseh
               držav, skorajda, ali velike večine držav na svetu saniralo in kako se bo spremenilo
               dosedanje razmišljanje, da je zgolj tisti profit, ki se lahko ustvari v bankah, edino
               merilo, vse ostale potrebe pa so potisnjene v povsem drugi plan. Vendar je to nekaj,
               kar mislim, da ta hip presega ukrepe pri rebalansu za leto 2011.</p>
               <p>Sam ga bom podprl. Seveda bi si želel, da je še več sredstev za ceste, da je še več
               sredstev za ostale investicije, ampak ta hip je očitno možno pokriti okrog milijarde
               evrov za investicije. In ponavljam, to je vendarle nekaj več kot v prejšnjih
               proračunskih obdobjih, kar ni zanemarljivo. Hvala.</p>
            </sp>
            <sp xml:id="SDZ5-Izredna-46-2011-09-15.sp43">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman.</p>
            </sp>
            <sp xml:id="SDZ5-Izredna-46-2011-09-15.sp44">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Gospa državna sekretarka je v svojem komentarju problematizirala nekatera stališča,
               ki smo jih predstavljali v svojih uvodnih predstavitvah. Sam bi se rad zelo na kratko
               na nekaj izmed teh ozrl. Eden izmed očitkov, ki smo jih slišali, je bil, da je
               nekonsistentno govoriti o tem, da ne poberemo dovolj davkov in hkrati terjati davčne
               olajšave za investicije. Ne vidim, po čem bi se ta dva cilja izključevala. Ko
               govorimo o nepobranih davkih, govorimo o tistih, ki niso bili pobrani, ne o tistih,
               ki so bili plačani. In teh je približno 600 milijonov evrov. Približno 60 % od tega
               je aktivnega dolga, ostalo pa je izvenbilančni dolg, dolg, na katerega lahko tako
               rekoč pozabimo. Torej, nekaj sto milijonov moramo pozabiti. In tudi tisti dolg, ki je
               aktiven, ki ga še bomo kdaj izterjali, je dolg, ki povzroča likvidnostne probleme. V
               trenutku, ko je nastal in ko bi moral biti plačan, ga ni. Zato je toliko manjše
               agregatno povpraševanje in toliko manjše so zaradi tega lahko tudi investicije. Ali
               na drugem področju, na področju prispevkov, kjer imamo približno 130 milijonov
               nepobranih prispevkov v dveh blagajnah. To je zaradi načina financiranja teh blagajn
               posledično vezano tudi na državni proračun. Kolikor imamo izpada v pokojninski
               blagajni, toliko večji je pritisk na državni proračun, ki mora ta izpad pokrivati.</p>
               <p>Ko se govori o tem, da bi bilo dobro povečati davčne olajšave za investitorje, za
               tiste, ki ustvarjajo nova delovna mesta, nove produkte – upajmo, da z višjo dodano
               vrednostjo –, imamo v mislih več vrednosti in zavoljo tega več pobranih davkov.
               Nobenih posebnih novih obremenitev. Gre za to, da se tisto, kar se na eni strani kot
               olajšava omogoča, povrne skozi več ustvarjene nove vrednosti in skozi nova delovna
               mesta, skozi nove davke in prispevke, ki polnijo pokojninsko in zdravstveno blagajno.
               Kar se tiče očitka, da je nekorektno primerjati sedanji predlagani rebalans z
               veljavnim proračunom, lahko tudi izrečemo pomislek v zvezi s to oceno, da je to
               nekorektno. Drži, da, in to smo nekateri tudi v uvodu omenjali, bodo na posamičnih
               postavkah kljub temu zagotovljena večja sredstva, kot so bila z realizacijo leta
               2010. Vendar če bomo ostali na preteklih realizacijah in ne bomo povečevali naših
               prihodkov, naših investicijskih in drugih aktivnostih, nikoli ne bomo premagali tega
               razvojnega zaostanka, v katerem zdaj smo. Torej, naš cilj ni ostati na starem, ampak
               si zastaviti neke pomembnejše in bolj optimistične cilje ter jih tudi dosegati. In
               tretja zadeva v zvezi z nerealizacijo približno 200 milijonov evropskih sredstev, pri
               čemer se predlagatelji rebalansa sklicujejo na to, da itak nimamo projektov, za
               katere bi lahko ta sredstva, ki so na evidenčnih projektih odobrena, potrošili – to
               je kritika našega dela. Zakaj nimamo teh projektov in zakaj nimamo toliko večjega
               domačega povpraševanja, ki bi omogočalo nove zaposlitve ali pa vsaj preprečilo
               odpuščanja z delovnih mest?</p>
            </sp>
            <sp xml:id="SDZ5-Izredna-46-2011-09-15.sp45">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milenko Ziherl.</p>
            </sp>
            <sp xml:id="SDZ5-Izredna-46-2011-09-15.sp46">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem!</p>
               <p>Kaj je rebalans? Rebalans je verjetno uskladitev želja in dejanskega stanja.
               Zavajajoče je že dejstvo, da je rečeno, da je rebalans varčevalno naravnan, kajti v
               medijih se da zaslediti, da bo celo nekoliko povečal proračunski primanjkljaj. Seveda
               človeka v oči bodejo nekatera dejstva, najprej na prihodkovnem delu. Že večkrat smo
               zasledili, da je na prihodkovnem delu v letošnjem letu neizplačanih oziroma
               neizterjanih 327,1 milijona neplačanih prispevkov za socialno varnost, torej za obe
               blagajni, pokojninsko in zdravstveno. Če pokojninska blagajna ne zna izterjati
               sredstev, ki ji pripadajo, potem je zastonj kriviti neuspešen referendum o
               pokojninskem sistemu. Vlada in ministri so govorili, da bomo letos še lahko zvozili,
               da gre okoli 380 milijonov evrov, če pokojninski zakon ne bo sprejet. Je pa ravno
               obraten učinek. Kot je bilo danes že večkrat rečeno, zaradi panike, da bo nekaj
               novega, nekaj manj ugodnega za bodoče upokojence, so se ti množično upokojevali.
               Sosednje države imajo za to ustrezne inštrumente, ustrezna orodja, da gospodarske
               subjekte, ki ne plačujejo socialnih prispevkov v obe blagajni, doleti posebna
               obravnava, da so pod nekakšno prisilno upravo. In če ne znamo tukaj izterjati
               denarja, potem bomo lahko še delali rebalans na rebalans.</p>
               <p>Naslednji izvor prispevkov so neizplačana sredstva iz Evropske unije. Tukaj smo, kot
               je bilo že ugotovljeno, sami krivi, kajti priča smo nekakšnemu zavozlanemu sistemu,
               ko eno ministrstvo ovira drugega in se potem projekti ustavljajo. In zato, ker so
               projekti ustavljeni, se ne črpa sistem. Morda en lep primer nekoriščenja ali pa
               počasnejšega koriščenja evropskih sredstev ravno z našega terena – škofjeloška
               obvoznica. Ko so končno, končno dočakali vse papirje, pa je Primorje na tem, da zaide
               v rdeče številke in kakšen bager dnevno namesto da bi delal na obvoznici izgine, ker
               ga odpeljejo upniki. V oči bode tudi dejstvo, da je v B bilanci namenjenih skoraj 250
               milijonov za povečanje kapitalskih deležev države v finančnih institucijah. Po domače
               je to že ne vem katera sanacija Nove Ljubljanske banke. Če bo šlo tako naprej, jo bo
               treba sanirati z letnimi časi. Vemo, da bo prišel nekoč dan D, ko si bo treba naliti
               čistega vina. Namreč, poleg tega, da se je Nova Ljubljanska banka zainvestirala, da
               ima slabe terjatve do nekaterih propadlih podjetij, je tudi velika kriza v
               gradbeništvu.</p>
               <p>Na slovenskem trgu je 12 tisoč neprodanih stanovanj, samo v Ljubljani okoli 3 do 4
               tisoč. Hkrati pa se umetno zadržuje visoka cena. Tržna vrednost teh stanovanj, če ne
               bodo v dveh, treh letih prodana, bo tudi zaradi staranja padla. Tudi če sledimo
               ponudbi in povpraševanju, bi morale cene kvadratnega metra kar precej pasti. Vendar
               pa je lažje živeti v nekih utvarah in v nekem navideznem stanju ter umetno vzdrževati
               povpraševanje, da se komu od posvečenih ne bi kaj zgodilo. Evropskih sredstev torej
               ni. Lahko beremo, da je minister rekel, da nekateri projekti menda ne bi uspeli. Me
               prav zanima, zakaj so bili pa potem odobreni, kdo je bral dokumentacijo, ko so bili
               odobreni. Torej, delež Slovenije, delež občine in delež države. Naslednja stvar je,
               da bo več šlo za plače v državni upravi. Cel mandat smo imeli z ministrico Pavlinič
               Krebs debate o tem, da se je število zaposlenih v javnem sektorju povečevalo in
               povečevalo. Najhuje pri tem je, da smo govorili o jabolkih in hruškah. Nekatere
               službe v javnem sektorju so namreč še premalo plačane.</p>
               <p>Danes je bilo že večkrat omenjeno, da si je država izmislila cel kup agencij, kjer
               so zaposleni prijateljski ljudje določenih političnih opcij. Torej "naši" imajo
               zagotovljene službe. Na zunaj se potem pokaže, da imamo ta urad, pa tretjega in
               četrtega, na znotraj pa ta urad niti malo ne deluje. Bog varuj, da bi komu pokazal
               kakšno neprijetno resnico. Zlizani so z Vlado, niso v stanju dati nekega objektivnega
               mnenja in so kot taki nepotrebni. Mislim, da sem na televiziji zasledil, da je kolega
               Žerjav našel okoli 18 takih institucij. Če bi šel še po kakšnem drugem kriteriju, bi
               jih hitro našli še naslednjih 18. Torej, veliko lepih služb, ki so po Alanu Fordu
               namenjene "traženju rude i gubljenju vremena". Naslednja stvar je tudi to, da gre
               manj subvencij za podjetja in več za nezaposlene. Saj ravno to! Če bi šle subvencije
               za podjetja, bi bilo tudi nezaposlenih manj. Če se vrnem k bankam, tudi vidimo, da se
               povečuje individualno kreditiranje, torej izmolsti še tisto, kar imajo prebivalci
               Slovenije, še tisti denar, da bodo z nakupi finančno podpirali kakšne veletrgovce.
               Bog varuj pa dati kakšen evro v nove industrijske panoge. Nanotehnologija je bila tu
               predstavljena. Na Finskem, ravno zdaj berem poročilo, je bilo odmevno srečanje, cela
               nova področja v nanotehnologiji. Vendar pri nas iz laboratorija, razen redkih izjem,
               še ni pokukala. Seveda ker ni denarja. Kdo bo pa investiral, če ni denarja? Oziroma
               verjetno je najprej eno leto tveganega kapitala, da se izdelek uveljavi na trgu,
               potem pa se prične denar vračati.</p>
               <p>Pripomb na ta rebalans proračuna je še kar precej. Na koncu, glede na to, da je
               stanje tako, kot je, da se ne da nič pomagati, da je koalicijska stran gluha za
               pripombe, za sugestije z opozicijske strani, ga pri glasovanju nima smisla niti
               podpreti niti zavrniti. Ker si manjšinska vlada predstavlja, da bo vladala še
               neskončno dolgo. Mislim, da bi bil najboljši rebalans proračuna, da bi bile predčasne
               volitve, pa da se enkrat potegne ročno zavoro in se morda pokažejo boljši časi za to
               državo. Zlasti ker prihajajo črne napovedi iz okolice, da bo v letu 2012 zopet nov
               udar krize. Pri takih odnosih znotraj države – na eni strani metanje denarja skozi
               okno, na drugi strani pa varčujmo, pa naj nas stane, kolikor hoče –, pri takem stanju
               si ne predstavljam nikakršnega napredka, nikakršnih kazalcev na bolje. Sicer bodo pa
               slej kot prej volivke in volivci vprašani, ne o rebalansu, ampak o tem, kdo naj
               pripravi naslednji proračun in morda tudi naslednji rebalans proračuna.</p>
            </sp>
            <sp xml:id="SDZ5-Izredna-46-2011-09-15.sp47">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima minister dr. Križanič.</p>
            </sp>
            <sp xml:id="SDZ5-Izredna-46-2011-09-15.sp48">

               <speaker>DR. FRANC KRIŽANIČ:</speaker>

               <p>Hvala lepa.</p>
               <p>V bistvu je bil namen diskusije gospoda Ziherla dober. Želel bi ga dopolniti v dveh
               vidikih. Prvi je v zvezi s pobranimi prispevki za socialno varnost. Navajal je
               kumulativen podatek. Teh 300 in še nekaj milijonov se je nabralo skozi desetletje in
               jih trenutno še vodimo, deloma kot izterljive deloma kot ne več izterljive. Letno pa
               je to okoli 30 milijonov. Skupen odstotek od pobranih sredstev je pa sorazmerno
               majhen. Vezan je predvsem na tista podjetja pred stečajem, ko zaidejo v likvidnostno
               krizo. Drugo, kar me je prijetno presenetilo, je v bistvu ta spodbuda aktivni
               razvojni politiki, omogočanju nastajanja in širitve novih podjetij, tudi tehnološko
               zahtevnih, temelječih na znanju. Mi smo prvič v zgodovini sodobne, pa tudi
               predsodobne Slovenije, uvedli sklade tveganega kapitala, in ta se sedaj po rebalansu
               izrazito plasirajo na trg za spodbudo vstopanju v nova mala prodorna podjetja. Tako
               kombiniramo privatna sredstva z javnimi. Projekt smo dolgo časa pripravljali. Morda
               je prepozno stekel, vendar zdaj teče. V Eurostatu je do sedaj bilo slovensko mesto
               prazno. Vse države vsaj pol odstotka ali pa 0,2 % BDP namenjajo temu sredstvu, za
               venture kapital. V anglosaškem svetu se to izvaja pretežno preko privatnih kanalov, v
               kontinentalnem skandinavskem pa preko javnih sredstev. Mi smo bili prisiljeni, ker
               privatnih ni bilo, tudi sami vstopiti v ta projekt.</p>
               <p>Slovenija je imela do sedaj prazno okno v Eurostatu, sedaj pa se bo ta zapolnil s
               primerljivim podatkom, takim kot ga imajo najbolj prodorna mala gospodarstva, se
               pravi Avstrija ali pa Finska, na tem področju. To smo izvedli in upam, da bo to
               podprto. Dopolnil bi tudi, da sredstva za dokapitalizacijo niso namenjena samo
               finančnim družbam. Gre za finančno transakcijo države, če jo bodo komisije ocenile
               kot potrebno, tam, kjer bo treba nekatera srednja podjetja dokapitalizirati. Veste,
               da jih nekaj je, ki za to pledirajo, imajo trg in računajo, da bi z vstopom države, z
               razširitvijo bodisi preko posebne družbe za prestrukturiranje, se pravi PDP, ali pa
               direktno države, omogočili nadaljnje zaposlovanje in njihov nadaljnji uspešen nastop
               na trgu, tam, kjer je država pretežno že pomemben lastnik. To se je torej še treba
               odločiti, so pa ta sredstva rezervirana. Običajno se ta sredstva potem ne porabijo,
               zato vas je presenetilo, da niso natančno navedena. Recimo, leta 2009 ali 2010 smo
               imeli kar 300 milijonov rezerviranih, porabili pa nismo nič. Kasneje smo se pa
               odločili, in letos je bilo tega precej. Nismo stopili samo v banko, tudi v Nafto
               Lendava. Kaže, da bo treba na ta način vstopiti tudi v kakšno od teh malih, srednjih
               podjetij in potem odprodati, ko se bo konkurenčnost tega podjetja okrepila in bo na
               trgu možno doseči ustrezno ceno. Enako velja tudi za vstop v dodatne dokapitalizacije
               Nove Ljubljanske banke ali preko javnih podjetij NKBM. Tudi to je možno prodati, le
               gospodarska situacija v svetu mora biti spremenjena, tudi na finančnih trgih, in
               potem bodo davkoplačevalci dosegli celo nek določen dohodek, mi pa bomo ohranili ta
               podjetja kot servis, kot pomembna žarišča razvoja jugovzhodne Evrope in konec koncev
               tudi kot pomembne zaposlovalce.</p>
            </sp>
            <sp xml:id="SDZ5-Izredna-46-2011-09-15.sp49">

               <speaker>PODPREDSEDNIK MAG. VASJA KLAVORA:</speaker>

               <p>Gospod Mirko Brulc, imate besedo.</p>
            </sp>
            <sp xml:id="SDZ5-Izredna-46-2011-09-15.sp50">

               <speaker>MIRKO BRULC:</speaker>

               <p>Lep pozdrav!</p>
               <p>Seveda najprej čestitke našim Primorkam in Primorcem! Ker je kolega Janša rekel, da
               ne bo državne proslave, naj povem, da so se občine na Goriškem in Primorskem združile
               in da se himna Vstala Primorska najlepše poje doma. Tako da bo vse v redu in še
               70-letnico osvobodilne fronte bomo praznovali. Dobrodošli vsi na Primorskem! Minister
               za finance je enkrat rekel: "Imamo švedski standard in jugoslovansko produktivnost."
               To je naš problem. To se nam vleče že leta in leta. Ta rebalans sledi izhodni
               strategiji, in primanjkljaj se znižuje z nižanjem izdatkov. To je pomembno. Seveda bi
               bilo najlažje povečati davke, ampak zdaj zelo odgovorno rečem: to se ne da. Na nekem
               odboru sem povedal, da bi bilo potrebno verjetno tudi nižanje plač, in potem so
               novinarji to vzeli, kot da smo se v parlamentu šalili in ne vem kaj. Vrag je vzel
               šalo in ni čas za hece, vendar Socialni demokrati smo pač taki, da vemo, da kar
               dvigati davke ni možno, posebej ne v taki krizi kot je, in ne na vseh področjih.
               Pomembno je to, da rebalans zagotavlja tudi socialno varnost, zato smo Socialni
               demokrati. Marsikdo v tej državi je lahko vesel, da smo v teh hudih časih na oblasti
               Socialni demokrati. Imamo ustrezno otroško varstvo, šolstvo, zdravstvo, pokojnine se
               še niso nižale. Pomagamo nezaposlenim in drugim, ki pomoč rabijo.</p>
               <p>Ampak je res, če ni investicij, če ni trdnega gospodarstva, bo zmanjkalo denarja
               tudi za ta področja, kajti državna blagajna se polni predvsem z delovnimi mesti v
               proizvodnji. Sprašujem pa, ko jočemo o tem gospodarstvu, kaj pa naš menedžment. Zakaj
               jih je veliko zelo uspešnih in konkurirajo na svetovnih in evropskih trgih – iz
               mojega okolja lahko naštejem vsaj deset takih –, eni pa čakajo, kaj bo Vlada
               naredila, kaj bo država naredila, in jočejo in stokajo ob tem, da so se v glavnem
               ukvarjali s tem, kako priti do bogastva? Govorimo o gradbenem sektorju, danes že
               neštetokrat. Ta je predimenzioniran. V svetu izgubljamo ugled. SCT je moral pobrati
               šila in kopita na Balkanu in tako dalje. Zdaj naj to Vlada reši. Enkrat bo treba
               ustanoviti neke gradbene firme v okviru države, ki bodo gradile te večje investicije,
               ki so potrebne in za katere imamo sposobne gradbenike, in bo treba pač preživeti.
               Glejte, SID banka je v zadnjih letih namenila 2 milijardi 800 milijonov evrov
               sredstev za investicije. Kam je šel ta denar? Kam je šel ta denar?</p>
               <p>Res je tudi, da je naša država predraga. S tem se vsi strinjamo. Sprašujemo pa vas,
               ali je možno v tem obdobju narediti kakršenkoli rez, pri zaposlovanju, pri stroških,
               pri plačah in tako dalje. To državo pravzaprav vodita sindikat in ulica pod pretvezo,
               da se sindikat bori proti kapitalu, za delavca, v resnici pa gre za to, da tisti, ki
               jim plačujejo članarine, svojim vodstvenim kadrom, ostanejo blizu njih. Dokaz so
               seveda izgubljeni referendumi. O tem je bilo že veliko rečenega in je škoda zdaj
               govoriti. Govorimo o davkih, smo za sivo ekonomijo in tako dalje. Se pravi vsak sebi
               dobesedno ne pogleda v obraz. Mi vemo, da bo v prihodnjih letih pokojninska blagajna
               zahtevala še več denarja, in zopet bo treba rezati nekje. In kje drugje kot pri
               investicijah in podobnem. Stalno slišimo o socialnih transferjih. Res je, veliko jih
               je. Ampak gospodje, v Združenih državah ležijo ljudje na ulici! Pri nas to še ni
               potrebno, čeprav nismo tako bogata država. Smo majhna država, zelo odvisna od drugih
               okolij.</p>
               <p>Strinjam se s tem, kar je bilo rečeno, da je SDS pripravila nekaj protikriznih
               ukrepov. Žal s figo v žepu, kajti če bi tisti protikrizni ukrepi bili sprejeti, tudi
               SDS ne bi mogla vladati pod takimi zakoni. Ampak bile so podtaknjene bombice, ki pa
               bi hitro eksplodirale, in to seveda takoj po volitvah. Žal mi je tudi, da v teh
               težkih gospodarskih razmerah napenjamo te medosebne odnose. Na odborih je včasih prav
               zoprno poslušati, kako kdo komu deli nauke, pozablja, kaj je rekel pred dvema
               minutama in tako dalje. Prepričan sem, da je v naši družbi še veliko, veliko rezerv,
               da mnogi še živijo nadstandardno, a obenem koristijo brezplačen vrtec, brezplačen
               prevoz otroka v šolo, brezplačno hrano in tako dalje. Tu nismo v stanju narediti
               reda. Nismo v stanju. Država je zbirokratizirana. Še vedno je zelo počasna,
               preobsežna, slabo učinkovita. Tu ne mislim samo na ministrstva, ampak od lokalne
               samouprave naprej. Kajti če investitor rabi neko soglasje, dovoljenje in tako dalje,
               velikokrat čaka leta in leta. Vse to pa je denar, ki bi se obračal, ki bi ciklus
               izhoda iz krize pospešil, pa ni tako. Vemo, kako zelo težko je neko infrastrukturo
               umestiti v prostor, češ mimo moje hiše pa avtocesta že ne bo šla – pa če jo rabi ne
               vem koliko, 100 tisoč prebivalcev. Danes je že tako, da vsi nasprotujemo vsemu, in
               čim slabše, tem boljše. Če bomo Socialni demokrati kdaj v opoziciji, sem prepričan,
               da ne bomo rušili, temveč bomo gradili.</p>
               <p>Zbral sem podatke o sredstvih, ki so bila namenjena za investicije v proračunih.
               Leta 2007 je bilo 860 milijonov za investicije, leta 2008 981, leta 2009 milijarda 96
               tisoč, leta 2010 930 milijonov, in letos je v predlogu rebalansa milijarda 38 tisoč.
               Zdaj pa mi povejte. Katerokoli postavko pogledamo, vidimo, da raste. Imamo pa enako
               število prebivalcev, enako število kvadratnih kilometrov. Res se pa nekateri vozijo z
               mercedesi, z audiji, nekateri so se pa vozili takrat še s fičoti in stoenkami. In
               samo še nekaj, govorimo o neprodanih stanovanjih. Dajmo se zmeniti in obdavčimo ta
               prazna stanovanja, ki jih imajo tudi banke. Če je bilo stanovanje zgrajeno za tisoč
               500 evrov, zdaj pa ga želi neka firma prodati za 4 tisoč evrov na kvadratni meter,
               kakšen je to zaslužek? Kam gre ta zaslužek? Dajmo se zmeniti in z davki rešimo ta
               problem, da bodo mlade družine lahko po neki spodobni ceni kupile ne nadstandardna,
               ampak običajna stanovanja in v njih tudi živele.</p>
               <p>Seveda bom glasoval za ta rebalans proračuna, pa ne zato, kot bodo nekateri rekli,
               ker tukaj sedim in imam osebni dohodek, imam poceni hrano v parlamentu in takšne
               neumnosti, ampak zato, ker bi to bilo zelo dobro za državo. Hvala.</p>
            </sp>
            <sp xml:id="SDZ5-Izredna-46-2011-09-15.sp51">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Kampuš.</p>
            </sp>
            <sp xml:id="SDZ5-Izredna-46-2011-09-15.sp52">

               <speaker>ANTON KAMPUŠ:</speaker>

               <p>Spoštovani podpredsednik, ministri, kolegice in kolegi, lepo vas pozdravljam!</p>
               <p>Rebalans je čisto običajno sredstvo, ki ga vsako leto, vsaj v zadnjih 20 letih, leto
               za letom, pripravi vlada, da v drugi polovici leta nekoliko balansira finančna
               sredstva. In vsako leto naletimo na iste poteze v smislu, da eni zelo fino k temu
               pripomoremo, drugi negodujejo, v končni fazi pa je vsako leto rebalans na nek način
               pod streho. To pričakujem tudi v letošnjem letu. To je običajna praksa. Je pa res, da
               je proračun za leto 2012 že sprejet. Tako da si obetam, glede na prenos ali pa zamik
               nekaterih finančnih transakcij, da bo leto 2012 zelo trdo leto. Res je, da je zadnji
               čas, da začnemo vsi skupaj varčevati, in z vsemi kolegi se o tem strinjam. Naredil bi
               celo korak naprej. Racionalizacije na vseh področjih, ki se tičejo državnega
               poslovanja, so potrebne in jih je treba izvajati takoj. Če bi poskušal malo
               pogledati, kaj se dogaja Evropi, kje je znotraj Evrope Slovenija. Spoštovani kolegi,
               Slovenija je v tem trenutku miren otok, je miren otok v Evropi – če pogledam v druge
               države, kaj se dogaja, kako drugje reagirajo na vladne ukrepe, kako se rigorozno
               dogajajo zadeve, ki so na nek način nenormalne.</p>
               <p>Upam si trditi, da smo na nek način, ne glede na vse črno, kot vidimo, v Sloveniji
               še vseeno tisti, ki imamo svojo vizijo in začrtane svoje cilje. Res je, da so
               verjetno oči Evropske unije in nekaterih finančnih sistemov uprte v Slovenijo, ne
               glede na to, da smo majhni, in pričakujejo naše nadaljnje poteze, kako bomo reagirali
               zdaj, ko smo doživeli padec reform, ali bomo zdaj z varčevalnimi ukrepi sposobni
               zagotoviti finančno vzdržnost Slovenije. Od tega je marsikaj odvisno. Od teh
               vnaprejšnjih bonitet v Evropski uniji in širše so odvisni naš bančni sektor,
               gospodarski subjekti, izvozniki ter drugi, ki so vezani na tuje trge, kakor tudi
               posamezniki, ki posegajo po tujih kreditih. Tako da se s temi stvarmi ne gre šaliti
               in jih je treba jemati resno. Rebalans za leto 2011 ima tudi nekaj pozitivnih
               rešitev. Res je, socialni transferji so veliki. Res je, to je treba jasno in glasno
               povedati. Vidim drugo pozitivno plat medalje. To pa je, da se ta rebalans tako
               imenovanih problemskih področij, kot sta na primer Pokolpje in Pomurje, ne dotika
               oziroma gredo projekti normalno naprej. Tako da so sredstva za razvojne projekte v ta
               območja neokrnjena in so namenjena predvsem za nova delovna mesta, za ohranjanje
               obstoječih delovnih mest, za nadaljnje vzpostavljanje razvojne infrastrukture in tako
               naprej.</p>
               <p>Na odboru za lokalno samoupravo sem bil presenečen, ko sem prejšnji teden dobil
               podatek, iz katerega lahko sklepam, da so tudi župani v tem trenutku lahko sorazmerno
               mirni. Za zdaj so lahko sorazmerno mirni, glede na podatek, da v tem trenutku na žiro
               računih občin stoji 122 milijonov evrov razpoložljivih sredstev. To pomeni, da ni
               neke strahovite panike. Še en podatek glede koriščenja EU sredstev. Na odboru za
               lokalno samoupravo smo končno dobili statistične podatke, ki opredeljujejo koriščenje
               evropskih sredstev od leta 2005 do sredine letošnjega leta. Koriščenje teče iz leta v
               leto boljše. Do leta 2008 je bilo to koriščenje z negativnim predznakom, od takrat
               naprej pa je pri vseh letih pozitiven predznak. Ker pa verjamem statistiki, si upam
               trditi, da je temu res tako. Znotraj tega pa nekateri na veliko politizirajo in
               zganjajo nenormalen veter. Kar pa sem želel posebej poudariti – sicer je kolega to že
               nekoliko omenil –, je to, da je primerjava razprav v smislu vse črno v smislu
               gospodarskih subjektov strahota, je zame strahota. Vse je črno, vse je negativno, vse
               je v propadu in tako naprej. Kolegice in kolegi, na svetlo ali pa na vrh razprav je
               treba postaviti tisoče in tisoče firm, ki odlično poslujejo tudi v tej naši
               Sloveniji, ki so izvozno usmerjene, ki ustvarjajo nova delovna mesta in so za vzor
               tudi nekaterim tujim firmam. To je treba izpostaviti, te naše firme, ki so odlične,
               in jih je treba postaviti za vzor! Te je treba pogledati najprej, tem dati vso
               priznanje in te je treba pohvaliti. V Sloveniji jih imamo veliko. To me navdaja s
               pozitivno energijo in s tem, da Slovenija lahko gre samo naprej.</p>
               <p>Rebalans bom podprl.</p>
            </sp>
            <sp xml:id="SDZ5-Izredna-46-2011-09-15.sp53">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Marijan Pojbič.</p>
            </sp>
            <sp xml:id="SDZ5-Izredna-46-2011-09-15.sp54">

               <speaker>MARIJAN POJBIČ:</speaker>

               <p>Hvala lepa, gospod podpredsednik.</p>
               <p>Uvodoma moram povedati, da tega rebalansa ne bom podprl. Izjemno veliko argumentov
               je bilo že omenjenih, med drugim je tudi predsednik Slovenske demokratske stranke
               gospod Janez Janša v stališču poslanske skupine zelo jasno in zelo konkretno nanizal
               pomembne razloge in argumente, zakaj takšnega rebalansa ni možno podpreti. Prav tako
               mislim, da je z argumenti to dopolnil tudi kolega Andrej Vizjak, in iz tistih razprav
               je možno razbrati, da tak rebalans, kot je predlagan sedaj, v Državnem zboru zagotovo
               ni primeren za podporo. Ne morem pa mimo tega, da sem danes v stališčih poslanskih
               skupin in posameznih razpravljavcev poslušal tudi razprave, ki peljejo v smer
               ponovnega podtikanja prejšnji vladi. Vseskozi smo danes v kar veliko razpravah
               poslušali, kako je za sedanjo situacijo in za to slabo situacijo v naši državi kriva
               prejšnja vlada. Pa bi postavil nekaj hipotetičnih vprašanj. Zanima me, ali je
               prejšnja vlada res kriva za pogodbo, ki je bila sklenjena z NPU. Ali je prejšnja
               vlada res kriva za potratnost dela urada predsednika države? Ali je prejšnja vlada
               res kriva za tajkunske kredite Nove Ljubljanske banke?</p>
               <p>Ali je prejšnja vlada res kriva za propad celih gospodarskih panog, med njimi
               gradbene? Ali je prejšnja vlada res kriva za povečanje brezposelnosti s 55 na 120 in
               več tisoč? Ali je prejšnja vlada kriva tudi za ustanavljanje agencij, ki so bile
               ustanovljene v tem mandatu, ki so nepotrebne in se preko njih skozi zaposlitve
               zapravlja davkoplačevalski denar? Ali je res prejšnja vlada kriva za vse to, kar sem
               naštel? To so samo nekatere stvari, ki so se mi zdele pomembne za izpostaviti. Da ne
               bom ostal samo pri tem, vas bom malo spomnil na številke. Ker gre za to, zakaj je na
               eni strani treba varčevati, če na drugi strani funkcionira razsipna država, razsipna
               država na deseto potenco. Ko govorimo o pogodbi, ki je bila sklenjena z NPU, lahko
               govorimo o naslednjih podatkih. Sami ste to že velikokrat slišali in še enkrat bom
               ponovil, da bo slovenska javnost vedela, kako varčna je in kako kvalitetno ravna z
               davkoplačevalskim denarjem ta vlada in ta koalicija, ki to vlado seveda podpira. Z
               gospodom Igorjem Pogačarjem, ki bo postal lastnik te stavbe, v kateri je sedaj NPU,
               je ministrica za notranje zadeve sklenila 20-letno pogodbo, v skladu s katero mu
               plačuje mesečni obrok kredita, ki je vreden 125 tisoč evrov. Poleg tega, da mu krije
               mesečni kredit 125 tisoč evrov, pa plačujemo na mesec še 11 tisoč evrov, ki ostanejo
               v njegovem žepu.</p>
               <p>Ministrica je torej sklenila pogodbo z osebnim prijateljem gospodom Pogačarjem, iz
               katere sledi, da mu mesečno plačuje obrok 136 tisoč evrov. Od tega je obrok 125 tisoč
               evrov namenjen za pokrivanje kredita, 11 tisoč pa ostane v njegovem žepu. Kar je pa
               tukaj ironija in kar je neverjetno, nenormalno in nesprejemljivo, je to, da bo na
               koncu, po 20 letih, Igor Pogačar lastnik te stavbe! Lastnik te stavbe, ob tem da mu
               celoten kredit plačuje država iz državnega proračuna! In takšno pogodbo je podpisala
               gospa Katarina Kresal, najpomembnejši človek in predsednica ene od eminentnih strank
               v tem državnem zboru. To se je pokazalo na njihovem zadnjem svetu, kjer so ji dali
               stoodstotno podporo. Stranka LDS je dala stoodstotno podporo ministrici kljub temu,
               da je bilo jasno, da je ta pogodba podpisana v škodo davkoplačevalcev. Na to sta jo
               opozorila Računsko sodišče in Komisija za preprečevanje korupcije. Na koncu, po 20
               letih, bi gospod Pogačar iz teh 11 tisoč evrov zaslužil 2 milijona 640 tisoč evrov.
               Iz tega bi lahko plačali 5 tisoč 820 mesečnih pokojnin.</p>
               <p>Poleg tega je postal lastnik hiše, v kateri je sedaj NPU in za katero kredit plačuje
               država Republika Slovenija! Ali se vam zdi korektno, da na eni strani na tak skrajno
               neodgovoren način ravnamo z davkoplačevalskim denarjem, na drugi strani pa stiskamo
               pri vsem, kar je mogoče, in predlagamo tak rebalans, s katerim se krčijo investicije
               in tako naprej?! Gremo k naslednji stvari. Ko je Slovenska demokratska stranka v
               nekem obdobju omenjala predsednika naše države, se pravi prvo avtoriteto naše države
               gospoda Danila Türka, je bil neskončen napad na Slovensko demokratsko stranko, češ
               kako si dovolimo karkoli spregovoriti o našem predsedniku države. Mislim, da je on
               avtoriteta, ker je bil izvoljen v državi, in vsak državljanka in državljan v tej
               državi ima pravico povedati svoje mnenje ne glede na to, kdo je na kateri poziciji.
               Tu imamo zanimive podatke, da je predsednik države v letu in pol samo za letalske
               prevoze porabil 836 tisoč 297 evrov. Skoraj milijon evrov samo za letalske prevoze!
               In to v situaciji, v kakršni država je, ko večina ljudi ne more živeti, ko večina
               upokojencev s svojimi pokojninami enostavno ne more preživeti, kjer govorimo o
               socialnih pomočeh, kjer govorimo o nadomestilih za brezposelnost in tako naprej.</p>
               <p>Poglejte naprej. Tu piše tudi, in to je ugotovila revizija, da so v tem uradu,
               zanimivo, nekaterim tam zaposlenim vračali stroške za obleke nekaj čez 5 tisoč evrov.
               Kot da je ta država tako bogata, da si nekdo lahko privošči in plačuje nekomu obleke!
               Ali si lahko predstavljate? Ali to ni potratno? To je preko vsake meje! Potem so tu
               tudi podatki, da sta dva gospoda, ki sta bila na enem izmed obiskov urada predsednika
               države, porabila samo za nočni bife iz hladilnika 500 evrov v eni noči! To je toliko,
               kolikor je ena mesečna pokojnina posameznika! Da ne govorimo o tem, koliko je bilo
               porabljeno za stilsko pohištvo – skoraj 50 tisoč evrov. Potem za obnovitev brunarice
               – skoraj 60 tisoč evrov. In tako naprej in tako naprej. To so vse tiste ključne
               stvari, ki so še kako pomembne, ko vidimo, da na eni strani varčujemo maksimalno, na
               drugi strani pa zapravljamo, kakor se komu zazdi. Če to dela prva avtoriteta
               slovenske države, predsednik naše države, ki bi moral biti zgled nam vsem in je za
               vse te stvari vedel – zagotovo, saj on vodi urad –, in si dovoli, da se lahko tako
               ravna z davkoplačevalskim denarjem, kako se potem lahko mi tu odločamo o rebalansu,
               kjer režemo investicije, kjer zamrzujemo pokojnine, kjer delamo ne vem kaj vse, kar
               je mogoče, kar je škodljivo in kar je v nasprotju z vsako logiko?! Z vsako
               logiko!</p>
               <p>Če nadaljujemo, gremo k Novi Ljubljanski banki. 250 milijonov evrov je že bilo
               namenjenih za dokapitalizacijo. V zadnjih dneh berem časopise, v katerih piše, da bo
               Nova Ljubljanska banka letos pridelala 70 milijonov čiste izgube, in če jo želimo
               rešiti, je najmanj, kar je potrebno, 450 milijonov novega vložka v to banko. Dragi
               gospodje, to seštejte skupaj! To je že blizu milijarde evrov! Mi se tukaj kregamo in
               iščemo rešitve, kako bomo zamrznili plače, penzije, ne vem še kaj, na drugi strani pa
               Nova Ljubljanska banka počenja, kar ji pride na pamet! Mislite, da so ta denar, ki je
               v Novi Ljubljanski banki, ki ga ni, dobili reveži?! Ali so to dobili penzionisti, ali
               so to dobili tisti, ki so na zavodu za zaposlovanje in tako dalje?! Ali so to dobili
               tisti, ki so ta denar prenesli na otoke in ne vem kam, ker ga v tej državi ni? In kdo
               so tisti ljudje? Točno vemo, kdo so. Točno vemo, kdo so tisti baroni v tej državi.
               Vemo! Vemo! In poglejte ironijo te vlade, te države, pravosodja in vsega. Nobenemu se
               ne zgodi čisto nič! Absolutno nič, kot da je v tej državi vse okej. In do sedaj še
               nisem slišal, da bi bil en uslužbenec v Novi Ljubljanski banki ali kaznovan ali
               obsojen ali karkoli, ko pa vemo, da je šlo milijarde evrov denarja iz te banke!
               Nekontroliranega! Nekontroliranega!</p>
               <p>Potem gradbeni sektor. Propad praktično kompletne branže gradbenega sektorja. Jaz
               sem prepričan, da bi ta vlada morala v tisti situaciji, ko se je ugotovilo, kaj se
               dogaja, začeti z investicijami. Ne bi si smeli dovoliti, da kompletni gradbeni sektor
               propade! Tega si ne bi smeli dovoliti, ker če v nadaljevanju to gledamo, točno vemo,
               kaj to pomeni, koliko je tukaj zadaj delovnih mest. Tisti baroni in tisti, ki smo jih
               videli, da so imeli roke obrnjene k sebi – ne bi bilo nobenega problema, če bi tiste
               odstranili in podjetjem dovolili ter jim dali možnost, da bi lahko normalno
               funkcionirali. Tisti ljudje, ki so bili zaposleni v ozadju, niso nič krivi, da se je
               odnašal material iz enega objekta Simoni Dimic in se je tam vgrajevalo in tako
               naprej. To je vse pisalo v časopisih. Tega si nisem jaz izmislil in tudi ne trdim, da
               je to resnica, ampak to je pisalo. In tako naprej in tako naprej. Zdaj imamo gospo
               Simono Dimic, ki toži državo za tri plače! Za tri plače, zato ker je na svojem
               področju delala nepošteno. Si znate to prestavljati?! In sedaj toži državo za tri
               plače! V katerem svetu živimo?! Kje je tukaj pravosodje, kje je tukaj policija, kje
               so sedaj tisti organi, ki bi morali takoj ukrepati, takoj reagirati? In še nekaj.
               Vseskozi poslušam, kako je pomembno, da je država socialna. Mislim, da sem to že
               enkrat povedal, pa še enkrat bom v tem parlamentu povedal, ker očitno ne pride na
               prava ušesa, pravi stavek.</p>
               <p>Zame pojmovanje socialne države ni delitev socialnih pomoči in nadomestil za
               brezposelnost, ampak to, da imajo ljudje delo, da so za to delo primerno plačani in
               da lahko normalno živijo, da si lahko zagotavljajo družino, da si lahko kupijo
               stanovanje, da se lahko normalno razvijajo. To je pravo pojmovanje socialne države,
               ne pa povečanje denarja za socialne pomoči in za nadomestila za plače. To je absurd.
               Kje je tukaj upoštevano dostojanstvo človeka?! Kje?! Lepo vas prosim, kako dolgo še
               mislite, da bomo zdržali v tej državi s socialnimi pomočmi in nadomestili za
               brezposelnost? Kako dolgo še mislite, da bomo to zdržali, če na drugi strani ne bomo
               imeli novih delovnih mest? In tam, kjer imamo možnosti sedaj, se pravi na
               investicijah, smo začeli rezati še investicije, ki so temelj oziroma podlaga za
               ustanavljanje novih delovnih mest. Mi lahko delamo, kar hočemo, lahko vsako leto
               režemo, kar hočemo – če ne bomo na eni strani vzpostavili pogojev, da se bo začelo
               gospodarstvo razvijati, kar bo omogočilo odpiranje novih delovnih mest, bomo,
               verjemite mi, iz meseca v mesec delali rebalans na rebalans, rebalans na rebalans,
               dokler ne bomo prišli do bankrota.</p>
               <p>In tisti, ki govorite, da je v Sloveniji daleč do bankrota, se sprenevedate. Tisti
               potem niste poslušali predsednika Vlade, kaj je govoril. Niste ga poslušali. Če bomo
               nadaljevali s tem tempom in s tem zadolževanjem in denar porabljali za tekoče
               poslovanje te države, je jasno, kam nas pelje pot. To je tudi mag. Vizjak danes zelo
               jasno povedal in upam, da ste ga slišali. Večkrat je bilo rečeno, da je opozicija
               kriva za to, da so referendumi v tej državi padli, pokojninski, delo na črno in tako
               naprej. Ne morem verjeti, da si sploh upate kaj takšnega reči, ker ni opozicija
               izpostavljala pokojninskega referenduma. Vemo, kdo je bil tisti, ki je zbiral podpise
               – civilne družbe. Kako si vi dovolite kriviti slovenski narod, ki se je odločili
               drugače, kot vi mislite?! Danes sem velikokrat slišal tudi od predsednika Vlade, ko
               je tukaj trdil, da so zdaj volivke in volivci krivi, ker so referendumi padli, za
               stanje v tej državi. Kako si dovolite uporabiti takšne stavke?! Kako si to dovolite?
               Zame je to zakon, zame je to verodostojno. Če volivci rečejo na referendumu ne, potem
               je razlog, zakaj so to rekli, in s tako veliko večino kot so to storili.</p>
               <p>In vi si dovolite reči, da oni niso tisti, ki imajo pravico, ker so se pravilno
               odločili. Vlada Boruta Pahorja je tista, ki je edina sposobna peljati to državo korak
               naprej. Ampak, dragi moji, danes imamo argumente in razloge za to, kje smo. Ti
               argumenti jasno kažejo, kam je ta vlada pripeljala to državo. Imamo 120 ali 130 tisoč
               brezposelnih. Govorite o 106 tisočih. Kje pa je tistih 21 tisoč, ki niti službe niso
               dobili, pa jih ni na spisku, ni jih v evidenci? Poglejte si malo statistiko. 21 tisoč
               in nekaj jih je, in prištejte te zraven, pa boste videli, kje smo. Če želimo
               izstopiti iz te nenormalne situacije in če želimo enkrat v tej državi stopiti zares
               skupaj, moramo narediti korak zato, da bomo preprečili agonijo in to slabo stanje v
               tej državi, moramo storiti korak naprej. Ampak lahko ga storimo samo na en način.
               Odvisno je od vas, ne od nas. Ne od opozicije, od koalicije je odvisno. Točno vidite,
               da nimate nikakršne podpore med slovenskim narodom, pred slovenskim človekom. Vi pa
               trmasto vztrajate, zaletavate se z glavo v steno, gremo z novimi ministri. Ne vem,
               kaj vse boste počenjali. V treh letih vladavine ste praktično pokazali, kaj znate.</p>
               <p>Zdaj točno vidite, da ni šanse, da bi lahko kaj pametnega storili. Vi pa trmasto
               vztrajate samo zato, da si zagotovite še te kanale, ki ostajajo, da se spraznijo,
               kolikor jih je še mogoče sprazniti, v žepe tistih, ki nikoli niso in ne delajo v
               dobrobit slovenskega naroda. Nikoli! Delajo le za osebno korist, za svoje žepe in za
               svoje prekrasno življenje. Tukaj pa govorimo o socialni državi. Danes je bilo že
               velikokrat rečeno, češ čisto vse smo naredili, da v tej državi ni bil oškodovan noben
               sloj, da držimo neko ravnotežje. Veste, dragi moji, kdo je to rekel? Ali živi tu, kot
               sem že včasih rekel, pa ne bom ponovil tega, kar sem že včasih rekel, ali pa ne
               razume stvari. Na eni strani imamo peščico ultra bogatašev, na drugi strani pa večino
               velikih siromakov, večino ljudi, ki ne more živeti, in temu ne more nihče oporekati.
               Tako kot sem prej rekel, tisti, ki prejemajo socialno pomoč, in tisti, ki prejemajo
               nadomestilo za brezposelnost –povejte mi, ali tisti ljudje lahko razmišljajo o
               družini? Ali lahko o čem sploh razmišljajo? Kaj si lahko s 400, 500 evri privoščite?
               Povejte! Nič si ne morete privoščiti, nič! Niti čekov ne morete plačati, ne pa da bi
               lahko razmišljali o kakšnem stanovanju ali še čem drugem. In zdaj z rezanjem
               investicij onemogočamo in ne dajemo možnosti, da bi se morda pa le s pospešenim
               investiranjem države lahko odpirala nova delovna mesta, ko je situacija že takšna,
               kakršna je.</p>
               <p>Še vedno gremo znova in znova z glavo skozi steno. Nočete razumeti bistva. Nočete!
               Ne vem, ali ga morda ne razumete. Vedno ste govorili, da ste neka elita, LDS, SD,
               Zares. Da ne bi danes govoril o Zaresu. Danes tukaj pametuje, kako je ta vlada slabo
               delala, v resnici pa je do zdaj bil praktično sokreator vseh zgodb. Oni pa bi zdaj
               naenkrat bili opozicija, ki kritizira Vlado, koalicijo in tako naprej. To ni možno,
               to ni normalno! Menda ljudje res ne morejo sprejeti takšnih neumnosti! Neumnosti! Če
               se spomnite še ene stvari, potem pa bom zaključil, ko je bilo govora, da prejšnja
               vlada ni storila nič. Kdo je ukinil davek na plače?! To je blizu ene milijarde
               denarja. Kaj mislite, če bi bil še zdaj davek na plače, koliko ljudi bi bilo danes na
               zavodu? Ali si sploh znate predstavljati?! Ali zna kdo izmed vas to izračunati?!
               Nihče si ne zna izračunati! Jaz vam povem. To je naredila prejšnja vlada, ker se je
               zavedala, da je treba razbremeniti gospodarstvo, če hočemo, da bo šlo gospodarstvo
               korak naprej, če hočemo, da bodo ohranjena delovna mesta. Kdo drug kot pa prejšnja
               vlada je zmanjšal brezposelnost s 96 tisoč na 60 tisoč in še manj, za več kot 30
               tisoč delovnih mest! <stage>/ oglašanje iz dvorane/</stage></p>
               <p>Dragi moj gospod, to govorijo statistični podatki in si jih poglejte. Če pa si jih
               do zdaj niste znali pogledati oziroma prebrati, potem sem vam pa jaz danes to
               povedal. Lepo prosim, da pogledate statistiko, in vam bo vse jasno. In ne govorite,
               češ gospod Pojbič, ne govorite. Jaz govorim, ker je to dejstvo in resnica. To je
               dejstvo in resnica. Zdaj pa smo s 55 tisoč spet na 120 ali 130 tisoč. To je pa vaša
               zmaga. Žalostno za slovenski narod. To so žalostna 4 leta za slovenski narod, da si
               je izvolil takšno vlado in takšno koalicijo. Danes je bilo še rečeno, da nihče ne bo
               uspel rešiti s čarobno palico, če bo prevzel vodenje te države. To je vsakemu izmed
               nas logično! Vsakemu je tukaj logično! Saj to, kar ste nam pustili, komurkoli že, ki
               bo prevzel vodenje te države, je logično, da tega ne bo mogel storiti, če pa je vse
               prazno, vse, kar pogledaš. Potem pa vi poskušajte rešiti problem s prazno denarnico.
               Res pa je, da je Slovenska demokratska stranka edina stranka, ki je do zdaj v zadnjih
               dveh, treh mesecih predstavila program in način, kako si predstavlja rešitev tega
               problema in te države. Edina! Povejte mi, če je kakšna stranka v tem parlamentu
               prišla s programom.</p>
               <p>Slovenska demokratska stranka se je pokazala in odprla karte, in ljudje se lahko
               seznanijo. Ampak kje je problem? Ali se o tem, kar je Slovenska demokratska stranka
               pripravila, sploh kje kaj govori? <stage>/ oglašanje iz dvorane/</stage> Se vidi demokracija, bravo!
               Prava gospa se je zdaj oglasila. To pa, vi pa že lahko govorite o demokraciji. Veste,
               kaj je za vas demokracija?! Vaše osebno prepričanje in rdeča barva! To je za vas
               demokracija! Za nas ne! Zame so ljudje, ki imajo na sebi rdečo, zeleno, rumeno, črno,
               kakršnokoli barvo že, enaki. Zame morajo ljudje živeti. Vi pa niste nikoli bili
               sposobni skrbeti za to, da bi šlo vsem ljudem dobro, ampak samo določenim elitam,
               elitnim skupinam, ki so bile vam pri srcu ali vam pisane na kožo. Takšne demokracije
               si v Sloveniji več ne želimo! Ne jaz, ne slovenski narod, ne slovenski človek! Ta
               demokracija je bila v tej državi 40, 50 in zdaj še nekaj let zraven, ampak upam, da
               je temu enkrat prišel konec. Enkrat mora biti konec. Mora se vedeti, kdo pije in kdo
               plača. Ne bodo plačevali le ubogi državljanke in državljani, pilo pa bo samo nekaj
               posameznikov, ki jim je na tem svetu prekrasno in lepo.</p>
               <p>Ne, tega ne bo več! Takšnih zastopnikov v parlamentu tudi ne potrebujemo več,
               takšnih, ki bodo zagovarjali elite in elitne skupine, ne pa tistih ljudi, ki so zdaj
               v večini, o katerih sem govoril, ki si ne morejo ustvariti niti družine, ničesar.
               Temu je treba narediti konec! To lahko naredimo vsi tisti, ne glede na to, v kateri
               stranki smo, ki imamo neko odgovornost do svojih državljank in državljanov. Verjemite
               mi, če je za marsikaterega izmed vas problem, da jaz povem to, kar mislim, je to vaš
               in ne moj problem. Jaz točno vem, v kakšni državi želim živeti in kaj je nujno
               potrebno narediti za tiste, ki so glasovali zame in za Slovensko demokratsko stranko.
               In še zadnji stavek. Prihajam iz kraja, kjer imamo podjetje Paloma, kjer je bilo
               ogromno problemov, ampak podjetje Paloma zaenkrat še živi. Vendar pa je država
               78-odstotni lastnik tega podjetja. S 3, 4 oziroma 5 milijoni evrov bi tam bilo
               zagotovo rešenih 800 oziroma 900 delovnih mest. In kaj si vi mislite? Do tega
               trenutka država ni zbrala poguma, da bi ta denar vložila. Sto in en izgovor je, da to
               ni možno. Na koncu se lahko zgodi to, da bo tudi takšno podjetje počasi prišlo v
               situacijo, ko ne bo moglo preživeti. Tega si jaz ne želim. Upam, da si tega nihče, ki
               danes v tem parlamentu sedi, ne želi. <stage>/ oglašanje iz dvorane/</stage></p>
               <p>Lahko povem do konca?! Prepričan sem, da je bilo prejšnji mandat marsikaj na tem
               področju narejeno. Kot sem že omenil, smo ukinili davek na plače. Kje misliš, da bi
               bila danes Paloma, če ne bi mi ukinili davka na plače? Veš, koliko smo takrat
               gospodarstvu pomagali?! Ti, ki si gospodarstvenik, bi moral to vedeti, kolega.
               Prosim, da me ne motiš, ker me motiš nonstop.</p>
            </sp>
            <sp xml:id="SDZ5-Izredna-46-2011-09-15.sp55">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pojbič, brez dogovorov, prosim.</p>
            </sp>
            <sp xml:id="SDZ5-Izredna-46-2011-09-15.sp56">

               <speaker>MARIJAN POJBIČ:</speaker>

               <p>Če me pa nonstop moti, gospod podpredsednik.</p>
            </sp>
            <sp xml:id="SDZ5-Izredna-46-2011-09-15.sp57">

               <speaker>PODPREDSEDNIK MAG. VASJA KLAVORA:</speaker>

               <p>Vi imate besedo.</p>
            </sp>
            <sp xml:id="SDZ5-Izredna-46-2011-09-15.sp58">

               <speaker>MARIJAN POJBIČ:</speaker>

               <p>Kako pa naj jo imam, če polovica državnega zbora govori?!</p>
               <p>Kakorkoli. Zakaj sem izpostavil podjetje Paloma? Ker je to kraj, v katerem živim,
               kjer sem se rodil, in mi ni vseeno, kaj se s tem podjetjem tam dogaja. Maksimalno sem
               se angažiral v prejšnjem mandatu in se tudi v tem, da je podjetje ostalo pri
               življenju. Upam, da bo to tudi v prihodnje uspelo, če ne s to vlado, pa s katero
               drugo.</p>
               <p>Za zaključek pa še to, da tega rebalansa, kot sem povedal, ni moč podpreti, zaradi
               tega ker rešuje stvari tam, kjer ni pravo mesto. Ta koalicija in ta vlada je
               zamenjala glavo z repom, in če misli državo reševati tako, kot je pripravila ta
               rebalans proračuna, potem se lahko Slovenke in Slovenci kar začnemo križati. Hvala
               lepa.</p>
            </sp>
            <sp xml:id="SDZ5-Izredna-46-2011-09-15.sp59">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pukšič, imate besedo.</p>
            </sp>
            <sp xml:id="SDZ5-Izredna-46-2011-09-15.sp60">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, ministri in drugi predstavniki Vlade, lep
               pozdrav!</p>
               <p>Jaz bom začel s številkami, in preko številk želim pokazati, zakaj je treba začeti
               ta voz, ki drvi v brezno, zaustavljati, po naše bi rekli prijeti za žlajf in začeti
               žlajfati. Nekaj časa bo še seveda drvel navzdol, potem pa bo prišel trenutek, ko se
               bo ustavil, in bo nekaj časa ostal na miru. Šele od tukaj naprej je možno, da se bo
               začel ponovno dvigovati. Če pogledamo samo nekaj podatkov. Danes je bilo namreč s
               strani vladne koalicije in opozicije pod B – ki so rekli, da so sedaj že nekaj časa v
               opoziciji – narejenih že veliko primerjav, kaj vse prej ni bilo narejeno in kaj vse
               je prejšnja vlada naredila narobe. Kakorkoli, primerjati je treba tisto, kar se
               primerjati da. Če pogledamo, kako smo dobri – te samohvale in statistične podatke žal
               velikokrat na strani koalicije preveč enostransko prikazujete, in prikazujete samo
               neke segmente, tiste segmente, ki vam odgovarjajo. To ni dobro. Na vseh področjih,
               tudi na segmentu zadolževanja glede na BDP. V štirih letih, od 2005 do 2008, je
               prejšnja vlada zmanjšala zadolževanje za 4,7 %. Ta nova vlada pa ga je povečala za 22
               %, z 21,9 % na 43,3 %. Povečala je zadolževanje za 22 %.</p>
               <p>Sedaj reči, da smo na 43 % BDP – da, ampak če vas človek pusti še nekaj časa na tej
               točki, bomo jutri, pojutrišnjem na 50, 60 %. Ali drugače, če smo pošteni, če že
               govorimo o številkah, moramo tudi povedati, da imamo poleg tega zadolževanja BDP
               zraven tudi poroštva. Prejšnja vlada je od leta 2005 do 2008 dala za 3 % poroštev, v
               glavnem za državne investicije, v glavnem za avtoceste, skratka za investicije. Ta
               vlada pa je do sedaj, torej v teh treh letih, dala že za približno 9 % poroštev. Pa
               bomo rekli okej. Če bi to šlo v investicije, bi bilo v redu. Ampak ne gre. Velika
               večina tega ali pa daleč največ je šlo za pokrivanje tako imenovane finančne krize.
               In vseh poroštev skupaj imamo danes za 21 %. Če izračunamo, 21 % poroštev in 43 %
               zadolževanje, smo na 64,5 %. To je realna slika! To je slika te moje države! Toliko
               smo zadolženi, ker tista poroštva iz finančne krize, zelo dobro vemo, visijo v zraku.
               Vprašanje je, koliko od tega bo prišlo nazaj. Vprašanje je tudi, koliko ostalih
               poroštev se bo porabilo, torej jih bo morala država financirati glede na to, da nam
               je propadlo ogromno podjetij, in iz dneva v dan propadajo.</p>
               <p>Toliko govorite o socialni vzdržnosti. Ali je res socialna vzdržnost za nekoga, ki
               je bil 30 let zaposlen, pa gre v invalidsko upokojitev zaradi tega, ker se mu pač kaj
               zgodi, in dobi manj kot 400 evrov pokojnine, s srednješolsko izobrazbo in tako dalje?
               Je to socialna vzdržnost? Se še spomnite, s čim ste prišli na oblast? Minister
               Križanič in takratni minister za okolje in prostor Karl Erjavec sta ponujala tisoč
               evrov. On pokojnine, Križanič pa minimalne plače. Zaključujete tretje leto, delate
               rebalans ... Pričakoval sem, da boste danes prišli s tisoč evri minimalne plače in s
               tisoč evri pokojnine. Obljubljali ste nekaj, ljudje so vam verjeli in to ste
               zavozili. Ker ste to zavozili, in jaz vam govorim o številkah, bi bilo prav, da to
               tudi enostavno spoznate in priznate. Tako kot je kolegica Renata Brunskole rekla, da
               so nekoč vodile državo debele krave, zdaj pa jo vodijo nore krave. Nekako tako sem
               jaz to tudi razumel.</p>
               <p>Če gremo dalje. Glede črpanja evropskih sredstev. Pri stvareh, o katerih govorim,
               uporabljam statistične podatke, podatke ministrstev, uradov ali inštitucij, kot je
               Računsko sodišče in tako dalje. Povzetek revizijskega poročila Črpanje sredstev
               evropskega proračuna za dva programa, in sicer enotni programski dokument ter Program
               razvoja podeželja za Republiko Slovenijo 2004–2006. Od 519 milijonov je bilo
               počrpanih 493 milijonov ali 95 %. Računsko sodišče je zapisalo, da je to največ, kar
               lahko država pridobi pred zaključkom programa. Ni čudno, če ste to državo že tako
               daleč pripeljali, da niti kisika ni več, da bi človek lahko normalno dihal, ampak bom
               poskusil zdržati. V letih 2004–2008 je to državo vodila neka druga oblast in sta bila
               tista dva programa v tistem času maksimalno počrpana. Kje smo danes? Eden od
               poslanskih kolegov je govoril, da je srečen, da smo dobili na odboru za lokalno
               samoupravo podatke o črpanju. Res je, dobili smo jih. Zopet, predstavil bom samo te
               vladne podatke. On se je sicer že na odboru spraševal, češ da ne verjamemo tem
               podatkom. Ne, ne gre za to. Verjamemo jim, ampak zato nas je toliko bolj strah, kako
               so katastrofalni. Katastrofalno črpanje evropskih sredstev!</p>
               <p>Glede na to, da sem tehnik, bom tako, kot sem začel, tudi nadaljeval s številkami.
               Drugače ne znam. Res pa je, da je v tehniki 2 plus 2 4, ni več ali manj, tako kot
               znate to nekateri tudi s filozofijo prikazati in zavijati v celofan. Na operativnem
               programu človeških virov je izčrpanih 33 %. Vedite pa, da smo danes konec 2011 in da
               imamo v Republiki Sloveniji pravico podpisovati pogodbe za črpanje evropskih sredstev
               do 31. 12. 2013 in potem še v letih 2014 in 2015 pravico ta sredstva tudi črpati. To
               pomeni pošiljati zahtevke v Bruselj in dobivati denar nazaj. Torej, 33 % na programu
               človeških virov. Na regionalnem razvoju 45 % in na programu ROPI 15,6 %.
               Certificirani zahtevki so še bistveno nižji, kar je še toliko slabše. Torej, 33 %, 45
               %, 15 % – če to sešteješ in razdeliš, je to pod 30 %. Je pa en program na regionalnem
               razvoju, podatki so s strani SVLR, in sicer program pri izvajanju na operativnem
               programu regionalni razvoj, delitev sredstev za razvoj regij, in sicer 586 milijonov.</p>
               <p>To je tistih tako imenovanih 600 milijonov za regionalni razvoj občinam. Na tem
               projektu so bili narejeni štirje razpisi, en poziv. Mimogrede, štirje razpisi so bili
               narejeni v enem samem letu! V enem samem letu! Poziv pa v celih treh letih! Tu je
               sedaj razlika med prejšnjo in sedanjo vlado. Res pa je, da je prejšnja vlada imela
               enega ministra na SVLR, vi pa imate sedaj že četrtega ali kaj jaz vem katerega.
               Poglejte, kaj je bistvo. Bistvo je, da je na tem projektu realizacija izvajanja
               programa po regijah blizu 80 %, ponekod celo 80. To pomeni 75 do 80 %. To je edini
               program, ki bo počrpan. Drugega programa ni. Vsi ostali so na, kot sem že rekel,
               približno 30 %. Kako je to pomembno in zakaj smo v Slovenski ljudski stranki
               zahtevali že na nekaj sejah odbora za lokalno samoupravo sejo Državnega zbora? Zato,
               ker je to edini sveži kapital, ki bi pomagal tudi našemu, slovenskemu gospodarstvu in
               ga držal nad vodo. Prej je državna sekretarka iz gospodarstva dejala, da je nekaj
               manj črpanja zaradi, prav zapisal sem si, tako imenovanih evidenčnih projektov. Kaj
               pa so to evidenčni projekti? Ali je evidenčni projekt to, da bomo gradili
               kanalizacijo?</p>
               <p>To je seveda za vas evidenčni projekt. Ali to, da bomo gradili vodovod? Ali da bomo
               subvencionirali podjetjem nabavo neke opreme in tako dalje. Da, to so razpisi. Teh
               razpisov bi moralo biti danes cca 80 % že izpeljanih, celo več, ker nikoli ni toliko
               prijavljenih, kot je razpisov, in še manj je tudi počrpanih sredstev. Do danes smo
               imeli pravico počrpati že 2,6 milijarde. Koliko smo pa počrpali do danes? Do konca
               septembra 2011 okrog 500 milijonov. Govoriti, da smo sedaj končno na pozitivni
               strani, glede na to, koliko damo v Bruselj in koliko dobimo nazaj ... Enostavno
               povedano, za obdobje 2007–2013 smo se izpogajali, da bomo dali v Bruselj 3 milijarde,
               da bomo nazaj dobili 5,1 milijarde, kar pomeni 2,1 milijarde več. Ali povedano
               drugače: vsako leto bi morali v proračun Republike Slovenije dobiti 222 milijonov
               več, kot tja plačamo. Potem bi bili na tem, kar smo se izpogajali. Ker pa tega ne
               delamo, imamo do danes primanjkljaja že za pol milijarde, 500 milijonov evrov. Če
               hočete, vam lahko navedem podatke, ki smo jih iz vseh teh dokumentov zbrali skupaj.
               Od leta 2012 do leta 2015 bi morali vsako leto nad tistim, kar plačamo v Bruselj,
               dobiti nazaj 310 milijonov evrov. To pa ne bo šlo.</p>
               <p>Dobili smo podatke s strani službe Vlade za lokalno samoupravo, ki pravijo takole.
               Glede na to, da so bila prejšnja črpanja prav iz teh programov slaba – slaba zato,
               ker niste naredili osnovne domače naloge. Domača naloga je bila pripraviti razpise,
               delali pa ste drugo. Vsi, ki danes tu sedite, za to niste krivi. Nekateri pa so
               posebej krivi za to, na začetku sestave te vlade zagotovo državna sekretarka Andreja
               Jerina, ki je v Bruselj pisala neka pisma, da bodo stvari tajne, zaupne, drugače kot
               so tem ljudem razlagali ministri, med njimi takrat še minister Gjerkeš. Problem je,
               da ste se preveč ukvarjali sami s sabo tudi na tem področju. Zato vam je minister
               Križanič letos marca, ko ste obravnavali to na Vladi, sporočil zahtevo in jasno
               povedal, da se sredstva ne koristijo. Prvič pa je bilo ta teden v Državnem zboru na
               odboru za lokalno samoupravo povedano, da moramo leta 2013 iz bruseljske blagajne
               dobiti milijardo 365 milijonov. Tu se seveda postavi vprašanje: Kako, kolegice in
               kolegi? S čim? S tem rebalansom? S tem rebalansom tega v 10 letih ne bomo dobili, ker
               je vprašanje, ali bomo v 6 letih počrpali iz Bruslja milijardo 300 milijonov.</p>
               <p>Letos namreč 645 milijonov, pa letos bo nekaj več, drugo leto 660 milijonov, to je
               milijarda 300 milijonov, leta 2013 pa milijardo 340 milijonov. Zapomnite si tisti, ki
               boste takrat sedeli v tej dvorani, kako bo takrat gorela voda, ker to enostavno ne bo
               možno. Zakaj ne bo možno? Zato, ker danes ne naredite tega, kar bi morali narediti.
               Poslanke in poslanci tega državnega zbora, ne opozicije, tega državnega zbora, smo
               vam dali priložnost. V torek smo na odboru za lokalno samoupravo sprejeli sklep:
               Odbor za lokalno samoupravo in regionalni razvoj predlaga Vladi Republike Slovenije,
               da za izvedbo regionalnih razvojnih programov v okviru Operativnega programa krepitve
               regionalnih razvojnih potencialov za obdobje 2007–2013 zagotovi dodatna sredstva v
               višini 600 milijonov evrov. To je edini način in edina bilka, za katero se lahko
               oprimemo v tej državi. Na vas v Vladi pa je, da to izpogajate s spremembo OP znotraj
               Bruslja. Zakaj? Zato, ker za tem stojijo občine. Občine projekte imajo. Edine, ki to
               imajo. To je še edina institucija, ki v tej državi funkcionira. Ne funkcionira Vlada,
               ne funkcionirajo sodišča, kaj šele da bi funkcionirala kakšna javna podjetja, javna
               infrastruktura. Skratka, nič več ne funkcionira! Funkcionirajo le še občine.</p>
               <p>Državna sekretarka je prej govorila, da projekti, ki jih izvajajo občine, niso
               ogroženi, da tečejo in da je vse oh in sploh. Gospa državna sekretarka, ni res!
               Občine podpisano pogodbo – gre za evropske projekte, ki jih sofinancirajo iz
               različnih virov, tudi same –, da dobijo denar na proračun iz Ministrstva za finance,
               pošljejo na SVLR avgusta, denar pa dobijo decembra. Avgust–december, štirje meseci!
               To ne funkcionira, čeprav smo zavezani po Zakonu o preprečevanju zamud pri plačilih
               plačati v roku 30 dni. Ampak občine so dolžne plačati, država pa svojega deleža ne
               nakaže. Kaj potem delajo občine? Najamejo kredite, da dolg do izvajalcev poravnajo.
               Če pa tega nekatere ne morejo, najamejo kredite izvajalci. In kaj potem? Sledijo
               zamudne obresti. Te so zapisane v pogodbi. In kaj potem? Občine plačajo zamudne
               obresti. Potem pride nadzorna institucija, katerakoli že, ki reče: "Župan, ti si pa
               lump, kršil si zakonodajo." Zato ker ga je Vlada v to prisilila! Rebalans proračuna
               ali premetavanje znotraj teh postavk, ki ste jih pripravili, po mojem prepričanju ne
               pelje v smer, v katero bi moral peljati.</p>
               <p>Zakaj opozarjamo in zakaj se bojimo? Ne samo na tem področju, ampak tudi na
               povečevanju javnofinančnega dolga. Kolegice in kolegi, upravičeno. V tem času vam je
               uspelo uničiti nekaj gigantskih slovenskih podjetij, SCT, Vegrad, CPM in tako dalje.
               Poleg tega še stotine manjših podjetij, med drugim Nizke gradnje Ptuj z 80
               zaposlenimi, in zraven še na stotine obrtnikov in podjetnikov, ki so postali
               insolventni. Na področju črpanja evropskih sredstev je tudi ta država še kako
               insolventna. Podatki, o katerih sem govoril, so vaši, vaše vlade. In če smo na tem
               področju insolventni, sem pričakoval – seveda zopet naivno, kajti ob vodenju vaše
               vlade je to preveč –, da boste prišli z rebalansom, ki bo temu pomagal. Vi pa pridete
               z rebalansom, ki da denar zunanjim zadevam, šolstvu, sociali, in vzame vsem trem, ki
               denar ustvarjajo – prometu, lokalni samoupravi in gospodarstvu. Kako vam lahko na
               takšen način potem ljudje verjamejo in kako sploh upate prositi za podporo takšnemu
               rebalansu? Danes je predsednik Slovenske ljudske stranke Radovan Žerjav jasno
               pokazal, kakšne so številke v primerjavi z letom 2008, kjer je bilo prilivov v
               proračun leta 2011 več kot 600 milijonov manj kot leta 2008 in za dvakratnik več
               odlivov, torej skoraj milijarda 200. To ne pelje v upanje, da se bodo stvari
               ustavile.</p>
               <p>Nekdo med vami je danes tudi razpravljal, da naj povemo, kakšni so ukrepi, kakšni so
               predlogi, kaj narediti za ohranitev gospodarstva in tako dalje. Definitivno vložiti v
               tisti segment, ki bo prinašal novo dodano vrednost. Če poenostavim, ker sem kmečki
               fant in ponosen na to: če gre kmetu slabo, bo kravo prodal, zategnil pas in kupil
               mlado teličko, zato da bo lahko spomladi ponovno oral in sejal. To je enostavna
               kmečka logika. Ne pa tako kot delate vi, da kravo zakoljete, čez zimo preživite, jo
               pojeste, spomladi pa postanete hlapci. Tako kot je rekel že Ivan Cankar. Če se krči
               sredstva na investicijah, kolegice in kolegi, to ste pa tudi že sami povedali, da če
               se krči tam, od koder so prilivi, potem več ne bo vreče, iz katere bi lahko jemali.
               Zadolževanje pa bo tudi onemogočeno. Krčenje na investicijah pomeni, da jutri ne bo
               za socialo, za to, o čemer ste govorili, vzdržnost in tako dalje, ne bo za pokojnine,
               skratka ne bo za družbeno nadgradnjo. Kaj je za narediti? Priznajte in recite: "To so
               naši veliki grehi, mea maxima culpa, državljanke in državljani. Žal smo vas tri leta
               zavajali, peljali narobe, pridemo pred vas in izstavite račun." Samo to, nič več in
               nič manj.</p>
               <p>Zato v Slovenski ljudski stranki takšnega predloga rebalansa, ki ga podpira nekaj
               posameznikov te države – to veste tisti, ki sedite v Vladi, in tisti dve koalicijski
               stranki –, proti pa je 99,99 % državljank in državljanov, ne bomo podprli oziroma bo
               Slovenska ljudska stranka na strani državljank in državljanov. Ne bomo glasovali za
               ta rebalans, tudi sam ne bom. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp61">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Grill.</p>
            </sp>
            <sp xml:id="SDZ5-Izredna-46-2011-09-15.sp62">

               <speaker>IVAN GRILL:</speaker>

               <p>Najlepša hvala za besedo.</p>
               <p>Če bi ob predstavitvi tega rebalansa proračuna predsednik Vlade Borut Pahor svoj
               nastop začel približno tako, bi mu jaz verjel, javnost, bil bi verodostojen, če bi ga
               začel tako: "Pred vami je rebalans proračuna, o katerem imam dve novici, eno slabo in
               eno dobro." In bi rekel: "Slaba novica je ta, da je ta rebalans bistveno slabši, kot
               je bil leta 2010, dobra novica pa je ta, da je bistveno boljši, kot pa bo leta 2012."
               To je tolažba za vas, koalicija, tista formalna in tudi tista fiktivna. Kajti spirala
               proračuna, razvoja Slovenije kaže, da je iz leta v leto slabše. Zato upravičeno tudi
               sam ugotavljam – pa ne samo jaz, tudi stroka, tisti, ki se na makroekonomsko sliko
               spoznajo –, da to Slovenijo še čaka. Prej je gospod Juri tukaj spet izvajal neke
               smešnice, kot da je stranka Zares zdaj prišla v opozicijo zato, da bo pomagala rešiti
               Slovenijo iz situacije, h kateri je s svojim delovanjem v Vladi tudi sama prispevala.
               Predvsem pa je zavajal javnost tudi s tem, da v Sloveniji pa res ni še tako slabo, da
               bi se morali česa bati. Primerjal je bruto družbeni dolg, ki ga imamo, da smo zdaj
               nekje v tistih številkah, v katerih je veliko evropskih držav.</p>
               <p>Pri tem pa je pozabil povedati, da smo bili pred tremi leti na približno 22, 23 % BDP
               na skupni dolg, zdaj pa smo blizu 45 %, in to ste dosegli v dobrih dveh letih. Druge
               države so to prigarale v desetletjih. To naj bi bila tolažba, da se nimamo česa bati,
               da nismo res na robu propada, kot je Grčija. Slaba tolažba. Vendar se tudi sam
               strinjam s tem, jamranje ni dovolj. Treba je biti inovativen, konstruktiven,
               zategniti pas, ampak tam, kjer je to treba, in biti bistveno bolj radodaren do tistih
               področij, ki nam bodo jutri, čez en teden, čez en mesec, čez leta prispevala,
               predvsem na prihodkovni strani proračuna, k začetku reševanja situacije. Žal gre naš
               voz še vedno močno navzdol v pogubo, in ne vem, na kakšen način se ga bo uspelo
               rešiti. Verjamem, in tudi vsi drugi, da s predčasnimi volitvami, da se vse skupaj
               postavi na nove, zdrave temelje, da se potem poskuša to zadevo tudi sanirati. Če bi
               bila koalicija v svojem besedičenju bolj konstruktivna v iskanju rešitev, ne pa da
               ves čas išče razloge za takšno situacijo v prejšnji vladi, da tukaj zavaja javnost,
               da je bila kašča prazna, bi se situacija v Sloveniji odvijala drugače.</p>
               <p>Žal vam lahko ponovno zatrdim, pa ni namen moje razprave prepričevati, kajti številke
               so več kot zgovorne, da je bila kašča leta 2008 uravnotežena. Toliko, kolikor je v
               kaščo prihajalo, je tudi iz kašče odhajalo. Zdaj pa ste v teh treh letih kaščo
               izpraznili in zelo težko jo bo začeti ponovno polniti. To je tista žalostna resnica.
               Govorite, da ta proračun oziroma rebalans zagotavlja neko socialno povezanost. Bojim
               se, da bo ta rebalans, in tudi naslednji, nekako bolj vzpostavil neko povezanost
               osiromašenih, obubožanih državljank in državljanov. Ne si zatiskati oči in si
               predstavljati, da smo s tem, ko imamo res zaskrbljujoče število nezaposlenih in se
               povečujejo sredstva za njihova nadomestila, kaj rešili. Nismo. Nismo rešili,
               verjemite mi. Velika večina ljudi, ki so brez dela, ne po svoji krivdi, bi si želela,
               da dela, ne pa da čakajo na to miloščino in so sami sebi odveč. Zato je treba res
               delati na tistem segmentu, ustvarjati nova delovna mesta. Tudi ta kriza, v kateri
               Slovenija je, je priložnost, da bi se uredile tudi takšne stvari, ki v Sloveniji
               sistemsko že nekaj let ali celo desetletij vodijo v nezaposljivo generacijo predvsem
               mladih ljudi.</p>
               <p>Imamo veliko strukturno brezposelnost, veliko. Za to je kriva ta vlada, pa tudi
               prejšnje, da morda niso imele dovolj poguma ali mogoče tudi inovativnosti, da bi
               začeli naš izobraževalni sistem predvsem na visokem šolstvu, pa mogoče tudi v
               srednjem šolstvu, usmerjati predvsem na način, da bi se mladi želeli in bili
               motivirani izobraževati se na tistih področjih, ki jim zagotavljajo službo. Sedaj pa
               še vedno ugotavljamo – kljub temu, da na to opozarjajo makroekonomisti, tudi same
               univerze oziroma tisti profesorji, ki zadevo želijo razumeti –, da še vedno preveč
               bogato financiramo takšne programe, ki nam producirajo nezaposljive mlade ljudi.
               Imamo množico visoko izobraženih diplomantov, ki ne dobijo dela. To je tista stvar,
               ki jo bo treba v najkrajšem času spremeniti. Zmanjšati sredstva za take programe in
               jih raje nameniti za izobraževanje v tistih programih, ki so tudi perspektivni.
               Državna sekretarka je prej omenila, da naš predlog, predlog Slovenske demokratske
               stranke, ki se je nanašal na davčne olajšave, še dodatno znižuje prihodke v proračun.
               To drži na kratek rok.</p>
               <p>Ampak jaz sem prepričan, da se vi sami zavedate, da davčne olajšave, predvsem na
               investicije, na dobiček tistih podjetij, ki so pripravljena investirati – tudi
               teorija fiskalne politike kaže na to, da se z davčnimi olajšavami na dolgi rok vedno
               zagotovi pozitiven priliv, v smislu ekonomije obsega. S tem se bodo producirala nova
               podjetja, nova delovna mesta. Res je, da boste od vsakega subjekta pobrali nekoliko
               manj, če mu boste dali davčno olajšavo, ampak suma sumarum je teh subjektov toliko
               več, da bo priliv v davčno blagajno večji. Tak je bil tudi praktičen primer v
               prejšnjem mandatu, ko smo z davčnimi olajšavami, kjer je bila konjunktura, dosegli
               več. Tudi tukaj bi bilo treba razmišljati v tej smeri. Sedaj pa gremo ravno v
               nasprotno smer – davčne olajšave ukiniti, uvesti dodatne davke, da imamo potem tudi
               gospodarsko aktivnost vedno nižjo, in to vodi v pogubo, definitivno. Ta spirala gre v
               pogubo, dokler ne bo vse šlo nekam k vragu. Upam, da ne, ampak pot vodi tja.</p>
               <p>Sam sem tudi pred tem dejstvom, ki ga je prej omenil že predsednik SDS, ko je
               predstavljal stališče poslanske skupine, da sta pred nami dve slabi rešitvi. Tudi če
               ta rebalans ne bi bil sprejet. Kaj bi pa bilo drugače? Tako ali tako je izvajanje
               proračuna zamrznjeno, občine se ne morejo premakniti. Če se ga pa sprejme, pa vemo,
               zadeva je premetanka. In kje so razlogi? Ne samo v tem, da je gospodarska aktivnost
               prizadeta, da ne more funkcionirati. Velika krivda je tudi na strani tistih, ki bi
               brez nekih finančnih sredstev lahko prispevali k temu, da se gospodarska aktivnost
               nekako pospeši. Eden izmed takšnih resorjev je okolje in prostor. Tu imamo seveda
               ministra. Upam, da bo prisluhnil tem navedbam. Koliko občin ima v Sloveniji sedaj
               sprejete prostorske akte? Zakaj jih nimajo? Ker ne dobijo soglasja Ministrstva za
               okolje in prostor. Seveda so tudi še nekateri drugi krivci, ministrstvo za
               kmetijstvo, ampak ključno je Ministrstvo za okolje in prostor. Marsikje imajo
               investitorje, imajo projekte, ne morejo pa teh dokumentov urediti, ker prostorski
               akti niso urejeni oziroma sprejeti. Zakaj se tega ne pospeši, pa bi se ta ciklus
               začel?</p>
               <p>Koliko je nepotrebnih stroškov? Gospod Žarnić, ta očitek leti zopet na vas. Če bi
               bili včeraj na Odboru za okolje in prostor, bi lahko prisluhnili. Tudi poslansko
               vprašanje se bo nanašalo na to. Samo en primer nepotrebnega zapravljanja denarja v
               vašem resorju. Zaradi nespoštovanja sodbe sodišča, zaradi neupravičene ali pa
               nepravilno podeljene koncesije, ki jo je vaš resor podelil, ste 22. februarja letos
               dobili sklep s strani sodišča, verjetno ga poznate, da se bo prizadeti stranki dnevno
               izplačevalo, če bo dala zahtevek, znesek v višini 800 evrov. To pomeni, da boste vsak
               dan zapravili za eno minimalno plačo davkoplačevalskega denarja, vse do 500 tisoč
               evrov, kolikor je naloženo. Zakaj? Tu je krivda izključno v vašem resorju. Pa koliko
               je še takšnih nepotrebnih izdatkov! Koliko je tudi administrativnih ovir? Če bi
               Ministrstvo za javno upravo opravljalo svojo funkcijo in nadaljevalo postopek dr.
               Viranta, da se administrativne ovire zmanjšujejo, koliko bi se olajšale gospodarske
               aktivnosti? Nič ni od tega. Ne jamrati, češ ni denarja, ni tega, ni onega, pri tem pa
               ne pustite, da bi investirali, da bi delali tisti, ki imajo znanje, ki imajo še
               denar, čeprav so taki redki, vendar jih je nekaj, ki imajo denar, in tudi voljo.
               Ampak takih je vedno manj.</p>
               <p>Zato jaz, da s tem zaključim, tega rebalansa ne bom podprl. Ne bomo glasovali proti,
               tudi sam ne bom glasoval proti. Toda zopet se bomo srečali pri naslednji obravnavi,
               upam, da že v novi sestavi, kjer bomo mogoče ugotavljali ravno obratno, da bo slaba
               novica drugačna, kot je sedaj, da je bil prejšnji proračun dober, pa da je zdaj
               slabši, pa potem obratno. Tako da vam res želim, da boste za leti 2012 in 2013
               pripravili bolj razvojno naravnan proračun in da se bodo tisti, ki bodo lahko
               Slovenijo dvignili iz tega, na ta način videli v teh rešitvah in bodo skupaj z vami
               to tudi uspeli realizirati. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp63">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javila gospa Vraničar.</p>
            </sp>
            <sp xml:id="SDZ5-Izredna-46-2011-09-15.sp64">

               <speaker>MATEJA VRANIČAR:</speaker>

               <p>Hvala lepa za besedo.</p>
               <p>Nekaj navedb predzadnjega in zadnjega razpravljavca zahteva moj komentar oziroma
               odziv. Najprej kar se tiče sredstev za investicije in njihovo krčenje. Moja izjava,
               ko sem se prvič priglasila k besedi, ni šla v smeri, da ni nobenih težav pri
               pridobivanju investicijskih sredstev za občine. Zavedamo se nekaterih
               pomanjkljivosti. Upam, da se jih zavedajo tudi občine, ko sestavljajo zahtevke za
               povračilo investicijskih sredstev, ki jih pošiljajo na službo Vlade za lokalno
               samoupravo. O tem, o čemer sem govorila, govorijo številke. V letošnjem proračunu je
               po predlaganem rebalansu občinam z investicijskimi transferji namenjenih 272
               milijonov evrov. To vključuje sredstva državnega proračuna in evropska sredstva.
               Poleg tega imajo občine na razpolago tudi svoja investicijska sredstva. Podatki
               kažejo, da se ob krčenju proračunskih prihodkov na državni ravni izvirni prihodki
               občin vsako leto povečujejo. V tej smeri je treba razumeti mojo razpravo, da na
               občinski ravni obstajajo možnosti za investiranje, da so še naprej odprte in niso
               zajezene oziroma onemogočene z omejitvami izvrševanja državnega proračuna. V današnji
               razpravi je bilo večkrat omenjeno, da z rebalansom povečujemo sredstva za delo
               Ministrstva za zunanje zadeve. Res je, gre za povečanje sredstev v višini dobrih 3
               milijonov evrov, vendar je treba pogledati v obrazložitev, da se vidi, za kaj v tem
               primeru gre.</p>
               <p>Gre za plačilo članarine v evropski razvojni sklad EBF, obveznost, ki je bila
               prevzeta v letu 2007 in ki zapade v plačilo v letošnjem in prihodnjem letu. Zaradi
               tega tukaj ne gre za neko bohotenje državne uprave ali neracionalno porabo sredstev.
               Gre za izpolnitev mednarodne obveznosti, od katere bodo imela lahko korist tudi
               slovenska podjetja. Še nekaj besed okoli davčnih olajšav za investicije. Tisti, ki
               ste bili v prejšnjem mandatu v Državnem zboru ali pa v kateri od vladnih služb, se
               boste spomnili, da je bila leta 2006 predlagana davčna reforma, ki je ukinila vse
               davčne olajšave. Vse davčne olajšave so bile ukinjene, razen v omejenem obsegu davčne
               olajšave za raziskave in razvoj. Temelj oziroma osnova, na podlagi katere je bila ta
               odločitev sprejeta, je bila empirična študija, po mojem vedenju edina, ki je bila v
               Sloveniji doslej izvršena. To je študija iz leta 2004, ki je izrecno pokazala, da ni
               neposredne povezave med višino investicijske davčne olajšave in dejanskim
               investiranjem, ki ga posamezen gospodarski subjekt oziroma davčni zavezanec izvrši.</p>
               <p>Šele v sredini leta 2008, ko so se že kazali prvi obrisi finančne in ekonomske
               krize, je bila odločitev spremenjena in so bile investicijske olajšave v omejenem
               obsegu ponovno uveljavljene. Te omejene investicijske olajšave ostajajo še danes v
               veljavi, in nihče danes ni govoril o tem, da se jih bo ukinilo. Dejstvo je, da nizko
               davčno breme lahko v pogojih visoke konjunkture prinese oziroma doprinese k visokim
               davčnim prihodkom v globalu, vendar se tudi ta zgodba nekje konča. Kako se konča, smo
               lahko zelo nazorno videli v lanskem letu, kako so drastično strmoglavili prihodki iz
               naslova davka do dohodkov pravnih oseb. Pa ne zaradi tega, ker bi imeli previsoko
               davčno breme na tem področju. Tudi vse možne primerjave, mednarodne, kažejo, da v tem
               segmentu nismo v zgornji polovici, ampak prej v spodnji. Tako da nikakor ne morem
               pristati na tezo, da bomo z zmanjševanjem individualnega davčnega bremena preko
               davčnih olajšav spodbudili k večjim investicijam in s tem tudi spodbudili k višjim
               vplačilom v državni proračun. Zavedati se moramo tudi, da mora vsako davčno olajšavo,
               ki jo damo enemu davčnemu zavezancu, na takšen ali drugačen način plačati drugi
               davčni zavezanec preko višje davčne stopnje. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp65">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še dr. Žarnić, izvolite.</p>
            </sp>
            <sp xml:id="SDZ5-Izredna-46-2011-09-15.sp66">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Oprostite, ker bi zdaj izrabil samo eno kratko repliko na to, na kar ste me
               spodbudili. Širši problem je. Zelo vesel bom vašega vprašanja, da bom lahko natančno
               odgovoril, kdo je podpisan pod dokumentom, katerega posledica je nekaj, kar plačujemo
               sedaj. Saj veste, kakor hitro delujejo sodišča, je ta zadeva zagotovo stara nekaj
               let. Za kar jaz skrbim v času svojega mandata, pa je to, da ne bom pustil okostnjakov
               svojim naslednikom, tako kot sem jih jaz dobil polne omare. Je pa vsak takšen primer
               meni zelo dobrodošel, ne samo zato, da vidim, kdo je podpisal, temveč kdo je
               pripomogel k ustvarjanju takšnih napak, pa je mogoče še vedno sodelavec, da vnaprej
               ne bo več takšnih napak. Hvala.</p>
            </sp>
            <sp xml:id="SDZ5-Izredna-46-2011-09-15.sp67">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes po razpravi, odpiram prijavo. Smo pri splošnem delu predloga
               rebalansa proračuna. Prijava teče.</p>
               <p>Gospod Likar izvolite, imate besedo.</p>
            </sp>
            <sp xml:id="SDZ5-Izredna-46-2011-09-15.sp68">

               <speaker>RADO LIKAR:</speaker>

               <p>Hvala lepa, gospod podpredsednik. Spoštovani predstavniki Vlade, kolegice in
               kolegi!</p>
               <p>Ko sem študiral ta rebalans proračuna, sem malo pobrskal tudi po dokumentih za leto
               in malo več nazaj, ko se je sprejemal prvotni proračun za leto 2011. Tako sem dobil
               zapis, kako je premier Borut Pahor, ko se je vračal z vrha držav v območju evra, iz
               Bruslja, napovedal rebalans proračuna. To je bilo v maju leta 2010, lanskega leta. In
               napovedal je ta rebalans s ciljem zmanjšanja javnofinančnega primanjkljaja. Pravi, da
               bo to zelo oster rez in da sicer ne bi govoril o nominalnih številkah, bodo pa
               odrekanja na posameznih postavkah tega proračuna velika. Rekel je še, da je ministru
               za finance ter ministru za razvoj dal nalogo, da do poletja 2010 pripravita rebalans
               proračuna, ki bo zmanjšal ta primanjkljaj, in sicer pričakuje, da bo to zmanjšanje
               primanjkljaja opazno, sicer bo finančni minister nosil odgovornost na tej funkciji.
               Zadeve so se potem odvijale tako, da je sprememba proračuna za leto 2011, ki je bila
               sprejeta v novembru lanskega leta, znašala za 134 milijonov evrov višji primanjkljaj,
               in sedaj imamo ponovno ta rebalans, ki ga imamo na mizi danes, in ta primanjkljaj je
               res manjši, in to za celih 58 tisoč evrov.</p>
               <p>Tako da verjetno samo največji optimisti še upajo in pričakujejo, da bo Pahorjev
               ministrski zbor, četudi z novimi ministri, uspel urediti to, česar Vlada, moramo
               reči, ni uspela urediti v preteklih treh letih. Sprašujem se, ali bo Slovenija res
               sposobna prihodnje leto zmanjšati primanjkljaj za dobre pol milijarde evrov na 3,25 %
               BDP, kot je napovedala v izhodni strategiji za obdobje 2010–2013. Čeprav je minister
               Križanič imenoval ta rebalans kot super varčevalni, se bojim, da temu ne bo tako,
               saj, kot je bilo danes že povedano, gre v resnici zgolj za prilagoditve pričakovanim
               prilivom, ki bodo predvidoma manjši za 365 milijonov, in hkrati prav toliko na
               odhodkovni strani. Zmanjšuje se pa seveda odhodke, in to ne katerekoli odhodke, kot
               je danes bilo že večkrat poudarjeno. Zmanjšujejo se odhodki za investicije za 185,5
               milijona evrov in pa investicijski transferji za dobre 203 milijone evrov, medtem ko
               se tekoči odhodki, to se pravi plače in odhodki za razne druge potrebe, ohranjajo na
               približno isti višini.</p>
               <p>Proračun za leto 2011 je bil, ko se je pripravljal, že zaznamovan s krizo in tudi že
               s tako imenovano vladno izhodno strategijo, in lahko rečemo, da je bil tako rekoč del
               te izhodne strategije, ki pa od te strategije korenito odstopa. V Slovenski
               demokratski stranki smo takrat z naklonjenostjo sprejeli to izhodno strategijo Vlade,
               kajti v njej so bili postavljeni zelo jasni cilji, in eden takih ciljev, ki ga
               podpira in zasleduje tudi Slovenska demokratska stranka, je prav zmanjšanje
               proračunskega primanjkljaja. In že ob sprejetju sprememb proračuna za leto 2011
               lanskega leta v novembru smo opozarjali na zanemarjanje tega sicer ambicioznega
               cilja, saj je predvideval kar za odstotno točko večji primanjkljaj, kot pa je bil
               predviden z izhodno strategijo. To dejstvo je postavilo pod vprašaj tudi vse ostale
               cilje izhodne strategije in s tem tudi rešitev gospodarske in finančne krize. Ni samo
               moja ugotovitev, verjetno je to splošna ugotovitev ali pa vsaj ugotovitev večine, da
               je ta vlada izgubila dobršen del zaupanja državljanov in je zato težko pričakovati,
               da bo uspela na katerikoli fronti, ki jo bo odprla, čeprav ji sam želim nasprotno.
               Želim ji uspeh, ki bi bil dober, ki bi bil v dobro vseh nas.</p>
               <p>Kar se tiče tega rebalansa proračuna, tako kot je bilo stališče Slovenske
               demokratske stranke, tudi sam ne bom glasoval niti proti temu proračunu niti za.
               Hvala lepa.</p>
            </sp>
            <sp xml:id="SDZ5-Izredna-46-2011-09-15.sp69">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jerovšek.</p>
            </sp>
            <sp xml:id="SDZ5-Izredna-46-2011-09-15.sp70">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Spoštovani kolegice in kolegi, predstavniki Vlade!</p>
               <p>Pred seboj imamo rebalans proračuna, ki je posledica luknje v proračunu, in to
               občutnega proračunskega primanjkljaja. Minister Križanič je ob koncu svojega nagovora
               dejal, da je za Vlado prva skrb človek in socialna kohezija. Če bi bilo to res, pa če
               bi bilo to vodilo Vlade, potem bi danes po mojem po treh letih te vlade morali
               razpravljati o tem, kako prerazporediti neke malenkostne viške, ne pa da režemo v
               meso države, ko jemljemo na tistih delih, ki bi eventualno omogočili revitalizacijo
               te države. Poglejte, če bi bila skrb človek in socialna kohezija, potem kriminalisti
               ne bi šele danes stopili v Novo Ljubljansko banko, in še to na poziv tuje države
               zaradi ponikalnice slovenskega denarja nekje v Sarajevu. Vemo pa, da je poniknil v
               isti količini v Zagrebu, v Beogradu, da ne govorimo o Frankfurtu. Potem bi stopili od
               državne banke prej in bi moralo biti vsaj toliko, kot režete, 370 milijonov, zaradi
               lastništva banke in ogromnih marž, ki jih jemljete iz žepov varčevalcev in komitentov
               banke, plusa. Država bi morala toliko zaslužiti, ne pa da že tretjič saniramo banko,
               jo dokapitaliziramo iz davkoplačevalskega denarja in tako naprej.</p>
               <p>Če bi bila ta skrb za človeka. Ampak te skrbi ta vlada ni imela in je nima. Zakaj se
               ni stopilo prej s strani kriminalistov v Novo Ljubljansko banko ali pa v državne
               banke? Zakaj so bili nekateri nadzorniki tisti, ki so največ znali odnesti? Zakaj ste
               nastavili lisjaka za čuvanje kokoši, če rečem v prispodobi, v nadzorne svete? Če bi
               kriminalisti prej vstopili, če bi se resno lotili, potem marsikaterega visokega
               vladnega funkcionarja ne bi bilo danes več na seznamu Vlade. Tudi to je resnica.
               Zaradi tega ne govoriti, da je skrb človek in socialna kohezija. Problem je, da je
               dobila veljavo popolna erozija socialne vednosti in vrednote v teh treh letih. Človek
               je postal nič, državljan je postal nič. In še vedno se bohotijo tisti, ki se na
               veliko napajajo iz proračuna, čeprav zvoni, čeprav je situacija dramatična. In ni
               res, kar je rekel kolega Juri – da je situacija resna, ni pa še dramatična. Gospe in
               gospodje, to lahko govori človek iz stranke, za katero pravi, da je v opoziciji, pa
               podpira Vlado. Situacija je dramatična. Je izjemno dramatična. In da ne bo kdo rekel,
               da si izmišljujem, bom citiral ministrico, načelnika generalštaba. Bil sem tudi na
               drugih odborih, kjer gospod Juri očitno ni bil, da govori, da situacija ni
               dramatična.</p>
               <p>Na Odboru za obrambo smo 1. septembra že imeli to obravnavo proračuna, kjer je bila
               ministrica. Navadno je dostopna, vendar je tretji program ni pokril, čeprav so že en
               teden predvajali stare posnetke iz počitnic in še potem tri dni, ampak ne, ker je
               bilo naročeno, da tam, kjer se pričakuje odkrita beseda ministra, ne snemati in ne
               prikazovati. In so šele čez tri dni rekli, češ danes se začenjajo razprave o
               rebalansu proračuna. Ministrica je dejala: "Tako da jaz lahko poročam samo o precej
               pesimističnem stanju." In je povedala, kaj država počne na tem področju, kako resne
               in dramatične posledice za Slovensko vojsko, ki je steber državnosti, ima to rezanje
               in zajedanje v substanco. Potem je povedala, da odpovedujemo vse nadaljnje vaje
               Slovenske vojske, da se je že davno ustavil ves razvoj v Slovenski vojski. Načelnik
               generalštaba pa je povedal naslednje, in to, se mi zdi, celo po rebalansu. Prva
               zadeva, pravi, je, da vojska nima dovolj denarja za zadnjo plačo v letošnjem letu. In
               to po rebalansu, ki ne predvideva te plače. Na koncu je rekel: "Ne znam dati tudi
               odgovora, kako dolgo se lahko zdrži v takšnem finančnem okviru. Ne znam dati tudi ne
               odgovora, kako dolgo se lahko osebno zdrži pri vodenju teh zadev." Zdelo se mi je, da
               načelnik razmišlja o odstopu. Tu pa kvazi opozicijski poslanci govorijo, da situacija
               ni dramatična.</p>
               <p>Kaj to pomeni? Se zavedamo, recimo, da če vojska nima za vežbanje, če zgolj ždi v
               vojašnicah in mora gledati v zrak, je to izjemno nevarna situacija za državo. Takrat
               ji gredo po glavi neumnosti. V podobni situaciji, ko je Argentina drvela v bankrot,
               so argentinski oficirji ponoreli in izvedli puč, ki je seveda državo pahnil še
               globlje. Jaz zaupam Slovenski vojski in slovenskim častnikom, da kljub takšni
               situaciji ne bodo delali takšnih norosti, ampak, gospe in gospodje, ali ni tragično,
               da smo soočeni s takšno situacijo danes, 15. septembra, na praznik priključitve
               Primorske. Seveda čestitam vsem Slovencem in Primorcem ob tem prazniku, in se
               sprašujem, ali ni ogrožena pozicija te države, dolgoročno. Ob tem, da se je dovolila
               ta erozija države in erozija vrednot ter poneverjanje denarja s strani oligarhij,
               povezanih z vladajočo opcijo. V takšnih razmerah je eksistenca države, ko za vojsko
               nimajo praktično za suhi kruh, ogrožena. To znajo opazovati in videti tisti, ki ne bi
               tega smeli vedeti in videti. Kam nas to pelje?! Pri teh rezih verjamem, da v tem
               trenutku, 15. septembra, na državni praznik, ne morete podati dobre slike, ker je
               denar že zapravljen, ker tega denarja ni, in se ni vodila prava politika, da bi bili
               v prejšnjih letih prilivi.</p>
               <p>V tej situaciji pa moram povedati, da še ni tega zavedanja oziroma te volje, da bi
               dejansko jemali tam, kjer se lahko odpovemo, in dali tja ali pa zagotavljali
               minimalna preživitvena sredstva tam, kjer se ne more in ne sme vzeti. Na dveh odborih
               sem kot lakmusov papir, kot preizkusni kamen predlagal odboru, da posvoji amandma, o
               katerem smo glasovali, ki je jemal minimalno, simbolno vsoto, približno 40 %
               delovanja Urada Vlade za komuniciranje. Zakaj tam? Vemo, da je ta urad v teh zadnjih
               letih urad za produkcijo slabih novic, ki nervirajo državljane in jemljejo
               motivacijo. Poleg tega pa edino dejavnost, ki bi morala biti dejavnost tega urada,
               opravlja predsednik Vlade, ki je plačan iz drugih postavk. Torej ne jemljemo
               predsedniku Vlade. Gospod Košir se je na tem uradu proslavil edino po Urški Čepin in
               tistem denarju, ki ga je dal preko Urške Čepin za reklamiranje nekaterih stvari. In
               zaradi tega bi brez skrbi vzeli 2 milijona sredstev od 6 milijonov! Ali mislite, da
               so vladni poslanci glasovali?! Ne, ne, bili so proti. Predlagal sem enako, da takšna
               sredstva damo na visokošolskem odboru za študentske domove, za visokošolsko
               infrastrukturo, kjer je minister rekel: "Tu smo pa izrazito podhranjeni."</p>
               <p>Ali mislite, da ste dvignili roke za to simbolično potezo, ki bi bila opozorila
               Vlade? Nič se ne bi zgodilo, samo pozitivne posledice. Ne, bili so proti. Zaradi tega
               jaz v ta proračun rebalansa ne morem zaupati, ker so spet imeli močni ljudje moč, da
               so rekli, češ pri nas se ne bo vzelo, vzeti se mora tam, kjer bo mali človek občutil,
               kjer se bo rušila socialna kohezija, pustili pa bomo tam, kjer so ljudje iz finančne
               oligarhije klicali in telefonirali, rekoč: tega pa ne vzeti. Gospe in gospodje, žal
               bo ta država šla na ta način po argentinski poti izpred let v bankrot. In kdor govori
               in na glasovanjih podpira takšne stvari, da se ne podpre niti amandmaja, ki je
               simbolno koristen in je simbolni lakmusov papir za resnost razmišljanja o Vladi in o
               koaliciji, težko govori, da situacija ni dramatična. Oziroma da govorijo takšni
               ljudje, da ni dramatična, in se s tem zavaja ljudi. Poglejte, iz tega razloga bi
               moral biti proti, vendar v to past ne grem. Pred tremi tedni sem na poslanski skupini
               opozoril, ko je bilo rečeno, da moramo gladko zavrniti. Ne, sem rekel, tukaj nas
               čakajo, peljejo v past, ker bodo pred tujino, pred Merklovo in drugimi že govorili,
               češ SDS ne podpira varčevanja. Zavedamo se te pasti, in to razmišljanje je
               prevladalo.</p>
               <p>Imejte takšen rebalans, podpreti ga ni možno. Mi ga ne bomo zavrnili, tako da nas ne
               boste mogli ogovarjati v tujini, da nismo dovolj konstruktivni. Bomo konstruktivni,
               se bomo vzdržali, vendar ta rebalans ne pelje k socialni koheziji, pelje proč od
               človeka, državljana. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp71">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Luka Juri.</p>
            </sp>
            <sp xml:id="SDZ5-Izredna-46-2011-09-15.sp72">

               <speaker>DR. LUKA JURI:</speaker>

               <p>Hvala lepa. Lep pozdrav!</p>
               <p>Če danes pogledate novice iz mednarodnih ekonomskih časopisov, boste videli predvsem
               naslednje naslove. Ohlajevanje evropskega gospodarstva, ki sledi ohlajevanju
               ameriškega gospodarstva, vendar upamo, da dvojne krize še ne bo ali pa da je ne bo.
               Verjeten ali pa možen bankrot Grčije. Veliko vprašanje in neznanke o možnem bankrotu
               Italije. Ob tej primerjavi s takšnimi naslovi je dejansko naš nevihtni proračun
               videti bolj kot prijeten, svež vetrček. Jasno je, da rebalans potrebujemo, in temu
               nihče ne oporeka, ne oporeka niti največja opozicijska stranka. Čeprav ga ne podpira,
               ga pa, kot sem razumel, vsaj tolerira. Ne rabimo ga zaradi napačnih odločitev
               ekonomske politike slovenske vlade. Bilo bi kar oholo razmišljati, da lahko slovenska
               vlada s tako majhnim proračunom v tako majhnem odprtem gospodarstvu bistveno vpliva
               na gospodarsko rast v naši državi. Jasno je, noben ekonomist ne bo oporekal temu, da
               so bistveni elementi, ki določajo, kakšna je gospodarska rast Slovenije, mednarodni
               elementi. In jasno je, da je ta rebalans, ki sledi dejstvu, da so davčni prihodki
               nižji, zato ker je gospodarska dinamičnost v Sloveniji nižja, kot smo si želeli,
               posledica mednarodnega stanja. To seveda ni opravičilo, da bi si oprali in rekli, da
               nas to ne zanima. Ne, ne, saj se s tem ukvarjamo in zato tudi rebalans. Je pa
               obrazložitev, zakaj se tega lotimo in v čem je izvor vsega tega, za kar seveda tudi
               mi kot Slovenija nosimo sorazmeren delež odgovornosti.</p>
               <p>Sicer je res, da bi se lahko odločili drugače. Lahko bi se odločili drugače, vendar
               ta odločitev bi morala biti sprejeta na globalni ravni. Moje osebno mnenje je, da so
               se tako na eni strani države Evropske unije kot na drugi strani Združene države
               Amerike prehitro odločile in začele teči v politiko proračunskega uravnovešenja.
               Prezgodaj, še dlje bi morali spodbujati gospodarsko rast, ki je bila prešibka, in se
               že kaže, da ta tek v proračunsko uravnovešenje v ZDA z velikimi polemikami, ki so
               čisto umetno pripeljale celo do zmanjšanja bonitetne ocene Združenih držav Amerike,
               in na drugi strani z neuravnovešeno in neusklajeno politiko na evropskih kapitalskih
               trgih, kar je pripeljalo do grške krize – če se ne bi odločili za takšne politike in
               bi raje še naprej spodbujali gospodarstvo, sem prepričan, da bi danes bili na drugem
               scenariju. In tu Slovenija ima tisti delež odgovornosti, ki ga ima pri odločanju na
               sestankih ECOFIN, na sestankih Evroskupine, in seveda Evropska unija ima tisti del
               soodgovornosti, ki jo ima s svojo politično in gospodarsko težo na globalnem nivoju.
               Žal torej tega luksuza, da bi se tudi mi v Sloveniji enostavno odločili, da se
               rebalansa ne bomo šli, nimamo, zato ker smo odprto gospodarstvo, odprto finančno
               gospodarstvo, z odprtim finančnim trgom.</p>
               <p>Neuravnovešenost proračuna bi najverjetneje pomenila močno in nadaljnje odtekanje
               zasebnega kapitala stran od slovenskih obveznic, ki financirajo slovenski proračun,
               in potemtakem tudi za majhno državo, kot je Slovenija, težave s financiranjem svojega
               dolga. Žal zasebni denar odteka v zlato, odteka na Kitajsko, odteka v Indijo, v
               Brazilijo, stran od ZDA, stran od Evrope. Celo slišimo, in to je bilo za pričakovati,
               da nam bodo sedaj Kitajska, Brazilija in Indija priskočile na pomoč z zasebnim
               vlaganjem, zato da lahko pomaga pri likvidnosti v Evropi in v Ameriki. In če ni
               denarja, nimamo drugega, kot da zaključimo, da bo treba pristati na določene težke
               odločitve. Moramo se odločiti, kje bomo ugotovili prioritetna področja in kje manj
               prioritetna področja. In to je seveda potem stvar polemik. Moj predhodnik je omenil
               težave na nivoju varnostne politike in obrambne politike. Jaz mislim, da dokler se
               moramo v Sloveniji odločati, da ne bomo kupovali toliko osemkolesnikov, kolikor smo
               jih želeli, in da ne bomo toliko streljali in porabljali toliko goriva ter resursov
               za vaje smrti – ker se konec koncev vojaške vaje še vedno ukvarjajo s tem, kako se
               braniti, in ko se ti braniš v vojski in v vojni, vemo, o čem se gre –, dokler se
               moramo temu odpovedati, lahko pa še vedno zagotovimo ljudem v javnem sektorju plače,
               lahko učitelji normalno delajo, lahko ljudje, ki potrebujejo socialno pomoč, le-to
               pridobivajo, dokler smo še na tem nivoju, smo v Sloveniji napram drugim državam še v
               relativno dobri situaciji. Seveda daleč od tega, da pa bi bili v zlati situaciji.</p>
               <p>V Sloveniji nam mora ostati predvsem optimizem, želja po tem, da spodbujamo zasebno
               iniciativo, zasebno raziskovanje, zasebni razvoj v podjetništvu. Zato potreba te
               vlade in naslednje vlade, da liberalizira področje podjetništva, da po mojem mnenju
               tudi liberalizira ali pa drugače, če želimo reči lepše, fleksibilizira, ampak konec
               koncev vemo, za kaj gre, področje zaposlovanja, kajti samo takrat, ko bo podjetnik
               vedel, da lahko nekoga lažje zaposli in tudi odpusti, takrat ga bo zaposlil, sicer bo
               jemal študente, bo najemal delo preko agencij za delo in tako naprej. Ko pa se bomo
               šli bolj napredno od takšnih politik, ko se bomo odločili v tem državnem zboru, da
               bomo tudi produktivnost delavcev spodbujali z obvezno udeležbo pri razdelitvi
               dobička, ne pozabimo, da smo pred letom in pol na predlog Socialnih demokratov
               odločali o tem v tem državnem zboru in se je ta državni zbor odločil, da obvezne
               delitve dobička ne bo in da še naprej delavci ne bodo spodbujani k temu. Ko se bomo
               odločili, da bomo pravičneje razporedili breme pri obračunavanju dohodnine, ko se
               bomo odločili, da bo lažje ne samo odpreti podjetje, ampak da bo tudi lažje
               pristopiti do pomoči in asistence države, znanja in tudi kapitalske asistence države
               za to, da se lahko gremo podjetništvo, takrat bomo imeli v Sloveniji dobro
               perspektivo. Do takrat pa naj nam bo v veselje vsaj zavedanje, da denar ne prinaša
               sreče. Hvala.</p>
            </sp>
            <sp xml:id="SDZ5-Izredna-46-2011-09-15.sp73">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Ribič.</p>
            </sp>
            <sp xml:id="SDZ5-Izredna-46-2011-09-15.sp74">

               <speaker>JANEZ RIBIČ:</speaker>

               <p>Spoštovani gospe in gospodje, spoštovana ministra, državne sekretarke, sekretarji,
               lepo vas pozdravljam!</p>
               <p>Danes je v Državnem zboru bilo že veliko povedanega, veliko koristnega, veliko
               napotkov, veliko pa je bilo tudi nakladanja in posledično nič povedanega. Moti me
               tudi to obmetavanje ob prejšnji vladi, pa predprejšnji vladi, pa sedanji vladi. V
               Državni zbor sem si želel priti zato, da bi za državo Slovenijo kaj dobrega naredil.
               In v Slovenski ljudski stranki smo do sedaj podpirali vse dobre predloge, ki so
               prihajali z ene ali druge strani. Tudi Slovenska ljudska stranka je velikokrat imela
               dobre predloge, pa se ostali kolegi v Državnem zboru niste tako obnašali kot mi.
               Kriza v svetu, kriza v Evropi, kriza v Sloveniji narekuje tistim, ki nas vodijo, da
               ukrepajo. Ta ukrep je rebalans proračuna, ki je pred nami. Sam bi si želel, da bi pri
               pripravi takšnega rebalansa proračuna sodelovali tisti, ki nas nagovarjajo z
               naslovnic ali televizijskih ekranov. Radi povemo, da imamo zelo dobro organizirano
               visoko šolstvo, veliko imamo izobraženih ljudi. Zakaj jih nismo povabili, ko smo
               delali ta rebalans proračuna, z željo, da bi v državi spremenili kaj na bolje? Zakaj
               nismo povabili Skupnosti občin Slovenije, Združenja občin Slovenije, da bi s svojimi
               nasveti, s svojimi izkušnjami z lokalnih skupnosti prenesli izkušnje, da bi se
               prebili do takšnega dokumenta, ki bi nas pomagal peljati v boljše čase? Veliko smo
               danes govorili o sociali in sredstvih v rebalansu. Sam bi rad dejal, da smo
               pripeljali te stvari tako daleč, da se tistim, ki so na borzah, ki dobijo neke
               socialne pomoči, nič več ne splača delati. V naši državi jabolka ali hmelj pobirajo
               ljudje iz Madžarske, iz Romunije, nekateri naši navihanci gredo to delati v Avstrijo
               ali v Nemčijo.</p>
               <p>Ukinjamo javna dela. Sam se dobro spominjam, da smo preko občin veliko zaposlovali
               ljudi preko javnih del, jim dali možnost in občutek, da moraš za denar, ki ga
               prejmeš, nekaj narediti. Ne vem, zakaj smo se odločili, da to tako masovno ukinjamo.
               Od 200 občin poznam veliko, veliko takšnih, ki so na koncu naredile režijske obrate
               in te dobre delavce zaposlile, in smo z manjšimi sredstvi v naši državi veliko
               dobrega postorili. Ne vem, zakaj takšne prakse ukinjamo. Seveda sem za to, da se
               pomaga tistim, ki so izgubili službe, da se jim pomaga na vsak način, da bi do njih
               zopet prišli, ampak tu so velike, velike razlike. Te velike razlike ustvarjajo in
               delajo tudi tisti, ki so na teh zavodih zaposleni. Vam bom povedal en primer. Gospa,
               ki je dolga leta pridno delala, podjetje je bilo ukinjeno, je prišla na borzo, pred
               tem pa tudi čaka na listi za operacijo na križu. Vmes jo lokalna skupnost povabi, da
               sodeluje v enem manjšem odboru, ki dodeljuje sredstva društvom, in za to prejme
               enkraten prejemek v celem letu 50 evrov neto. Uboga reva sploh ni vedela, da mora to
               prijaviti, da bo morala od tega plačati še kakšen davek. In ker tega ni storila, je
               izgubila še tisti denar, tisto podporo, ki bi jo na borzi dobivala. Na drugi strani
               pa je toliko ljudi, ki so zavozili velika podjetja, ki so si nagrabili toliko
               denarja, pa ga še noben ni vrnil, in v tej smeri nič ne delamo. In tudi tu so takšni
               javni uslužbenci, ki so botri ali pri tem pomagajo ali pa so pomagali. Zato se mi ne
               zdi prav, da tudi v tej smeri ne naredimo kakšne poteze.</p>
               <p>V tem proračunu, tako sam mislim, če bi moja beseda kaj obveljala med številnimi
               drugimi tukaj, bi morali na vseh drugih področjih vsi, vsak pri sebi, varčevati,
               spodbujati pa investicije. Danes je najbolj pravi čas, ko imamo še možnost črpati
               tudi kakšna evropska sredstva, da se dobro zavemo, da je veliko gradbenih podjetij
               propadlo zaradi takšnih ali drugačnih pokvarjencev in da bi tistim, ki se še borijo,
               da se obdržijo, dali možnost, da bi zopet začeli delati. Veliko imajo občine
               projektov, če jih država nima, in če bi posamezna ministrstva dajala svoje razpise,
               na katere bi se lahko občine prijavljale, bi gradbena stroka zopet začela delati,
               kolo bi se začelo sukati. Prodajalci materiala bi prodajali, delavci bi delali,
               prevozniki bi vozili, vsi bi plačevali davke, zopet bi se začel polniti državni
               proračun. Morda bi nas to potegnilo. Ampak vsi silni pripravljavci tega rebalansa
               očitno razmišljajo drugače. V tem rebalansu ne vidim neke prave spodbude za delovna
               mesta. Pogovarjamo se o tem, koliko je brezposelnih. Mislim, da bi se tu morali vsi,
               vsak za svoje področje, zavedati in na tem področju kaj več postoriti, da bi tisti,
               ki čakajo na delo, le videli nekje svetlo točko v tej 20 let stari državi, ki smo si
               jo vsi tako želeli.</p>
               <p>Ne morem glasovati proti rebalansu proračuna, ker je to bolje kot nič. Hvala lepa.
           </p>
            </sp>
            <sp xml:id="SDZ5-Izredna-46-2011-09-15.sp75">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kres.</p>
            </sp>
            <sp xml:id="SDZ5-Izredna-46-2011-09-15.sp76">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani kolegice in kolegi!</p>
               <p>Rebalans, ki je pred nami, je nujen. Brez dvoma bo tudi sprejet. Žal mi pa je, da ni
               možno privarčevati kje drugje kot pri tem, ko vidim, da se mora za zagotovitev
               finančne vzdržnosti države varčevati pri investicijah, tako investicijah na
               Ministrstvu za promet kot na drugih ministrstvih. Zanima me tudi, kako bo na tak
               način sploh možno izpeljati investicije gradnje novih osnovnih šol, ki so prepotrebne
               na nekaterih področjih za varno izvedbo pouka. Na lokalni ravni smo storili vse in še
               več za pridobitev projektov, dovoljenj, veliko truda je bilo vloženega za uspešno
               dogovarjanje na osebni ravni. Morate vedeti, da je treba dobiti soglasja, nadomestne
               parcele, zgradbe in podobno. Upam si reči, da je to še težje delo kot delo z
               birokracijo. Na občinski ravni moramo vse to postoriti, in verjemite mi, zelo težko
               je. V Litiji in Šmartnem pri Litiji smo bili pri tem uspešni. Projekte za obvoznico v
               Šmartnem pri Litiji so uspešno pripeljali do konca, treba bi se bilo samo še lotiti
               dela. V projektu osnovne šole ravno tako. Skratka, vsi dokumenti in vse je
               pripravljeno za uspešno delo. Iz tega rebalansa izhaja, da teh projektov očitno ne bo
               možno realizirati. Takšnih projektov je še po celi državi veliko, in prepričan sem,
               da ko govorimo o socialni vzdržnosti, je to tudi velik prispevek k socialni
               vzdržnosti, zagotovitev delovnih mest tam, kjer jih lahko po mojem najlažje tudi
               odpremo.</p>
               <p>Preveč je transferjev, izplačanih za nedelo. Na ta način bi zaposlili ljudi in preko
               tega realizirali to pomoč, in ta sredstva bi se zelo multiplicirala. Mi smo že na
               začetku mandata na to opozarjali. Dajmo investirati na lokalni ravni, vse je
               pripravljeno, takrat ko se je gradbeništvo soočilo s krizo. Veste, ne zagovarjam
               tistih velikih gradbenikov, ki so naredili tudi veliko škode tej državi in gradbenemu
               sektorju, ampak govorim o tistih majhnih gradbenih podjetjih, ki delujejo po celi
               državi razpršeno. Po celi državi enakomerno zaposlujejo, in sem prepričan, da bi bila
               socialna slika še težja, če občine ne bi bile sposobne investirati v to, kar so se
               odločile. Na ta način zaposlujejo veliko ljudi, ki so tudi izobraženi za to delo.
               Prepričan sem tudi, da bi potrebovali investicije v gradbeni del, ker slovenskega
               gospodarstva nismo uspešno prestrukturirali. Na ta način, če odpremo te investicije,
               si pridobimo čas za prestrukturiranje. V tem času se je pa treba resno lotiti
               prestrukturiranja, vse resurse izkoristiti stoodstotno in še več ter težiti k temu,
               da aktiviramo tiste podjetnike, ki imajo dobre ideje, ki imajo ideje z veliko dodano
               vrednostjo, in da se tem tudi pomaga na ta način. Pa ni nujno ravno s subvencijami.
               Tudi s tem, ampak z boljšo konkurenčnostjo trga delovne sile in finančnega sektorja.</p>
               <p>Poglejte, govorimo, da imamo zelo nefleksibilno delovno zakonodajo, jaz pa trdim, da
               ni res. Mi imamo zelo fleksibilno delovno zakonodajo, samo potuhnjeno fleksibilno
               delovno zakonodajo, lahko rečem na nemoralen način, ampak podjetnik se pač mora
               reševati. Med njimi se najdejo tudi takšni, ki nimajo najboljših namenov. Sem pa
               prepričan, da je večina tistih, ki imajo pozitivne namene. Ja, poglejte, kako pa naj
               podjetnik danes zaposli drugače kot za določen čas ali pa sili novo zaposlenega v
               espe in tako naprej, če je pa obremenjen v primeru bolniške na tak način, da mu jo
               mora skoraj celo dobo plačevati? S tem se majhen podjetnik, lahko vam povem, uniči in
               se mora potem poslužiti zapiranja podjetij, odpiranja več podjetij, prezaposlovanja
               in tako naprej. Če bi imeli mi te zadeve urejene na tak način, da bi bilo to
               zapisano, da bi se vedelo, kje smo ,in da bi se dalo na ta način obnašati, bi bila ta
               zadeva že bistveno bolj konkurenčna. Mi smo na tem delu lestvice na 102. mestu, kar
               se tiče konkurenčnosti trga delovne sile in tudi finančnega trga.</p>
               <p>Finančni trg še razumem. Ne more se kar kredit dajati obubožanim podjetjem, če ne
               vemo niti tega, kje so. Tudi tukaj banke razumem, ampak banke bi se morale ves čas
               tako obnašati, tudi takrat, ko so dajale kredite za takšne tajkunske prevzeme, ki
               danes tepejo to državo. Je pa tudi res, da pri delovni zakonodaji lahko zelo hitro
               zadevo rešimo, samo če bi se za božjo voljo ti sindikalni voditelji malo zresnili. Na
               takšen način ne bomo mogli nič spremeniti, in država bo samo tonila, tonila in
               tonila, in ne vem, kam bomo na koncu vso to zadevo pripeljali. To je pa potuha! Če bi
               bili ljudje redno zaposleni, bi lahko tudi vstopali na trg kreditov, na finančne
               trge. Mogoče bi se marsikatero stanovanje, ki danes stoji, lažje prodalo in tako
               naprej. Učinki, sem prepričan, bi bili veliki. Ne bom pa rekel, kako veliki, ker tega
               še nisem uspel raziskati. In trdim, dokazali smo se pri socialni vzdržnosti. V tem
               segmentu, kjer lahko zelo hitro zadeve spremenimo, seveda pod pogoji, da bodo
               sindikati sodelovali na način, kot je to potrebno, lahko ta trg zaposlitev zelo hitro
               rešimo, ob tem, da smo že dokazali, da imamo čut za socialno državo in smo tudi
               socialno vzdržnost obdržali v okvirih, v katerih je. Naj še enkrat ponovim, ne
               soglašam in ne morem sprejemati tega, da ravno na teh investicijah, na katerih bi
               lahko največ delovnih mest rešili, danes tako drastično štedimo. Mislim, da bi se
               dalo marsikje drugje poiskati ta denarna sredstva, malo in po malo, in sigurno bi se
               nabralo tudi za tiste milijone, katere želimo na ta način privarčevati, seveda s
               ciljem finančne vzdržnosti, kar bo sicer doseženo, ampak ne vemo še, kakšne bodo
               posledice. Mislim, da tega ni še nihče izračunal. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp77">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Grims.</p>
            </sp>
            <sp xml:id="SDZ5-Izredna-46-2011-09-15.sp78">

               <speaker>MAG. BRANKO GRIMS:</speaker>

               <p>Hvala. Prav lep pozdrav!</p>
               <p>Današnji akt, ki ga je predlagala Vlada in ki ga podpira koalicija, lahko
               obravnavamo na dva načina. Eden je s pomočjo medkulturnega dialoga. Medkulturni
               dialog namreč kot enega ključnih elementov postavlja zahtevo, da je treba stvari
               poimenovati s pravim imenom. Torej je treba zelo jasno povedati, da je predlagan
               protirazvojni rebalans proračuna. Kajti vsak, ki ima kdaj v življenju priložnost se
               srečati s kakšnim učbenikom makroekonomije, ve, da če hoče država doseči nov razvojni
               krog po obdobju nazadovanja in stagnacije, mora vsaj obdržati ključne razvojne
               investicije na tistih področjih, ki prinašajo visoko produktivna delovna mesta, s tem
               pospeševati gospodarstvo in po drugi strani vlagati v znanje in razvoj. Točno to so
               področja, kjer ta proračun varčuje. Morali pa bi varčevati na vseh drugih področjih,
               ampak tam se poraba v glavnem ohranja. Varčuje se pri investicijah. Naj razume, kdor
               more. Ena možnost je seveda, da gre za popolno neznanje.</p>
               <p>Druga možnost je pa bolj enostavna – da so se nekje, daleč od oči javnosti, usedli
               vsi poslanci, ki bodo izglasovali nove ministre ali pa še novega predsednika Vlade,
               če bo to podaljšalo njihov mandat, in skupaj z vladno ekipo lepo zapeli tisto: "Mi
               imamo se fajn, če vam prav je al' ne." In potem nastane tak akt, kot ga danes mi tu
               obravnavamo. Možna je seveda tudi kombinacija obojega, to je jasno. To se pravi, tako
               neznanja kot popolne ignorance. Ampak s tem že prehajamo na drugo možnost obravnave
               tega akta – da gre v resnici zgolj za še en izraz smisla za humor aktualne oblasti.
               Veliko argumentov, boste videli, gre tudi v tej smeri. Ta vladna humoreska tega tedna
               bi sicer zaslužila podnaslov Mnogo hrupa za nič. Namreč, to postane zelo jasno in
               tudi zabavno, če vemo, da je bil sprejet proračun na predlog še prejšnje vlade za
               leto 2009 nižji, kot je sedanji predlog varčevalnega rebalansa. Veste, Gorenjci radi
               varčujemo, ampak tudi na prvi pogled nam je v tem primeru jasno, da gre za logiko
               mnogo hrupa za nič, in verjetno gre za akt, ki sploh ni namenjen ne praksi, ne
               uporabi, ne Sloveniji, ampak mahanju pred tujino, pred Evropsko unijo, morda pred
               tistim vlakom, ki bo vsak hip povozil sedanje vladajoče v Sloveniji, zato da bi
               rekli, da mi nekaj delamo, da se vidi, da smo nekaj predlagali.</p>
               <p>V redu, prevzemite za to še odgovornost. Osebno sem trdno prepričan, da so tudi vaši
               ministri in nekateri zelo jasno opozorili, da tak akt, kot je, ni ne ustrezen, ne
               strokoven, ne primeren, in da je sprejemanje takšnega akta smešno, ker bo za nekatere
               zakonske obveznosti zmanjkalo denarja, še preden bo konec tega leta. No, sicer pa ima
               sedanja vladajoča koalicija nekaj izkušenj iz preteklosti, tudi z nekaj smisla za
               humor. Saj veste, ko jim je zmanjkalo denarja v zadnje pred mnogimi leti, so kar
               skrajšali tisto proračunsko leto za en mesec in so tako prihranili in potem so naprej
               daljšali in čarali. Tako da v tej čarovniški finančni kuhinji nastane marsikaj zelo
               smešnega. Žal to plačamo davkoplačevalci, da ne bo kakšnega nesporazuma. Ker pa
               opažam še z nekaj smisla za humor pri sedanjih vladajočih, da gre verjetno spet za
               ponovno epidemijo amnezije, naj jih spomnim, zakaj smo v sedanjem položaju in zakaj
               zdaj predlagajo kobajagi varčevalni rebalans, ki je še vedno višji od tistega, kar je
               v popolnoma drugih razmerah predlagala in potrdila prejšnja vlada.</p>
               <p>Namreč, kaj so oni sami storili leta 2009. Tisti nižji znesek predvidene porabe so
               napihnili z rebalansom leta 2009, in to, ne boste verjeli, za skoraj milijardo evrov.
               In potem se je ta nivo vlekel v vse in se še ohranja v tem kobajagi varčevalnem
               proračunu do današnjega dne. In to je tisto, kar je ključni učinek te vlade, ki ga ne
               bomo toliko občutili mi, ga bodo pa zelo naši otroci in še naši vnuki – da vsak dan
               obstoja te vlade stane slovenske davkoplačevalce novih 10 milijonov evrov zadolžitev.
               Novega dolga na mesec tale koalicija, s podaljški v kvazi opoziciji, in njena vlada
               napravita za četrt milijarde evrov, in v enem letu znese to neverjetnih 3 milijarde
               evrov novega dolga, ki ga bo treba plačati – z obrestmi. Zapitek pijanih od oblasti v
               krčmi Slovenija bodo plačevali še naši vnuki. Tega bi se morali vsi zavedati.
               Ponavadi se pri tem tako računa, češ saj ljudje sploh ne razumejo, kaj je to
               milijarda. Če kdo 10 tisoč evrov pobere, so vsi jezni, milijarda evrov pa je tako
               velik znesek, da ga navaden zemljan, ki skrbi za preživetje, sploh ne računa, ne
               razume. Zato naj jim pomagam z nečim, kar je otipljivo, in naj vam povem, kje je ta
               luknja, katere odraz je akt, ki je danes pred nami, na način, ki pa ga bo razumel
               vsak.</p>
               <p>En kar dober avto srednjega razreda danes stane 10 tisoč evrov. Vsak dan obstoja
               oblasti tranzicijske levice stane sedanje in naslednje rodove, vsako družino v
               Sloveniji, tisoč avtomobilov. Tisoč avtomobilov vsak dan. V letu dni je to
               neverjetnih 365 tisoč avtomobilov. In v dveh letih, gospe in gospodje, ste vladajoči
               s tem norim zadolževanjem vsaki slovenski družini, njihovim otrokom vzeli en avto in
               ga vrgli skozi okno. Vsaki družini v Sloveniji ste vzeli en avto, ki ga nikoli ne
               bodo videli, ga bodo pa plačali, in ga vrgli skozi okno, zato da ste ustvarjali
               videz, kako dobra je vaša oblast. Govorili ste, da ste socialni, še danes ste
               nekateri to trdili. Ja pa ja! Veste, koliko ste socialni?! Vi ste začasno ohranili
               morda nekaterim, praviloma že itak privilegiranim skupinam sedanji nivo socialne
               varnosti, zato ste pa uničili socialno varnost vseh naslednjih generacij vseh skupin
               v Sloveniji! To je pa posledica vašega ravnanja. Toliko ste vi socialni. In zato ne
               čudi, da se uporablja megla, da se preusmerja pozornost, in zato ste nam omogočili
               kulturni luksuz. Mi v živo živimo v Kafkovem romanu. Tega svet ne pozna! Nekdo je na
               nedokazljivem mestu v nedokazljivem času storil nekaj nedokazljivega in 571 jih
               zagrmi: "Kriv je!" Pa to je Kafkov roman, in mi ga živimo vsak dan. Časopisi so ga
               polni in mediji so ga polni, zato da se ne bi videlo, kako vi vsaki družini vzamete
               avto, pa ga vržete skozi okno, ker drugega ne znate.</p>
               <p>In potem pride še komedija na račun pravosodja. Tudi ta luksuz imamo, da jo
               opazujemo vsak dan. Zadnji akt v tej komediji je star manj kot dan, ko se je državni
               tožilec, posebej izbran za ekstra zahtevno in pomembno nalogo, javno gromoglasno
               skliceval na člen zakona, ki že davno sploh ne velja več, in ga je na to morala
               opozoriti sodnica. Ni čudno, če je pravosodni minister rajši emigriral na Kitajsko za
               ta čas, da ne bi kdo opazil, da bi on moral spakirati prvi, pa še kdo za njim, ki ga
               je on predlagal. Zdaj je to tako. Ko sem nazadnje govoril ob prejšnjem vašem
               proračunskem aktu, sem opozoril, da je pravzaprav edina stvar, ki jo vidim, da se vam
               dviguje v vaši razvojni impotenci, javni dolg. Pa ste rekli, da to ni fer, da se vam
               še kaj drugega tudi dvigne. Sem se potrudil, poglejte, tukaj je ekonomsko ogledalo
               Umarja, to je kar služba vaše vlade. In sem šel od skice do skice, da bi našel res
               nekaj, en lep diagram, ki bi kazal na nekaj, kar se v tem obdobju, poleg javnega
               dolga, stalno dviguje. Ne boste verjeli, imam dobro in slabo novico. Našel sem takšen
               diagram, poglejte ga – kako lepa krivulja.</p>
               <p>Točno tukaj ste nastopili oblast, in stalen dvig, stalna rast te krivulje. Slaba
               novica je, da gre za rast števila nezaposlenih v Sloveniji. Zato naj vam, ko
               končujete, čeprav se seveda oklepate stolčkov, še s cianokolom ste si najbrž namazali
               roke, postavljate nove ministre in predlagate rebalanse, ki so nerealni že tisti
               trenutek, ko so predlagani. Zato naj vas ne skrbi, kako boste šli v zgodovino, ker
               zgodovina bo o vas govorila v superlativih. Resnično v superlativih! Nikoli do zdaj,
               in trdim, da tudi nikoli poslej, ne bo nobeni politični ekipi, nobeni politični smeri
               uspelo v tako kratkem času tako divje zadolžiti te Slovenije. Imate največjo rast
               zadolževanja v zgodovini Slovenije, imate največjo višino javnega dolga v zgodovini
               Slovenije, imate največjo rast brezposelnosti v zgodovini Slovenije, imate
               najhitrejšo rast brezposelnosti v zgodovini Slovenije in imate največji padec
               gospodarstva od osamosvojitve naprej, torej v zgodovini samostojne Slovenije, in tudi
               najhitrejši padec gospodarstva, najhitrejše nazadovanje slovenskega razvoja v njeni
               zgodovini. Dejansko boste šli v zgodovino v superlativih. Seveda je vprašanje potem
               tudi, kako se ravna z odhodkovno stranjo, ampak preden pridemo do nje, naj opozorim
               še na to, zakaj prihodkovna stran ne deluje tako, kot bi morala.</p>
               <p>To je preprosto zato, ker nekatere institucije v tej državi v času vaše oblasti niti
               slučajno ne delajo tako, kot bi bilo treba. Ne trdim, da je bilo prej idealno, ampak
               tako, kot je zdaj, je pa zlasti za malo in srednje gospodarstvo, ki sta motor razvoja
               vsake normalne ekonomije, prava katastrofa. Naj navedem samo dva primera. Prvi je
               nedelovanje finančnih institucij. Osebno poznam – če želite, jih lahko pripeljem sem,
               če jim boste dali besedo, da nam povedo lastne izkušnje – ljudi, ki so šli v banke v
               Sloveniji, tudi v največjo, tisto v državni lasti, in so prosili za minimalne
               kredite, za nekaj tisoč evrov. Ob tem, ko imajo odličen produkt, ko imajo stalno rast
               proizvodnje, ko zaposlujejo dodatne ljudi – v letu dni je, recimo, samo eden od teh
               zaposlil sedem novih ljudi, sedem novih zaposlitev, novih dobro plačanih delovnih
               mest –, in ki imajo pogodbe že za nekaj prihodnjih let podpisane. In ne boste
               verjeli, vsi so povedali isto. V teh bankah so jih po dneve zafrkavali, da so morali
               nositi nove in nove dokumente, na koncu so jim pa rekli: veste, to je za nas
               preveliko tveganje, kajti vi ste tukaj šele leto ali pa malo več kot leto dni in ne
               vemo, če se boste obdržali na trgu.</p>
               <p>Tako delujejo naše silne finančne institucije, tudi tiste, ki jih vi stalno zalagate
               z novimi in novimi sredstvi iz žepa davkoplačevalcev, zato da pokrivate luknjo, ki jo
               pa delate s političnimi investicijami. Kajti v istem času, ko se je dogajalo to, o
               čemer govorim, je recimo nek razvpit ljubljanski župan za en svoj megalomanski
               projekt, ki se še dolgo ne bo niti slučajno tako mogel uvesti, kot je bilo
               obljubljeno, dobil 50 milijonov evrov takole <stage>/tleskne s prsti/</stage>. Tako pa delujejo te
               finančne institucije. In dokler je to tako, je jasno, da obstaja nek razvojni
               potencial, s tem tudi nek potencial dotoka v proračun, ki ga pač taka oblast ni
               sposobna in ga očitno nikoli ne bo sposobna prestreči. Drug problem, ki je morda še
               bolj pereč za vse, ki delajo v malem in srednjem podjetništvu, pa je problem finančne
               nediscipline. Tudi zato je prihodkovna stran tega proračuna mnogo manjša, kot bi
               lahko bila. Naša sodišča delajo tako, da se ljubi bog usmili, da o javnem tožilstvu
               sploh ne izgubljam besed. Tisto, kar sem prej povedal, je letelo na javno tožilstvo,
               ne na sodišča v ožjem pomenu besede.</p>
               <p>Poglejte, kaj se dogaja. Ne samo, da so mali in srednji podjetniki sedaj
               izpostavljeni izsiljevanju, dobesedno, tudi veletrgovcev in nekaterih velikih,
               politično dobro podprtih in financiranih partnerjev, ki jih postavljajo pred steno,
               ali boste šli pod lastne stroške ali boste nam šli na roko, pristali na nemogoče
               pogoje, ali vas bomo pa izločili, ne glede na to, da bomo tudi mi zato imeli izgubo.
               Ampak mi pač želimo uveljaviti svoje ozke interese. Še huje je to, da ta finančna
               nedisciplina zajema tudi mnoga državna podjetja, mnoge državne firme, in skoraj ne
               poznam več – zdaj gre pa že tako daleč, da že skoraj ne poznam več primera malega in
               srednjega podjetja na Gorenjskem, kjer se ne bi ljudje že pripravljali, ne samo
               razmišljali, kot so do sedaj, na odhod v tujino. V Avstrijo, ker je najbližja. Celo
               iz Novega mesta, poznam osebno, ga tudi lahko sem pripeljem, primer, ko že seli svoje
               podjetje na avstrijsko Koroško, ker ima neprimerljivo večjo pravno zaščito in ker je
               tam država do podjetništva prijazna, ker je podjetništvo vrednota. Tukaj vam je
               odletelo na celi črti. Še huje je to, da to zajema še en element, na katerega vedno
               opozarjam. To je element prenapihnjenega balona nepremičnin v Sloveniji.</p>
               <p>Ta balon je počil praktično že v vseh državah, v Ameriki, v večini Evropske unije. V
               Sloveniji ostaja napihnjen praktično na istem nivoju, kot je bil. Zakaj? Prvič, zato
               ker tisti, ki ste na oblasti, verjetno s tem podpirate določen krog nepremičninskih
               in bančnih špekulantov, ki imajo od tega edini korist, ampak mislim, da je še nekaj
               drugega, o čemer se javno ne govori, kajti še vedno so tabu teme. To pa je to, da so
               v portfeljih vseh velikih bank te nepremičnine izrazito napihnjene in polepšujejo
               zunanjo podobo, da je dejanska podoba našega bančnega sistema, zlasti tistega v
               državni lasti, pa seveda s tem celotne ekonomije, še mnogo slabša, kot je v resnici,
               in da vi to dobro veste. Zaradi tega se na področju tega nepremičninskega balona nič
               ne premakne. Veste, kaj pa so posledice? Kdor hoče kupiti kvadratni meter
               zazidljivega zemljišča za podjetništvo na Gorenjskem, bo plačal od 150 do 250 in tudi
               več evrov za kvadratni meter na malo boljši lokaciji. Enakovredno lokacijo na
               avstrijskem Koroškem bo dobil za 15 evrov na kvadratni meter in potem bo imel
               večletno davčno olajšavo, ker bo ustanovil novo podjetje, in še pomagala mu bo
               avstrijska država.</p>
               <p>In še huje je nekaj, kar je pa dolgoročno uničujoče – podobno se dogaja že tudi z
               družinami. Osebno poznam primere, ko se je mlada družina poročila, iskala možnost
               preživetja, in kaj so na koncu naredili – zbrali so nekaj denarja, s katerim v
               Sloveniji ne bi mogli storiti ničesar, razen najeti blazno prenapihnjeno nepremičnino
               v Ljubljani, šli so v Avstrijo, kjer je kvadratni meter zazidljivega zemljišča ob
               avtocesti 15 evrov ter kupili tam zemljišče tisoč kvadratov za 15 tisoč evrov. Toliko
               ste vi dali dodatnega davka za podeželje na naša zemljišča, vi ste ga sprejeli in s
               tem dodatno okrnili razvojne možnosti podeželja in ljudi, ki tam živijo. In potem jim
               avstrijska država še sofinancira izgradnjo hiše in jim pomaga. In teh ljudi nikoli
               več ne bo nazaj. To bodo ljudje, ki bodo plačevali v blagajne, tudi pokojnine,
               Avstrijcem. Mi bomo pa ostali brez teh virov, in kar je najhuje, brez teh družin –
               zaradi vaše popolnoma zgrešene protirazvojne politike. In kje konča tak denar?</p>
               <p>Ravno danes je bilo zanimivo prebrati na enem od spletnih portalov, kjer se
               Slovenijo pod vašim vodenjem postavlja ob bok policijskim državam, kot so Kitajska,
               Severna Koreja in podobne, in poskuša preganjati spletne strani kot samostojne, kot
               da gre za plačljive medije ali kaj podobnega, in se meša jabolka in hruške, ker je
               pač to nekomu v interesu. Resnica boli, kajne. Ampak veste, v modernem svetu se
               resnice ne da ustaviti, pa naj se vam zdajle še tako zatresejo hlače. Poglejte, kaj
               se je razkrilo: da se časopis Mladina preko Italije financira iz Nove Ljubljanske
               banke, kar pomeni – kar vi dokapitalizirate, beri daste denar davkoplačevalcev Novi
               Ljubljanski banki – z denarjem davkoplačevalcev. Sovražni govor, ki ga je širila ta
               revija, ste plačali vi, z denarjem davkoplačevalcev. In če jim še zraven omogočate
               neomejeno reklamo na televiziji, pa še pri tem smo lahko brali o zelo čudnih navezah,
               ki tam zdaj obstajajo, je potem situacija jasna – da je to pravzaprav vaša neuradna
               uradna politika. In zaradi tega se ne čudim, če smo gospodarsko tam, kjer smo. In
               zaradi tega se ne čudim, če je danes predlagani rebalans proračuna. Čudim pa se, da
               ste lahko predlagali tako slab predlog, protirazvojni predlog. Prevzemite zanj
               odgovornost. Razen če ste hoteli še enkrat dati prav Murphyju, ko je že pred mnogimi
               meseci minister Križanič tu za mikrofonom rekel: "Veste, vse, kar je pod to vlado
               lahko šlo narobe, je tudi šlo." To je prvi Murphyjev zakon. In potem je vse logično,
               tudi ta proračun. Kajti drugi Murphyjev zakon se pa glasi: naraven razvoj stvari je
               od slabega na slabše.</p>
            </sp>
            <sp xml:id="SDZ5-Izredna-46-2011-09-15.sp79">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Györek.</p>
            </sp>
            <sp xml:id="SDZ5-Izredna-46-2011-09-15.sp80">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Kolegice in kolegi, predstavniki Vlade oziroma
               ministrstev!</p>
               <p>Naj začnem z zadevo, ki smo jo danes na začetku sicer slišali večkrat, to je, da
               tudi jaz osebno čestitam Primorkam in Primorcem ob prazniku priključitve Primorske
               matici Sloveniji. To sem zdaj povedal tudi zaradi tega, da vas spomnim, da smo pred
               slabim mesecem tudi v Prekmurju praznovali praznik priključitve Prekmurja matici
               Sloveniji, pa tega danes žal nihče ni omenil in izpade, kot da je šlo to mimogrede,
               kot "prohujalo" z vetrom. Zato izkoriščam to priložnost, da tudi svojim Prekmurkam in
               Prekmurcem čestitam. To je tudi povezano z rebalansom, kajti vsa zahvala gre naši
               bivši ministrici Majdi Širca, sedaj po novem naši kolegici, za neprispevanje
               malenkostnih sredstev za častno praznovanje državnega praznika priključitve Prekmurja
               matici Sloveniji, kot tudi Primorske. S tem je pokazala, koliko ji to pomeni oziroma
               njeni stranki. Toliko za uvod.</p>
               <p>Zdaj pa k predlaganemu rebalansu. Kot poslanec iz pomurske regije ne morem, da ne bi
               izrazil skrbi nad klestenjem sredstev v državnem proračunu oziroma tudi v tem
               rebalansu, namenjenih za izvajanje, uresničevanje zakona o skladnem regionalnem
               razvoju in pomurskega zakona. Pri drugem samo za letos 70 tisoč. Sliši se sicer malo,
               ampak za tista skromna sredstva je pa to kar precej. Kot tudi zmanjševanje, klestenje
               investicijskih sredstev za občine – kar je kolega Grill kot predhodnik dobro
               izpostavil in ne bom zdaj tega na dolgo in na široko ponavljal –, kjer država očitno
               več ne more izpolnjevati svojih zakonskih obveznosti financiranja občin in prenaša to
               breme na občine tako, da se bodo morale sedaj namesto države zadolževati kar same
               občine, ki že sedaj težko uresničujejo svoje projekte. Še bolj katastrofalna pa je
               nevarnost nezmožnosti sodelovanja pri črpanju evropskih sredstev za občine, kar
               pomeni, da bodo ostala sredstva za finančno perspektivo 2007–2013 nepočrpana oziroma
               bodo ostala v evropski blagajni. Gre za neprecenljivo škodo, skrajno neodgovornost.</p>
               <p>Če se samo spomnim – meni se zdi, da je bilo to konec leta 2008 ali v začetku leta
               2009 – vseh tistih očitkov prejšnji vladi, prejšnji koaliciji v zvezi z, pod
               narekovaji, slabim črpanjem evropskih sredstev in vsemi obljubami in načrti, kako bo
               to drugače. Zdaj vidimo, kje smo pristali. Da ne govorim o tem, da to najbolj
               prizadene številne manjše občine v manj razvitih regijah, slovenskih regijah, kot je
               na primer pomurska, ki bodo utrpele največjo škodo v primeru sprejetja takšnega
               rebalansa oziroma takšnega klestenja sredstev. Kar pa me je kot poslanca iz pomurske
               regije najbolj prizadelo, je pa žal, čisto enostavno in konkretno, brisanje že
               načrtovanih postavk iz proračuna, kot je to konkretno eden od več primerov brisanje
               postavke sredstev, namenjenih za izgradnjo sistema za vodooskrbo Pomurja, konkretno
               brisanje celotnega sistema A. Kot veste, je projekt oziroma načrt vodooskrbe v
               pomurski regiji sestavljen iz treh sistemov, toliko za nepoučene, A, B in C. A je
               območje, ki pokriva dolinski del Prekmurja, to je lendavska občina, Črenšovci,
               Odranci, Turnišče, Dobrovnik, sistem B Goričko v povezavi z murskosoboško občino, in
               pa sistem C, to je pa prleško-štajerski del.</p>
               <p>Je pa tudi bilo klestenje sredstev pri sredstvih za sistem B. To je ta vodovod za
               Goričko regijo. Pa to tudi ni vse. Gre za nevarnost nezmožnosti dokončanja začetih
               ali izvedenih javnih razpisov na manj razvitih območjih, ki so že tako ali tako
               prikrajšana pri teh razpisih. To smo v teh treh letih kar nekajkrat doživeli, ko se
               je "šakom i kapom" delilo sredstva glavnemu mestu, se je v ta namen sprejemalo
               zakone, zdaj pa v tem rebalansu vidim, kot da podeželje in okolica Ljubljane ni
               slovenska odgovornost in dolžnost, bo pa vaša slaba vest prej ali slej. In to naj bi
               bilo uspešno izvajanje zakona o skladnem regionalnem razvoju in programov spodbujanja
               konkurenčnosti pomurske regije za obdobje 2010–2015? Halo, prosim lepo! Izvirni greh
               oziroma krivec, jaz bi ga kar tukaj izpostavil, je MOP, Ministrstvo za okolje in
               prostor, kot zaviralec razvoja ne samo pomurske regije, kot slišimo in vidimo, kar
               cele Slovenije. Saj je prej predhodnik rekel, da podjetja bežijo iz Slovenije, in to
               zaradi takšnih banalnih ovir, da tistih stotine uradnikov ne more procesirati vlog,
               obdelati nekaj takšnega, kar je danes lahko v računalniku. Neverjetno!</p>
               <p>Žalostno je namreč, da prihaja do banalnih zapletov pri načrtovanju, recimo tega
               vodovodnega sistema A, če se zopet vrnem na to, ker me to najbolj teži, kajti tik
               pred izbiro izvajalcev ugotovijo pristojni strokovnjaki neprimernost idejnih načrtov
               in projektov. Banalna zadeva, neki neustrezni hidravlični izračuni. To je v času, ko
               bi morali biti projekti in celotna gradbena dokumentacija za prijavo na razpis za
               kohezijska sredstva za vodooskrbo za sistem A, govorim o tem sistemu, pripravljeni in
               bi že morali začeti izbirati izvajalce za gradnjo. Pravijo: napake v hidravličnih
               izračunih. Veste, to gre za tiste tlake in količine vode, da ne bi mogla biti vsa
               gospodinjstva oskrbovana s primernim tlakom ali pa bi lahko prišlo do previsokih
               tlakov, da bi razneslo kakšne bojlerje in podobno. Ministrstvo za okolje in prostor
               kot naročnik in odgovoren za projekt celotne oskrbe z vodo v Pomurju je projekte
               prevzelo in ocenilo kot ustrezne. Ugotovljenih napak enostavno ne priznavajo. Zdaj mi
               pa povejte, kje se neha pamet. Tako vsaj izhaja iz strokovnih recenzij. Sicer pa je
               res skrajni čas, da se na tem sklicu seje opravi razprava o vsej problematiki
               vodovodne oskrbe v Pomurju, ki zdaj že dejansko izstopa tako močno, predstavlja
               takšno sramoto tej državi, ko se istočasno gremo pripravljenost pomagati slabše
               razvitim regijam, sprejemati zakone o ne vem kakšnih skladnostih razvojnih programih
               in podobno. Dajte, prosim!</p>
               <p>Za rebalans ne bom glasoval, čeprav vem, da bo sprejet. Postavljeni smo pred
               izvršeno dejstvo, razumem. Iz principa ne bom, ker potem bi na nek način pristal na
               klestenje sredstev v svoji regiji, pa ne samo v svoji regiji, saj so tukaj tudi
               drugi. Da ne govorim o kmetijskem ministrstvu, o desetinah milijonov! Pričakoval bi,
               da bi kmetijski minister podal tukaj kakšno obrazložitev, utemeljitev. Kot da se nič
               ni zgodilo. Tako privat sva se malo pogovorila, pa mi je zagotavljal, da to ne bo
               problem, da bodo vsi razpisi šli dalje, da vse štima, kot da se ne bo nič zgodilo.
               Kaj to pomeni, da smo v prejšnjem proračunu razmetavali denar? Ker če se ne bo nič
               zgodilo in nikomur ne bo nič škodovalo, zakaj smo potem dali 60 milijonov več v
               proračun? Saj bi lahko dali Grkom, ki se mi že prav smilijo, kako težko jim je. Potem
               pa gledam v postavkah, ukrepi razvoja podeželja minus 45 milijonov. Pa grem zanalašč
               preštudirati poročilo o stanju kmetijstva, živilstva in gozdarstva v Sloveniji samo
               za, recimo, prvo os, izboljšanje konkurenčnosti kmetijstva in gozdarstva, pri čemer
               je v okviru te prve osi deset ukrepov, ki bi naj povečali, zagotovili konkurenčnost
               slovenskega kmetijstva in gozdarstva. Pa grem od postavke do postavke, za katere
               pravi minister, da se ne bo nič poznalo – usposabljanje za delo v kmetijstvu in
               gozdarstvu, pomoč mladim prevzemnikom kmetij, zgodnje upokojevanje kmetovalcev,
               posodabljanje kmetijskih gospodarstev, dodajanje vrednosti kmetijskim in gozdarskim
               proizvodom, povečanje gospodarske vrednosti gozdov, izboljšanje infrastrukture in
               tako dalje, da ne bom težil. Tukaj pa minus 45 milijonov. Zdaj mi pa povejte, kdo je
               tukaj nor.</p>
               <p>Ne vem, kaj bo. To je pravljica za lahko noč. Razumem predlagatelja rebalansa in
               vodilno koalicijsko stranko Socialne demokrate, za nujnost iskanja izhoda, za njihovo
               vztrajnost, ne morem pa, da ne bi izpostavil vaših bivših, tudi za nastalo situacijo
               soodgovornih koalicijskih partnerjev, Zares in DeSUS, ki bi sedaj malce šli v
               opozicijo, sedaj, ko so bivši zavezniki na prangerju na mukama. Ha! Sami ste si krivi
               pri izbiri takšnih koalicijskih partnerjev. Dobro opozorilo bodoči stranki, ki bo
               prevzela koalicijo. Dvakrat naj premislijo, s kom imajo posla. Spominjajo me na
               Italijane, ko v vsaki svetovni vojni stisnejo rep med noge, ko vidijo, da gre vse k
               vragu. Če bi to zdaj bil vojni čas, je to dezerterstvo. Prvo drevo ali pa pred zid,
               pa tup, tup, tup. Če malo karikirano povem. In njihova neprisotnost tukaj danes je
               popolnoma isto. Povejte mi, tukaj sedimo mi, vi, ki ste zdaj na mukama, in pa vaši
               nasprotniki, direktni. In mi razpravljamo o tako pomembni zadevi, kot je rebalans, ko
               gre za dobrobit oziroma za izhod v sili iz te nastale situacije, gospodje pa kar na
               malico.</p>
               <p>In zdaj bo seveda gospod Erjavec, kot je že enkrat naredil, ko smo šli za tisto
               pokojninsko reformo, pa smo pač rekli bobu bob, jaz in od SDS Jože Jerovšek. Sklical
               je kar novinarsko konferenco in potožil, da mu je žal, da so takšni poslanci, kot sta
               Miran Györek in Jože Jerovšek, tu. A pozabil je na to, kako nam je vsem žal, da je
               bil takšen minister v tej vladi! Kanta majster, še smeti ni znal urediti. Ko je bil
               okoljski minister, je prišel na Goričko, zbobnali smo 12, 15 županov, jim je zameglil
               situacijo, pokazal nebesa, šel na dva deci vina, na eno malico in domov. In vodovod,
               prav zaradi vodovoda. Zdaj mi pa povejte, kakšna je to odgovornost do mojih
               Goričancev v tem, da vsako leto en minister pride, nekaj obljubi, pa gre. Zdaj pa
               čitam proračun – evo ti, še to so vzeli. Ne vem, no. Vzhičen sem res, oprostite, če
               sem malo preveč čustven, ampak lažje bi mi bilo, če bi se vzelo toliko denarja tukaj
               v Ljubljani. Ampak zdaj ravno pri meni.</p>
               <p>Pa da zaključim. Kolega Grims, ne živimo samo v Kafkovem romanu Proces. To je res,
               to lahko zdaj gledamo po televiziji. Živimo še v enem romanu, od Georgea Orwella,
               1984, kar sem bivši ministrici Kresalovi povedal. Tisti je še hujši, to je big
               brother. In pa res, čisto za konec, da zaključim. Predvsem tem gospodom, ki jih ni:
               lahko imate nekaj ljudi za norca ves čas, lahko imate vse ljudi za norca samo nekaj
               časa, ne morete pa imeti vseh ljudi za norca ves čas.</p>
            </sp>
            <sp xml:id="SDZ5-Izredna-46-2011-09-15.sp81">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>K besedi se je javila gospa Vraničar.</p>
            </sp>
            <sp xml:id="SDZ5-Izredna-46-2011-09-15.sp82">

               <speaker>MATEJA VRANIČAR:</speaker>

               <p>Hvala lepa za besedo.</p>
               <p>Predvsem zadnji dve razpravi sta bili precej širši, kot pa je vsebina rebalansa
               proračuna, ki se ukvarja z državnimi financami, in te je verjetno, vsi vemo in vsi
               razumemo, treba ločiti od poslovnih financ, poslovnih subjektov, finančnih
               inštitucij, katerih lastnica je res država, vendar so njihove bilance bilance
               samostojnih pravnih oseb in njihovo poslovanje, dnevno poslovanje je stvar
               poslovodstva inštitucije kot take. Verjamem, da bo prilika govoriti tudi o tem, prav
               pa je, da se ta razprava loči od razprave o državnem proračunu. Še enkrat bi rada
               poudarila glede na to, da je bilo ponovno rečeno, da ta proračun ni razvojno
               naravnan, neomogoča spodbud gospodarstvu in ne omogoča spodbud informacijski družbi
               oziroma razvoju in tehnologiji. Naj še enkrat ponovim številke, da se res ta sredstva
               zmanjšujejo glede na plan, ki je bil postavljen v lanskem letu. Če pa primerjamo
               številke, ki jih predlagamo z rebalansom, v primerjavi z realizacijo leta 2010, pa
               lahko ugotovimo, da sredstva za podjetništvo in konkurenčnost povečujemo na dobrih
               312 milijonov evrov in da tudi sredstva za visoko šolstvo, znanost in tehnologijo
               povečujemo na skoraj 669 milijonov evrov. Ne morem se na podlagi teh podatkov
               strinjati, da rebalans proračuna ni naravnan razvojno, seveda v okviru možnosti, ki
               jih glede na dano situacijo imamo.</p>
               <p>Večkrat je bilo omenjeno zadolževanje, ekscesno zadolževanje, opozorjeno, da je bil
               v zadnjih nekaj letih državni dolg povečan oziroma celo podvojen. V nominalnih
               številkah in v primerjavi z ostalimi državami ne smemo pozabiti, v kakšnem
               mednarodnem ekonomskem, finančnem in gospodarskem okolju se je to dodatno
               zadolževanje dejansko zgodilo. In ne smemo pozabiti, da so se v nominalnih zneskih
               precej več kot v preteklih letih zadolževale tudi druge države. S tem ne želim
               upravičevati ali razlagati na ta način, da je treba podpirati nadaljnje dodatno
               zadolževanje države. Želim samo pokazati, da razmere, kakršne imamo na področju
               zadolžitve v tem trenutku v Sloveniji, niso popolnoma nič drugačne oziroma nič bolj
               ekscesne kot v drugih evropskih državah. Nekatere so se v nominalnih zneskih
               zadolžile tudi za več kot Slovenija, pa tukaj ne mislim na tiste države, ki so že v
               resni finančni krizi oziroma so na njenem robu.</p>
               <p>Ob robu podatkov, ki jih je navajal gospod Grims v zvezi z zadolževanjem, je treba
               povedati, da je spremenjeni proračun, sprejet konec lanskega leta, predvidel
               zadolžitev v skupni višini 3 milijarde 160 milijonov evrov, pri čemer naj bi se
               približno slaba milijarda uporabila za odplačilo dolga, kar pomeni, da je letošnje
               predvideno neto zadolževanje okrog 2 milijardi 100. In s predlogom rebalansa tega
               obsega ne spreminjamo. V zvezi z občinami in posegom državnega proračuna v
               investicijske transfere za občine naj še enkrat povem, da je občinam v okviru
               rebalansiranega državnega proračuna še vedno namenjenih 272 milijonov evrov
               investicijskih transferjev. Ko so kolegi na Službi Vlade za lokalno samoupravo
               pripravljali v okviru globalnih razrezov finančni načrt oziroma revizijo finančnega
               načrta, so v celoti ohranili izdatke, ki so namenjeni za financiranje aktivnosti po
               posebnem zakonu, ki ureja razvojno pomoč Pomurju, in po zakonu o skladnem regionalnem
               razvoju, ki zagotavlja razvojno pomoč Pokolpju. In v te segmente investicij se prav
               zaradi tega, da ne bi ti dve razvojno podhranjeni regiji še naprej ne napredovali
               tako hitro, kot je bilo predvideno, ni posegalo. Posamezne investicije pa so lahko
               zamaknjene glede na to, da niso pripravljene tako daleč, da bi v letošnjem letu sploh
               lahko prišlo do črpanja sredstev. Pri posameznih investicijah je to seveda možno, v
               globalu pa sredstva za ta del, ki sem ga omenila, ostajajo nespremenjena.</p>
            </sp>
            <sp xml:id="SDZ5-Izredna-46-2011-09-15.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima minister za okolje in prostor dr. Roko Žarnić.</p>
            </sp>
            <sp xml:id="SDZ5-Izredna-46-2011-09-15.sp84">

               <speaker>DR. ROKO ŽARNIĆ:</speaker>

               <p>Hvala lepa. Spoštovani!</p>
               <p>Zelo mi je žal, da v tem zboru padajo pavšalne ocene, informacije na pamet.
               Poglejte, samo eno stvar bi rad povedal. Naša dolžnost je, da skrbimo, da postopki
               tečejo strokovno pravilno. Vaša dolžnost ali občinska je, da so pripravljene podlage
               tehnično in smiselno korektne. In če so na vaši strani žal bili izdelovalci slabo
               pripravljeni in so slabo opravili, tisti, ki ste jih vi plačali, organiziramo pomoč,
               bomo pomagali, vendar vašega dela ne moremo opraviti. Pa še nekaj. Zelo me veseli
               razprava v parlamentu, ko bomo prišli s številkami. In hudo mi bo, če bodo kakšna
               ušesa zelo rdeča. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp85">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Miro Petek.</p>
            </sp>
            <sp xml:id="SDZ5-Izredna-46-2011-09-15.sp86">

               <speaker>MIRO PETEK:</speaker>

               <p>Hvala za besedo.</p>
               <p>Vsi kolegi poslanci kar po vrsti čestitate Primorcem ob njihovem prazniku. Bodi
               dovoljeno, da to storim tudi sam. Žal nam Korošcem za kaj takega ne morete čestitati.
               10. oktober je seveda žalosten dan v zgodovini Korošcev in v zgodovini Slovenije
               nasploh. Takšnih žalostnih dni je v času te vlade še kar nekaj, glede na to, da se v
               koroški regiji ukinjajo različne institucije, kot je policijska uprava in podobno.</p>
               <p>Glede rebalansa proračuna. Rebalans proračuna je nujen. Vprašanje pa je, ali je
               pravi. Ko sem listal ta rebalans, sem ugotovil, da so glede najemanja prostorov zelo
               simbolične spremembe. Tu ne bom govoril o NPU. NPU je že precej obrabljena tema. V
               resnici pa je v Sloveniji še na desetine oziroma stotine drugih manjših najemov s
               strani države, ki so izjemno neracionalni. Po nekaterih podatkih Slovenija, slovenska
               država, vlada, njeni organi na letni ravni namenijo za najemnine 30 milijonov evrov.
               Samo Ministrstvo za zunanje zadeve še dodatnih 12, 13 milijonov evrov. In že ob
               manjšem naporu, da bi zmanjšali te najemnine za 20 %, bi slovenska država lahko
               privarčevala 10 milijonov evrov skorajda čez noč. V rebalansu pa lahko na tem
               področju merimo skorajda v decimalkah. V teh letih smo na tem področju imeli zelo
               velike odklone. Poglejte, Komisija za preprečevanje korupcije, še v času Draga Kosa,
               je najela prostore za 37 tisoč evrov na mesec. 37 tisoč evrov na mesec. Na letni
               ravni skoraj 450 tisoč evrov. Neracionalno. Ob tem, da se je preselila iz državnih
               prostorov, prostorov v državni lasti v najemne prostore.</p>
               <p>Podobno se je dogajalo pri nas na Koroškem. Ministrstvo za finance oziroma Davčni
               urad Dravograd se je preselil iz državnih prostorov preko Meže v najemne prostore in
               na mesec plačuje 15, 16 tisoč evrov. To je na letni ravni 180 tisoč evrov. Glede na
               to, da na Koroškem kvadratni meter stane okoli tisoč evrov, bi v tem času lahko imeli
               že lepe lastne prostore. Vendar se to ne dogaja. Pa ne samo to, mnogi poslovni
               prostori v državni lasti so danes prazni. In kot je predvčerajšnjem rekla kandidatka
               za ministrico za javno upravo, mnogi prostori v državni lasti, kjer pa so najemniki –
               najemnine država od njih ne dobiva, enostavno najemnine ne plačujejo. Škoda je po tej
               plati ogromna in se je skorajda ne da izračunati. Na eni strani da država veliko za
               najemnine poslovnih prostorov, na drugi strani prazni prostori, za katere ne dobivamo
               najemnine, in seveda na tretji strani neplačevanje teh prostorov. Da ni volje za neke
               korenite spremembe kaže tudi sprememba Zakona o interventnih ukrepih, ki ga bomo
               obravnavali za to točko dnevnega reda.</p>
               <p>Poglejte, 9.a člen govori, da zaposlovanje v letih 2011 in 2012 ni dovoljeno oziroma
               dopušča tudi določene izjeme. Vemo, za koga bodo te izjeme. To spremembo zakona je
               pripravila Vlada in v sami obrazložitvi je Vlada navedla določene podatke, na primer
               o državah Evropske unije. Če pogledamo Bolgarijo. Bolgarija načrtuje 15-odstotno
               znižanje števila zaposlenih v javnem sektorju, 10-odstotno znižanje plač v javnem
               sektorju. Estonija – zmanjšanje števila zaposlenih v javni upravi za več kot 10 %.
               Finska – združevanje določenih agencij. Združitev štirih agencij naj bi prinesla
               Finski na letni ravni 56 milijonov evrov prihrankov. Mi ustanavljamo v tem mandatu
               vedno nove in nove agencije. Nemčija – do leta 2014 bodo zmanjšali število zaposlenih
               za 10 tisoč, pa Nemčiji ne gre tako slabo, kot pa gre Sloveniji. Latvija – zmanjšanje
               števila zaposlenih v javnem sektorju za 30 %, zmanjšanje števila državnih agencij s
               76 na 25, še naprej zaprtje okrog 100 šol in tako dalje. Te države so se očitno bolj
               resno lotile svojih problemov. Rebalans proračuna pa je še ena od dodatnih kock v tej
               lepo tlakovani poti Slovenije k stečaju.</p>
            </sp>
            <sp xml:id="SDZ5-Izredna-46-2011-09-15.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Majda Potrata.</p>
            </sp>
            <sp xml:id="SDZ5-Izredna-46-2011-09-15.sp88">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani predstavniki Vlade, kjerkoli ste!</p>
               <p>Svojo razpravo bom začela s ponovnim citiranjem podatkov o deležu sredstev za
               investicije, ker v moji volilni bazi pravijo, zakaj na napačne navedbe ne reagiramo z
               natančnimi številkami. Minister za finance, državna sekretarka, pa tudi moji kolegi
               in kolegice so opozarjali, da je napačna navedba, da delež za investicije upada. Če
               gledamo absolutne številke ali odstotek v BDP, je ta višji. Samo za primerjavo, ne
               bom brala vseh številk, ampak leta 2007 je bilo 862 milijonov in še nekaj namenjenih
               za investicije, to je 2,5 % bruto domačega proizvoda. Po rebalansu za leto 2011
               milijarda in skoraj 40 milijonov, kar pomeni 2,83 % bruto domačega proizvoda. To samo
               za uvod. Sama pa v razpravi ne mislim na dolgo in na široko govoriti o investicijah
               in o tistem drugem delu, ki je tudi predmet nekaj zadnjih razprav, ampak bi se rada
               odzvala na dve mnenji poslanskih skupin. V imenu Slovenske ljudske stranke je bilo
               mogoče slišati tudi mnenje, da če pogledamo nevladne oziroma vladne proračunske
               porabnike, so porabili več kot v letu 2008. Približno 18 proračunskih porabnikov je
               bilo navedenih, ki pa k umirjanju krize nič ne pripomorejo. Ne prvič je gospod Žerjav
               citiral te uporabnike in vedno na prvem mestu omenil Urad za enake možnosti.</p>
               <p>Gospa državna sekretarka je že povedala, od kod povišanje zneska v letu 2010, da gre
               za evropska sredstva. Ampak potem je ta primerjava izpeljana tudi za Urad za
               varovanje tajnih podatkov, kar je enako iz evropskih sredstev, ampak zanimivo, tam je
               navedena tudi Služba za podnebne spremembe oziroma urad za podnebne spremembe, ki
               takrat, leta 2008, sploh še ustanovljen ni bil. Se razume, da je potem ta strošek
               bistveno višji. In potem je na podoben način bilo mogoče slišati v mnenju Poslanske
               skupine Slovenske nacionalne stranke: "O kakšni racionalizaciji državne uprave z
               ukinitvijo številnih nepotrebnih agencij in uradov – razni uradi za mladino, podnebne
               spremembe, enake možnosti, in še deset bi jih lahko naštel, ki so sami sebi namen in
               jih je na desetine – ni govora, vsi pa vemo, da samo zaposlujejo in nič ne rešujejo."
               Vidite, v tem delu hočem glasno ugovarjati. Namreč, leta 2002 je bila z Zakonom o
               enakih možnostih žensk in moških predvidena tudi ustanovitev Urada za enake možnosti.
               Zakon o uresničevanju načela enake obravnave je vpeljal tudi zagovornika enakih
               možnosti oziroma načela enakosti. In iz Evropske unije smo dobili opozorilo, da
               nimamo neodvisne institucije, ki bi preprečevala diskriminacijo, opozarjala na pojave
               diskriminacije, ozaveščala o diskriminaciji in še vse drugo.</p>
               <p>Socialni demokrati smo prejšnjo vlado v prejšnjem mandatu na to posebej opozarjali
               brez haska. Še več moram povedati, da ko so spreminjali zakon leta 2007, so iz zakona
               o enakih možnostih izčrtali ravno tiste določbe, ki so predvidevale pozitivne ukrepe
               za zmanjševanje diskriminacije, ki so tudi govorile o nadzoru nad izvrševanjem teh
               ukrepov. In nadomestil jih je zelo benigen člen v zakonu o enaki obravnavi, ki pravi,
               da so taki posebni ukrepi lahko sprejeti, kar pa pomeni, da lahko tudi ne. In nikjer
               ni več tistega instrumenta o nadzoru in tudi o morebitnih sankcijah, če se taki
               pozitivni ukrepi ne uresničujejo. Toliko glede tega, kako je mogoče stvari gledati,
               ali so koristne ali ne. In vidite, ob tem vidim tipičen primer, kako se ob proračunu
               ali ob rebalansu da razpoznavati razlike v politikah različnih političnih strank.
               Zame je vprašanje enakosti in načelo enake obravnave eno temeljnih načel. In če boste
               gledali evropske politike, je usmeritev tako komisije kot Sveta Evrope ta, da je
               načelo enake obravnave treba integrirati v vse politike. Torej, če imamo neko
               institucijo, ki se s tem ukvarja, potem ne moremo reči, da je sama sebi namen.</p>
               <p>Jaz bi naredila še korak naprej. Ker bomo na oktobrski seji obravnavali poročilo
               varuha človekovih pravic za leto 2010, boste tam v uvodu lahko prebrali tudi misel
               varuhinje človekovih pravic dr. Zdenke Čebašek Travnik, ki pravi: "Gotovo bo
               prihodnost pokazala, ali je smiselno varčevati na področju varovanja človekovih
               pravic. S tega vidika je treba presojati tudi opredelitev Vlade do predloga za
               ustanovitev centra za človekove pravice." Vidite, opozorila bi na to mesto zato, ker
               je bilo govora, da Vlada o ničemer ne razmišlja. Meni sta pa vsaj dva postopka znana
               – da so v Vladi razmišljali o tem, kako organizirati različne vladne službe v okviru
               teh proračunskih porabnikov. Takih sem naštela v posebnem delu proračuna, mislim da,
               15. Tistih direktnih različnih uradov je v tem delu 7. Ampak če pogledate, kakšne
               stroške naredijo: Urad za varovanje tajnih podatkov nekaj manj kot 500 tisoč evrov
               letno, Urad za enake možnosti nekaj manj kot 600 tisoč evrov letno. Je pa seveda v
               okviru vladnih služb tudi Služba Vlade Republike Slovenije za lokalno samoupravo in
               regionalno politiko, ki ima pa skoraj 164 milijonov sredstev v svojem proračunu.
               Torej, gre za finančno zelo, zelo različne, pa tudi po pristojnostih zelo različne
               službe. In vprašanje političnih stališč je, katerim od teh služb dajemo prednost,
               katerim ne.</p>
               <p>Sama obžalujem, da se Vlada ni odločila ustanoviti centra za človekove pravice, ki
               bi začel delovati po ukinitvi Informacijskega urada Sveta Evrope v Ljubljani in ki bi
               bil samo stopnica do nacionalne institucije za človekove pravice. To je tisto, kar je
               potrebno, da bi vsaka država imela neposredno komunikacijo z Organizacijo združenih
               narodov. Jaz sem zadnje čase pozorna na to, da nekateri zelo veliko govorijo o
               človekovih pravicah takrat, kadar se za svoje pravice borijo, jim je pa čisto vseeno,
               ali so te človekove pravice uresničljive tudi za tiste deprivilegirane skupine, ki
               jih je v tej državi kar nekaj in ki so v zadnjem času pogosto napadane. Meni se zdi s
               stališča te zavesti, evropske državljanske zavesti zelo pomembno, da se ovemo, zlasti
               po dogodkih v letošnjem letu, ko nas družboslovci opozarjajo, kako ne bi smeli biti
               tolerantni do kakršnekoli oblike diskriminacije ali nestrpnosti, ko smo priča nemirom
               zaradi tega, ker je za ljudi nesprejemljiva velika socialna razlika. V Sloveniji je
               dohodkovna razlika ena najnižjih.</p>
               <p>Spomnite se, da so nedavni nemiri v Londonu priplavili na površje tudi podatek o eni
               največjih dohodkovnih razlik in o tistem substratu, iz katerega raste tudi družbeni
               nemir. In če razmišljamo o teh stvareh s tega vidika, potem jaz kot državljanka
               Slovenije ne morem pristati na stališče, da so službe, ki se ukvarjajo s promocijo
               človekovih pravic, ki opozarjajo na diskriminacijo, ki tistim, ki so bili
               diskriminirani, dajejo pomoč, razumljene kot nepotrebne, kot same sebi namen in kot
               samo neučinkovite porabnice javnih sredstev. To je prvi del, na katerega sem hotela
               opozoriti. Enako se mi pa zdi nedopustno tudi takšno posplošeno razpravljanje o tem,
               kako je treba zmanjševati stroške za javne službe, in je potem najpogosteje citirano
               mnenje o tem, kako bi morali – o tem so predstavniki lokalnih skupnosti nedavno s
               predstavniki Vlade razpravljali, tukaj je bilo pa tudi mogoče slišati, kako
               razmišljajo o tem, da je treba zniževati normative in standarde in tako varčevati.</p>
               <p>Sem vneta zagovornica javnih vrtcev, zato ker je dobra javna služba, dober javni
               servis z več vidikov zagotavljanja kakovostnega življenja državljank in državljanov
               pomemben v tej državi. Zato, ker je v tej fazi človekovega razvoja, se pravi v
               otroštvu, mogoče največ investirati s stališča pravičnosti za enakomeren razvoj
               človeških potencialov, ki jih vsak v sebi nosi. In zato mora biti dostopnost
               kakovostnega otroškega varstva nekaj, kar bomo vsi gradili in sprejeli za osnovno
               usmeritev. In tukaj se mi zdijo takšni predlogi, kot jih berem, da prihajajo iz
               lokalnih skupnosti – zmanjševanje standardov glede igralnih površin, povečevanje
               števila otrok v oddelkih, da ne govorim o krčenju programov –, nekaj, kar ne
               zagotavlja kakovosti otroškega varstva. In če razmišljamo o prihodnosti in o
               naravnanosti proračuna za prihodnost, potem bi morali razmišljati ravno o tem, kje
               bomo kot družba našli konsenz, kje je smotrno varčevati in kje ne. Ko govorite o
               investicijah, so investicije največkrat stene. Jaz pa mislim, da je treba vlagati v
               znanje, v ljudi, in zato se mi zdi varčevanje pri vzgoji in izobraževanju varčevanje
               na napačnem mestu.</p>
               <p>In ko je SDS tako ponosno na svojih spletnih straneh program objavljala in tam tudi
               zahtevala, da bi celo v ustavo zapisali dolžnost države, da razvija zasebno šolstvo,
               bi samo rekla: naj bo razvito zasebno šolstvo, ampak potem naj bo tudi iz zasebnih
               virov financirano. Za javno službo pa mora država v prvi vrsti in najprej poskrbeti,
               ne pa da smo ustanavljali vsevprek v terciarnem izobraževanju zasebne inštitucije, ki
               se financirajo iz javnih sredstev. Kakšne težave so zato v terciarnem izobraževanju,
               je pa znano dejstvo. Zdaj pa mogoče samo še za konec pripomba na tiste simbolne
               amandmaje, ki so jih menda vlagali, da bi preizkušali, kaj pravzaprav koalicijski
               poslanci in poslanke mislimo o nekaterih pobudah. Ja, je bila pobuda za zajemanje
               denarja v uradu za informiranje, samo potem je treba povedati tudi, kaj se iz tega
               financira, ne samo dejavnost gospoda, ki je bil omenjan in ki mu je bilo pripisano,
               da je vznemirjal slovensko javnost. Tudi STA se. Hvala.</p>
            </sp>
            <sp xml:id="SDZ5-Izredna-46-2011-09-15.sp89">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Dušan Kumer.</p>
            </sp>
            <sp xml:id="SDZ5-Izredna-46-2011-09-15.sp90">

               <speaker>DUŠAN KUMER:</speaker>

               <p>Hvala za besedo, gospod predsedujoči. Spoštovana državna sekretarka, sekretar s
               sodelavci, kolegice in kolegi!</p>
               <p>Kolega Grimsa ni tukaj, ampak upam, da gre pri samokritiki, ki si jo je z drugim
               Murphyjevim zakonom izrekel, za lapsus, kajti drugi Murphyjev zakon govori, da gre od
               slabšega k slabšemu, on pa je govoril o rezultatih po volitvah. Upam, da gre za
               njegov lapsus. Rad bi se odzval na eno od diskusij, ki jo je imel prvak največje
               opozicijske stranke SDS, ki je z nekim podcenjujočim tonom in seveda tudi besedami
               repliciral na bruto zunanji dolg. Moje osebno prepričanje je, da od nekdanjega
               predsednika Vlade ne bi pričakoval, da bi imel tako podcenjujoč odnos do enormne
               zadolžitve, tako gospodinjstev, gospodarskih subjektov in države v obdobju 2004–2008,
               predvsem v letu 2007. Kajti moja poanta tega je bila, da ko se govori o preboju za
               višjo gospodarsko rast, je eden od razlogov, da gospodarski subjekti ravno zaradi te
               svoje prezadolženosti tega preboja preprosto ne morejo kar tako čez noč narediti.
               Tudi država v svojem finančnem portfelju nima toliko denarja, da bi lahko vso to
               enormno zadolžitev – omenil sem številko 24 milijard, ki je zares velika –
               suportirala.</p>
               <p>Ne nazadnje, ko so bila omenjena gospodinjstva, tudi mi kot državljani, ki smo
               zadolženi – dolg je dolg. Dolg je treba vrniti. Ga je treba zdaj vračati in ga bo
               treba v bodoče vračati. Jaz kot državljan, če sem zadolžen in če sem se v tem
               obdobju, o katerem sem govoril, zadolžil, zdaj vračam ta dolg in težko dvigujem
               potrošnjo na domačem trgu. Enako velja za gospodarske subjekte za ta preboj. Zato
               moram še enkrat reči, ta podcenjujoč odnos – upam, da ni tu kakega tajvanskega
               pridiha, da so kaki suporti ali pa sugestije bile dane na Tajvan. In še nekaj v zvezi
               z nekaterimi stvarmi, ki so danes že bile omenjene, pa očitno nekateri poslanci in
               poslanke, ki smo sedeli v prejšnjem mandatu, mislim, da niso izgubili spomina, ampak
               se preprosto ne spomnijo nekaterih stvari. Danes so že bile omenjene, ampak je treba
               še enkrat nanje opomniti, ker gre za neprave ali pa netočne navedke. S strani
               nekdanjega gospodarskega ministra je bil tukaj v Državnem zboru narejen pravi ekspozé
               na davčne olajšave pri investicijah. On, on je bil tisti, ki je leta 2006 predlagal
               ukinitev teh olajšav za investicije, in so potem leta 2008 prišle nekatere nazaj.
               Prav gospodarsko ministrstvo v tistem času in Vlada skupaj s finančnim ministrstvom
               so bili tisti, ki so te stvari predlagali.</p>
               <p>Ampak poanta niti ni bila ... Tudi prej, ko sem govoril o tem zunanjem bruto dolgu
               ali pa, recimo, o davčni reformi, ki je bila danes omenjena. Okej, bila je izvedena
               davčna reforma, ampak bi istočasno z davčno reformo morali biti okrcani odhodki na
               drugi strani v proračunu. Potem ima smisel davčna reforma, tako kot je bila
               zapeljana, ima tudi nek efekt. In zato sprašujem, ker imam danes občutek, kot da se
               pogovarjamo o tem, da so do leta 2009 ti slovenski proračuni imeli presežke in nismo
               vedeli, kam z denarjem. Občutek imam takšen, po letu 2009 pa so seveda nastali manki,
               in se pogovarjamo o izravnavi prihodkov in odhodkov. In sprašujem, zakaj smo imeli
               tako žolčno debato v letih 2005 in 2006 o nekaterih reformah, o pokojninski, zakaj
               smo imeli tako žolčno debato, tudi javne proteste, o dvigu enotne davčne stopnje in
               tako dalje, da ne naštevam. Ja, menda zaradi tega, ker tudi takrat, ko je bila
               finančna, gospodarska situacija popolnoma drugačna, mnogo bolj zdrava kot danes, smo
               se o teh stvareh pogovarjali in jih takrat nismo izpeljali. Zato še enkrat, res je
               nekaterim spomin mogoče opešal, bi pa preprosto opozoril ali pa si želel, da so malo
               prizanesljivi. Saj je lahko veliko stvari, ki so jih ta vlada, posamezna ministrstva,
               posamezni ministri naredili slabo, ampak verjamem pa tej ministrski ekipi in tej
               vladi, da pa ni počela teh stvari, tudi tistih, ki jih je slabo, zato da bi ljudem,
               državi in državljanom želela slabo. Ta diskusija, ta kritika z vaše strani na Vlado
               in na ta pretekli triletni mandat pa je skoncentrirana predvsem na to, da smo vsi
               skupaj v koaliciji in tej vladi tej državi in tem državljanom želeli samo slabo.
               Mislim, da se tukaj motite. Nekateri zavestno, nekateri pa seveda podzavestno temu
               sledite.</p>
            </sp>
            <sp xml:id="SDZ5-Izredna-46-2011-09-15.sp91">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo razpravljati? Želi. Potem prosim za prijavo. Kdor želi še razpravljati o
               splošnem delu rebalansa proračuna, naj se prijavi, izvolite.</p>
               <p>Gospod Jakob Presečnik, izvolite.</p>
            </sp>
            <sp xml:id="SDZ5-Izredna-46-2011-09-15.sp92">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani vsi prisotni!</p>
               <p>Najprej imam dolžnost, da kolegici mag. Majdi Potrata odgovorim na njene pripombe
               glede na izvajanje oziroma mnenje poslanske skupine, ki ga je naš kolega mag. Radovan
               Žerjav podal. Ja, se strinjam z vami, da kar počez ni možno govoriti. Vendar to
               dejstvo, da je treba zmanjšati stroške državne uprave, je dejstvo, in to ugotavlja
               tudi Vlada, ker sicer ne bi pripravila 2. točke današnje izredne seje, to so
               spremembe in dopolnitve Zakona o interventnih ukrepih. Ravno ti interventni ukrepi
               kažejo na to, da se Vlada zaveda, in to je dobro, da je treba državo enostavno
               poceniti. Mi kot opozicija ne razpolagamo z vsemi mogočimi podatki, ki so merodajni
               takrat, ko detajlno izdeluješ predlog proračuna ali rebalansa proračuna ali karkoli,
               vendar ugotavljamo neka dejstva, da se nekaj na tem področju dogaja v nepravi smeri.
               Zagotovo pa je treba pri pripravi, in pred leti sem seveda tudi aktivno pri teh
               stvareh sodeloval kar nekaj let, en cel mandat, in vem, na kakšen način se pripravlja
               in s kakšnimi težavami se srečujejo vsi tisti, ki pripravljajo proračun in ki
               pripravljajo posamezne rebalanse. Tako da jemljem na znanje, da ni možno govoriti kar
               počez, ampak da je treba dejansko pregledati vse porabnike in poskušati zmanjšati
               stroške, kjer je to možno, na manj boleč ali na bolj boleč način, kakorkoli že. To je
               moj odgovor; upam, da sem vam vsaj s svoje strani odgovoril.</p>
               <p>Danes je bilo že mnogo razprav o področjih, ki zadevajo proračun. Vem, da z vsemi
               temi razpravami ne bomo vplivali na kakršnokoli spremembo tega rebalansa. Konec
               koncev smo že v sredini septembra. Bilo je rečeno, da je Vlada itak že dobesedno
               zamrznila izvajanje proračuna na marsikaterem področju, predvsem na investicijah.
               Vendar menim, da je bilo danes izrečenih tudi mnogo resnic, za katere upam, da jih bo
               Vlada upoštevala pri pripravi rebalansa za leto 2012 in pri pripravi proračunov za
               naslednja leta. Sam se bom oprl predvsem na investicije. Konec koncev so tudi druge
               države, pomembne evropske države, predvsem z investicijami poskušale spodbuditi in
               pospešiti gospodarski razvoj. Tule imam podatke, ki jih je zbrala Gospodarska
               zbornica, kako rešujejo probleme gradbeništva, ki je bilo danes že mnogokrat
               omenjeno. Vemo, da gradbeništvo veže nase še cel kup drugih panog, in zaradi tega so
               za gospodarski razvoj in tudi za možnost financiranja dejavnosti, o katerih je
               kolegica Majda Potrata prej govorila, gospodarske spodbude nujno potrebne. Po
               podatkih, ki jih je pripravila Gospodarska zbornica, so protikrizni ukrepi v Evropski
               uniji naslednji: za področje gradbeništva – gre predvsem za obdobje v letih 2009 in
               2010, pa tudi 2011, ne poznam točno časovnega obdobja – v Avstriji milijarda evrov, v
               Belgiji 4 milijarde, Finska milijarda in pol evrov, v Franciji 21,3 milijarde evrov,
               Nemčija 25 milijard, Italija 40 milijard, Nizozemska 2 milijardi.</p>
               <p>To so spodbude, protikrizni ukrepi v gradbeništvu, predvsem na področju
               infrastrukture, na področju zmanjšanja toplotnih emisij v zgradbah in tako dalje,
               zelena energija, zeleni programi in tako dalje. To so ukrepi, ki so nujni za večjo
               gospodarsko rast, ki so mnogokrat bolj pomembni kot rezultati teh ukrepov. Mi pa
               dobesedno že investicij ne pripravljamo. Že proti koncu prejšnjega mandata sem
               opozarjal, da zaključujemo avtocestni program, novih projektov za nove osi, novih
               infrastrukturnih projektov pa enostavno ne pripravljamo. In že takrat je kazalo,
               kakšna bo situacija čez nekaj let. Moram priznati, da tudi sam nisem mislil, da bo
               tako huda, zagotovo ne. Si ne umišljam, da sem to takrat predvideval. Toda danes
               imamo situacijo, ko praktično ni investicij na državni ravni. Še bolj žalostno je to,
               da nimamo niti pripravljenih investicij. Zmanjšujemo investicije na občinski ravni.
               Sprejeli smo Zakon o kmetijskih zemljiščih, ki je dober v nekem delu, zagotovo,
               varuje kmetijska zemljišča, vendar posledično smo zavrli vse individualne
               investicije. Zavrli smo investicije, ki so jih planirale predvsem mlade družine, saj
               ne mi tastari – nase kažem, da ne bo kdo prizadet. Mi smo jih že izvršili najbrž, kar
               smo jih mislili. Ampak gre za mlade družine, ki so imele dobre programe, dobre plane,
               vendar smo jih na ta način zavrli.</p>
               <p>Upam, da bo tudi po današnjem razgovoru z ministrom Židanom Vlada pripravila
               spremembo na tem področju in da bomo zopet oživeli te investicije, ker smo mnoge
               ljudi zagrabili dobesedno za vrat. Jaz sem že dvakrat postavil poslansko vprašanje
               ministru za okolje in prostor za področje koncesij oziroma obnovljivih virov
               energije. Slišali smo njegov odgovor, kdor je poslušal, da je okoli 400 vlog za
               koncesijo na MOP, od tega mislim, da nekaj preko 200 vlog za male hidroelektrarne.
               Torej nič, na tem področju se nič ne dogaja. Tudi po izjavi ministra Roka Žarnića se
               popolnoma nič ne dogaja, kljub temu, da je obljuba, da se bo, ampak ta obljuba je že
               praktično dve leti. No, da še nekaj pohvalim. Večkrat kritiziramo pomoč tujim
               investitorjem v Sloveniji. So tudi izjeme in tudi država pomaga tujim investitorjem,
               dobrim tujim investitorjem. Ravno včeraj sem bil na otvoritvi enega takšnih pomembnih
               objektov, proizvodnih objektov, kjer je država pomagala v okviru te pomoči tujim
               investitorjem, v okviru Japtija in tako dalje. Uspehi pomoči v preteklih letih so
               krepko vidni in jaz sem prepričan, da bodo tudi ti. Tako da imamo tudi pozitivne
               izkušnje, in predvsem te pozitivne izkušnje je po moji oceni treba vzdrževati naprej
               in jih jemati za zgled. Mi smo dali v mnenju, da predvsem zaradi teh stvari, ki so,
               ki jih je tudi kolega Žerjav v mnenju poslanske skupine povedal, ne bomo podprli tega
               rebalansa. Kot sem uvodoma rekel, zavedamo se, da ga v tem trenutku tudi ni možno
               drugače niti pripraviti niti popraviti, želim pa si, da Vlada vso to razpravo, ki je
               bila tekom današnjega dneva, da tudi tisto pozitivno razpravo poskuša čim bolj
               upoštevati pri rebalansu za leto 2012. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp93">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Alenka Jeraj.</p>
            </sp>
            <sp xml:id="SDZ5-Izredna-46-2011-09-15.sp94">

               <speaker>ALENKA JERAJ:</speaker>

               <p>Hvala lepa za besedo.</p>
               <p>Precej je bilo že povedanega. Z veliko stvarmi, ki so jih povedali moji predhodniki,
               se strinjam. Varčevalni rebalans ponekod varčuje, tam, kjer ne bi bilo treba, in
               večina ugotavlja in ni treba biti ravno ekonomist, da veš, da če so nova delovna
               mesta, če so ljudje zaposleni, to pomeni tudi na dolgi rok stabilno plačevanje tako
               davkov kot tudi v vse druge blagajne, od zdravstvene do pokojninske. Seveda to na
               dolgi rok pomeni tudi manjše izdatke za socialne transferje. Jaz sem prepričana, da
               večina ali nihče ne želi živeti od socialne pomoči, pač pa imeti neko normalno
               zaposlitev, solidno plačo, s katero lahko preživlja sebe in svojo družino. Vi ste
               predvideli v rebalansu 120 milijonov več za brezposelne, namesto da bi toliko
               namenili podjetjem in tujim investicijam, ki dejansko odpirajo in prinašajo nova
               delovna mesta, tam se pa sredstva krčijo. Nekaj delovnih mest ste ustvarili z
               ustanavljanjem novih agencij in uradov, samo od letošnjega januarja 2 tisoč 500, in
               izgovarjati se ves čas, da je to zaradi tega, ker smo v eni prejšnji vladi sprejeli
               ukrep, da je drugi otrok brezplačno v vrtcu, je najmanj smešno. Če je tako
               problematičen ta ukrep drugi otrok v vrtcu brezplačno, ga vsaj za čas krize ukinite,
               spremenite to, če je res tak problem in imamo zato na letni ravni vsako leto skoraj 2
               milijardi dodatnega dolga. Tega ne boste storili. V proračunu ste za področje
               dejavnosti vrtcev namenili najprej 20 milijonov, po spremembah proračuna ste to
               zvišali na 26 milijonov in sedaj z rebalansom to znižujete na 23 milijonov. To niso
               tako veliki zneski, o katerih ves čas govorite, in o napaki, ki je bila takrat
               narejena.</p>
               <p>Pravite, da se sredstva povečujejo v visokem šolstvu. Dejansko se, vendar smo imeli
               ne tako dolgo nazaj tu profesorja Grdino, ki je govoril o tem, kako zelo slabo se ta
               denar potem razdeli v nadaljevanju. In tudi najbrž bi pričakovali določene rezultate,
               ker ni vedno problem samo v denarju, pač pa je problem, da denar dobi tisti, ki ga bo
               plemenitil, ki bo iz njega nekaj naredil, ne pa da se samo podpira nekoga. Torej, v
               celotnem obdobju te vlade do sedaj, v treh letih, imamo pa celo skoraj 5 tisoč novih
               zaposlitev. Gospa Kamnar je enkrat na Odmevih povedala, da ste si že nekajkrat zadali
               in sprejeli sklepe, da ne boste več zaposlovali, pa se še kar zaposluje, da boste
               morali celo zakon sprejeti, da ne boste več zaposlovali. Zato tudi napovedim, da
               boste v nadaljevanju zmanjševali zaposlovanje v javni upravi, težko verjamemo oziroma
               ne moremo verjeti. Omenjene so bile najemnine. Marsikatera najemnina je popolnoma po
               nepotrebnem dana kakšnemu prijatelju, ko bi lahko uradi, seveda če bi jih imeli nekaj
               manj, bili v prostorih, ki so v lasti države, ne pa da jih za zelo drage denarje
               najemamo od privatnikov. Povedano je bilo že tudi, katerim uradom, agencijam in
               ministrstvom se povečujejo sredstva. Vprašanje, če je za vse te res potrebno. In ko
               ste jih ustanavljali in ko smo govorili o tem, da bo to nekaj stalo, smo kar naprej
               poslušali, da to nujno rabimo in da ne bo zelo veliko stalo. Ampak v proračunu se ta
               sredstva kar naprej povečujejo. S strani Agencije za upravljanje kapitalskih naložb
               pa ves čas samo ene prepire poslušamo in kakšnega hudega učinka do sedaj še nismo
               videli.</p>
               <p>V teh dneh smo izvedeli tudi, da je 600 milijonov davčnega dolga, pa davčni upravi
               tudi znižujete sredstva, da še tega ne bodo pobrali, kar bi lahko. 600 milijonov
               davčnega dolga, od tega za 220 milijonov evrov skoraj ni nobene možnosti za
               izterjavo. Pa se s tem ne ukvarjamo. Tukaj bi dobili, ne pa pri tistih ubogih nekaj
               drugih otrocih v vrtcu, ki imajo brezplačen vrtec. Skratka, večno poslušanje. Da ne
               govorim o potovanjih. Pred kratkim sem zastavila poslansko vprašanje o potovanjih.
               Dobila sem tak špeh, da ga še pogledati ne morem, ga pa bom seveda in se bomo takrat
               morda tudi vprašali, ali so vsa ta potovanja za take denarje potrebna. Ker je bilo
               prej nekaj govora o vrtcih in o tem, zakaj toliko stanejo in da je javni vrtec nekaj
               najboljšega, se mi zdi zelo krivično s strani gospe Potrate govoriti, da so zasebni
               vrtci manj strokovni ali pa še kaj drugega. Tudi to je lahko eden od ukrepov, ki bi
               državo stali manj, da se določen segment uredi zasebno. Prvič so to investicije,
               drugič so to zaposlitve, ampak če želimo imeti samo javne vrtce, potem bo to večno na
               plečih države. Potem je zastonj jamrati, zakaj bi bili mi tako zelo boljši in naši
               javni vrtci tako zelo boljši kot marsikje drugje, kjer se primerno dopolnjujeta javna
               in zasebna ponudba vrtcev, pa nimajo nobenih težav. Mi pa marsikakšno. Skratka, večno
               poslušanje, da se moramo vsako leto zadolžiti za skoraj dve milijardi, ker se je ena
               zlobna Janševa vlada odločila, da bo drugi otrok brezplačno v vrtcu, je smešno in
               največ pove o tistih, ki to ocenjujete kot glavni finančni problem Slovenije. Zraven
               vas pa ne motijo najemnine prijateljem in tako naprej, ki jih plačujemo zaradi
               nekdanje ministrice, pa še koga drugega. In za koliko otrok bi to zadostovalo, si
               lahko izračunate.</p>
            </sp>
            <sp xml:id="SDZ5-Izredna-46-2011-09-15.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Repliko ima gospa Majda Potrata.</p>
            </sp>
            <sp xml:id="SDZ5-Izredna-46-2011-09-15.sp96">

               <speaker>MAG. MAJDA POTRATA:</speaker>

               <p>Hvala lepa.</p>
               <p>Gospa Jeraj, bi želela, da bi natančno poslušali. Jaz nisem govorila o kakovosti in
               kakovostni razliki ter nisem izpodbijala kakovosti zasebnih vrtcev in tudi ne
               izpodbijam kakovosti zasebnih inštitucij. Tisto, kar pa sem jasno in glasno povedala,
               pa je, da če so zasebne, potem se naj iz zasebnih virov tudi financirajo. Marsikatera
               lokalna skupnost je bila pripravljena oddati koncesijo za vrtec, pa ni bilo interesa
               zaradi tega, ker pri teh rečeh ni dohodka. Pri vrtcih ni dohodka, pri osnovni šoli ni
               dobička, dobički pa so v terciarnem izobraževanju, zato je pa tam interes za zasebne
               inštitucije velik. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp97">

               <speaker>PODPREDSEDNIK MIRAN POTRČ:</speaker>

               <p>Gospa Breda Pečan, izvolite.</p>
            </sp>
            <sp xml:id="SDZ5-Izredna-46-2011-09-15.sp98">

               <speaker>BREDA PEČAN:</speaker>

               <p>Hvala lepa za besedo, gospod podpredsednik.</p>
               <p>Glede na to, da je bilo danes že dvakrat govora o Murphyjevih pravilih, bi rada iz
               te debate, ki sem jo danes uspela slišati, prebrala tri pravila, in sicer eno je
               takšno: zapleteni problemi imajo preproste in lahko razumljive, vendar napačne
               odgovore. Takšnih napačnih odgovorov smo v današnji razpravi z desne strani dvorane
               zelo veliko slišali. Zato je potem drugo pravilo, ki se mu reče prvo pravilo debate,
               da se nikoli ne prepiraj z norcem, saj ljudje morda ne bi pozabili razlike. In zakon
               o nemogočem pravi, da ni nič ni nemogoče človeku, ki mu ni potrebno, da to stori sam.
               Danes smo slišali celo vrsto fantastičnih predlogov, kako bi rešili ta, oni, tretji
               in deseti problem, seveda v povezavi z rebalansom proračuna, vendar vsem tistim, ki
               so te fantastične rešitve naštevali, teh rešitev ni treba narediti, zaradi tega ker
               ta trenutek nihče od njih tega ne pričakuje in ne zahteva, ker so v opoziciji. Ko
               bodo prišli na oblast, če bodo prišli seveda, me prav zanima, ali bodo te nemogoče
               rešitve tudi izvedli.</p>
               <p>In zdaj grem k nekaterim podatkom, ki sem jih danes poslušala, o zelo, zelo
               neresničnih trditvah. Gre namreč za to, da sem slišala, da imamo danes 120, 130 tisoč
               brezposelnih. Potem sem slišala, češ kako je nemogoče, da se nam v isti sapi
               brezposelnost znižuje in istočasno namenjamo v rebalansu proračuna 120 milijonov več
               za nadomestila za brezposelnost, plus za aktivno politiko zaposlovanja ne vem koliko
               že, ker ne vem na pamet. Ampak 120 milijonov sem slišala najmanj petkrat, kako
               nepotreben denar, ki bi ga raje dali v spodbujanje razvoja gospodarstva, ki bo potem
               zaposlilo te ljudi. Vendar je ta navidezni absurd, da se nam število brezposelnih
               zmanjšuje po stopnji približno 3 do 5 tisoč na mesec, istočasno pa se povečuje
               potreba po nadomestilu, za tistega, ki zna razmišljati, zelo logičen. V zaposlitev se
               vračajo tisti, ki nimajo več nadomestila za brezposelnost, medtem ko prihajajo med
               brezposelne tisti, ki jim nadomestilo za brezposelnost pripada. In ta država je
               pravna država in se drži zakonov, ki jih je sprejela. Se pravi, da je prav, pravilno
               in pravično, da ljudem, ki so sedaj zlasti zaradi krize v gradbeništvu ostali brez
               dela in so se zaradi stečajnih postopkov prijavili na zavode za zaposlovanje,
               pripada, odvisno od tega, koliko časa so pred tem delali, za določeno obdobje
               nadomestilo za brezposelnost. In zato je treba v rebalansu proračuna za te ljudi ta
               denar zagotoviti. Ne moremo jim mi reči: veste, mi imamo pa zdaj krizo, pa bomo raje
               ta denar dali v gospodarstvo, pa vas bo mogoče kdo iz gospodarstva potem zaposlil,
               čez 15 minut. Zaradi tega, ker ti ljudje rabijo danes denar zato, da lahko preživijo.
               Že tako ali tako je čisto majhen, za posameznika seveda.</p>
               <p>Druga je pa trditev, da imamo 120 do 130 tisoč brezposelnih. Ta številka je daleč
               pretirana. Meseca junija smo imeli brezposelnih 107 tisoč oseb, pred tem 108 tisoč –
               govorim o mesecih –, še pred tem 111, pa 113. To je bila največja številka v tem
               mandatu – pardon, 115 je bila največja, tako da to povem. Medtem ko je pa leta 2008,
               ker več podatkov nisem mogla dobiti, bila najnižja številka 69 tisoč brezposelnih.
               Bilo je pa govora o tem, da je bila v prejšnjem mandatu najnižja številka 50 tisoč
               brezposelnih. Saj ne gre za to, veste, da je tako zelo pomembno, kdaj je bilo več, pa
               kdaj je bilo manj brezposelnih. Kolikokrat sem že slišala v tej dvorani, da imamo
               sedaj višjo brezposelnost kot kadarkoli v zgodovini samostojne Slovenije. Ni res! Ni
               res! Najvišja številka v zvezi z brezposelnostjo je bila čez 140 tisoč, in take
               številke po 90. letih ni več bilo! Ne trositi laži v tej dvorani, ki bi morala biti
               hram demokracije, demokracija pa zahteva resnico! Ne trositi laži. Ne izmišljujmo si
               zaradi tega, da bomo lahko z lažmi podkrepili svoje prepričanje ali pa prepričevali z
               lažmi ljudi, ki nas morda poslušajo po radiju ali pa na televiziji, ali pa novinarje,
               ki bodo morda povzeli te lažne podatke.</p>
               <p>Jaz bi mimogrede povedala, sicer ob dvomih, ki jih nekateri predstavniki sindikata
               navajajo, in moram reči, da verjetno marsikaj od tega tudi drži, da je bilo v avgustu
               letos objavljenih največ prostih delovnih mest, in sicer zanimivo, v glavnem samo na
               nivoju poklicnih šol. Od 618 za priučene delavce, pa do, recimo, voznikov težkih
               tovornjakov, tesarjev, elektroinštalaterjev, varilcev in zidarjev, po 500, 400, 300
               in tako naprej. Torej, bilo je objavljenih blizu 4 tisoč prostih delovnih mest. Res
               je, da za nekatera od teh delovnih mest pravijo, da krožijo, se pravi da delodajalec
               objavi prosto delovno mesto, zaposli delavca, ga čez dva meseca odpusti in potem
               objavi novega in tako naprej. Ampak glede na to, da je trend zmanjševanja
               brezposelnosti, pomeni, da je ta trend, da to objavljanje ni samo fiktivno, ampak je
               tudi resnično. Bolj je žalostno in tragično to, da se zelo veliko teh ljudi zaposli
               samo za določen čas. To pa je dejansko hiba naše države, za katero bomo morali najti
               neko rešitev. To ne more trajati, ne moremo mi neskončno dolgo imeti 50 % mladih
               ljudi, tukaj gre poudarek predvsem na mladih ljudeh, zlasti na prvih iskalcih
               zaposlitve, da so neskončno dolgo zaposleni za določen čas, zaradi tega, ker
               enostavno nimajo nobene dolgoročne socialne varnosti. O takih stvareh se
               pogovarjajmo.</p>
               <p>Ne pogovarjajmo se zmeraj samo o tem, kako ta vlada ali pa katerakoli vlada nič ne
               naredi za to, da bi se gospodarstvo razvijalo. Vprašajmo se tudi, kakšen menedžment
               imamo v gospodarstvu, da nima niti kančka empatije do ljudi, ki jih zaposlujejo.
               Kakšni ljudje so to? Ne morem drugačnega tona uporabiti, če vemo, da je na stotine
               delodajalcev oziroma vodilnih v delodajalskih organizacijah, ki niso sposobni
               razmišljati o tem, kaj pa če bi njegovega sina ali pa njegovo hčer ali pa njenega
               sina ali njeno hčer doletelo, da bi moral ali morala 7, 8, 9 let delati za določen
               čas. Se pravi, da nima možnosti ne najeti kredita ne imeti otroka, ne nič drugega. To
               je ena stvar, ki mene žre, tudi v zvezi z našim proračunom, rebalansom proračuna, ki
               ga moramo usmeriti tudi v to, da lahko izpolnjujemo svoje zakonite obveze, z zakonom
               predpisane obveze do ljudi, ki zaradi takih in drugačnih okoliščin izgubijo delo.</p>
               <p>Zdaj bi pa še rada povedala nekaj glede neke trditve. Dva kolega sta že govorila o
               tem, glede investicij, ki se baje tako zelo krčijo v letošnjem rebalansu proračuna.
               Treba je vedeti, da skupni seštevek proračunskih investicij in investicijskih
               transferjev v rebalansu znaša milijardo 38 milijonov – žal bom pač morala še enkrat
               ponoviti –, lansko leto pa je bila realizacija 930 milijonov. Se pravi, da imamo več
               kot 100 milijonov več investicij, transferjev in direktnih investicij kot lansko
               leto, kljub temu da smo z rebalansom nekaj znižali. Zniževali smo pa zato, ker smo
               praktično že v drugi polovici septembra in sta do konca možnosti unovčevanja
               investicij, se pravi plačevanja, samo še dva meseca in pol. Do konca novembra je
               treba vsak zahtevek za plačilo investicije vložiti, sicer ne moreš v 30 dneh dobiti
               plačila v letošnjem proračunskem letu. Se pravi, da je logično, da je bilo treba
               narediti pregled, kaj je sploh še pred nami, pričakovane realizacije pogodb, in to se
               potem lahko v rebalans da. Nič takega, kar se je že začelo, ne bo nepoplačano. Še
               tisto, kar je v rebalansu predvideno, da se zniža oziroma odloži polovico poplačila
               lokalnim skupnostim za njihove investicije iz državnega proračuna, bo poplačano do
               konca marca, vendar mora biti izvedeno letos, in tudi ne bo v breme sredstev za
               naslednji proračun. Torej, niti o eni od teh stvari ni pošteno govoriti, kot da bi
               krčili investicije.</p>
               <p>Pa še nekaj pomembnega je. Moramo vedeti, da je na ministrstvu za visoko šolstvo in
               za gospodarstvo, se pravi za spodbujanje razvoja gospodarstva in spodbujanje
               inovativnosti, razvoja, raziskav in tako naprej, od te milijarde 38 milijonov
               namenjenih 857 milijonov evrov. To pomeni, da so štiri petine vseh sredstev namenjene
               v transferje v gospodarstvo in znanost, raziskave in razvoj. Tudi v visoko šolstvo,
               ker tudi pomeni razvoj. Meni nihče ne bo rekel, da so tiste investicije, ki gredo v
               visoko šolstvo, namenjene potrošnji. Bodimo pošteni. Ko beremo rebalans proračuna,
               vedimo – no, tu je, recimo, teh sredstev v rebalansu glede na lansko realizacijo za
               68 milijonov več kot lani. Torej? Kako lahko rečete, da ta rebalans, ob tem da mora
               biti varčevalno naravnan, ni razvojno usmerjen? Slišali smo celo vrsto trditev, ki
               nimajo osnove. In nazadnje, ko gledamo konsolidirano bilanco v primerjavi z obdobjem
               od leta 2004 do lanskega leta – leta 2004 je celotna konsolidirana bilanca odhodkov
               državnega proračuna, obeh blagajn, ZPIZ in Zavoda za zdravstveno zavarovanje, ter
               vseh blagajn lokalnih skupnosti skupaj znašala 11 milijard in nekaj. V lanskem letu
               je to znašalo 16 milijard 692 milijonov. Se pravi, da je za približno dobrih 50 %
               višja poraba oziroma so večji odhodki. Ob tem je pa treba povedati, da je v lanskem
               letu šlo za pokojnine 4 milijarde evrov, medtem ko je leta 2004 bilo porabljenih 2
               milijardi 827 milijonov.</p>
               <p>Tukaj ne govorim o tem, da je preveč denarja šlo za pokojnine, hočem samo to
               povedati, da je dejstvo, da se prebivalstvo stara, da na vso srečo ne umiramo več pri
               60 letih, tako da imam zaradi tega jaz že 5 let fore, in da je zaradi tega seveda
               logično, da ko bom šla jaz v penzijo in bom živela do 90. leta, pričakujem, da bom
               dobivala tistih 25 let še penzijo. In bom seveda bremenila pokojninsko blagajno in bo
               zraven mene še cel kup tistih, ki so generacije ob meni in za menoj, in imamo pravico
               uživati penzijo. Ne rečem, da moramo dobivati visoko penzijo, ampak dobivati jo
               moramo, ker je ta država tako narejena, ker smo jo mi tako naredili, ker smo se
               zavezali, da bomo skrbeli za dobro vseh državljank in državljanov, od novorojenih pa
               do tistih, ki so stari sto in več let. To ni naša dolžnost, to je naša pravica in
               naša želja. Tako jaz to stvar razumem. Ko govorimo o plačah, govorimo o stroških dela
               vseh zaposlenih v javnem sektorju. Od državnih uslužbencev, občinskih uslužbencev,
               javnih zavodov in tako naprej je bilo leta 2004 2 milijardi 922 milijonov
               porabljenega denarja, lansko leto pa 3 milijarde 912 milijonov. Se pravi, razmerje je
               približno isto kot pri penzijah, celo nižja rast mase kot pri pokojninah.</p>
               <p>Ampak zelo pomemben podatek pa so transferji, socialni transferji seveda. Ostali
               transferji posameznikom in gospodinjstvom, v letu 2004 milijarda in pol, v letu 2010
               2 milijardi 274 milijonov, se pravi tudi tukaj 50 % več. Zaradi tega, ker smo
               socialna država, imamo to v ustavi napisano in skrbimo za to, da posamezniki in
               družine imajo vsaj približno socialno varnost. Tukaj se pridružujem kolegici, ne vem,
               kdo je že o tem govoril, da je razlika med najnižjimi dohodki in najvišjimi dohodki
               pri nas v Sloveniji na praktično, lahko rečemo, prvem mestu, kar se tiče majhnosti te
               razlike v primerjavi z razlikami v drugih državah Evropske unije, kaj šele v drugih
               državah sveta. Zadnjič sem slišala s strani enega dosti pomembnega človeka iz Velike
               Britanije, ki vodi svetovno organizacijo, ki se imenuje Peace Child, in me je
               vprašal: "Kaj misliš – ker se tikava, sicer je pa v angleščini to tako vseeno –,
               koliko imajo plače poslanci v Sudanu?" Vemo, da je Sudan zdaj razpadel. Sem rekla:
               "Približno 2 tisoč 500 dolarjev, kajne?" Ne, je rekel. Pa je kolega vprašal in je oni
               rekel 3 tisoč 500 dolarjev, ker se je razumelo, da je bilo to premalo povedano. Je
               rekel: "Kje pa, sto tisoč dolarjev." Zdaj si pa predstavljajte v Sudanu, kjer imajo
               najbolj revni ljudje dohodkov dva dolarja na dan, njihov poslanec pa sto tisoč
               dolarjev, in mi pošiljamo v Južni Sudan pomoč. Saj ni nič narobe, jaz mislim, da je
               prav, da jo pošiljamo, samo mislim, da bi bilo treba narediti še kaj drugega.</p>
               <p>Tudi v Evropi in v Evropski uniji bi bilo treba enkrat reči: zdaj pa dosti, ne
               morejo imeti nekateri ljudje 5 milijonov evrov plače, drugi pa niti 500 evrov ne,
               nekega nadomestila za brezposelnost ali pa minimalne plače. Ne gre tako, mi smo
               vendarle neka sicer večdržavna, vendar smo skupnost, kjer bi morali skrbeti za to, da
               imamo vsi približno enako človeka vredno življenje. Ne pa da nekateri res stradajo,
               drugi pa se kopljejo v denarju, tudi pri nas. Tudi pri nas! In zaradi tega moram
               reči, da se mi zdi ta rebalans proračuna trezen, kvaliteten. Zdi se mi, da je v danih
               možnostih ponudil vse tisto, kar je bilo možno ponuditi, in kot pravi zelo star
               slovenski pregovor oziroma rek: stegnimo se, kolikor nam je postelja dolga. Jaz
               pogosto zaradi tega, ker sem malo predolga, spim tako, da mi noge čez gledajo, ampak
               to za proračun seveda ne more držati.</p>
               <p>Zaradi tega bom seveda glasovala za rebalans in vas pozivam, da če ga že ne morete
               podpreti, mu vsaj ne nasprotujte. Hvala.</p>
            </sp>
            <sp xml:id="SDZ5-Izredna-46-2011-09-15.sp99">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Eva Irgl.</p>
            </sp>
            <sp xml:id="SDZ5-Izredna-46-2011-09-15.sp100">

               <speaker>EVA IRGL:</speaker>

               <p>Najlepša hvala za besedo. Spoštovane poslanke in spoštovani poslanci!</p>
               <p>Jaz bom kratka, najprej pa mi dovolite, da tudi sama čestitam vsem Primorkam in
               Primorcem ob današnjem prazniku priključitve Primorske k matični domovini. Prav je,
               da se ohranja spomin na tiste dogodke, ko so Primorci zares bili enotni in pogumni,
               da je lahko Primorska resnično vstala. Vendar pa v tej državi ni vse tako praznično
               in prešerno. Predvsem situacija, v kateri se nahajamo, nikakor ni rožnata. Socialne
               stiske posameznikov so velike. Danes imamo pred sabo rebalans proračuna in imamo, to
               je dejstvo, velike težave na vseh nivojih. Treba je zategovati pas. Vendar pa
               ostajajo nekateri problemi, ki pa bi potrebovali takojšnje ukrepanje in pomoč države.
               Takojšnje ukrepanje in pomoč države. Sama prihajam iz Vipavske doline, že večkrat sem
               preko poslanskih vprašanj opozorila, da je treba zagotoviti sredstva za obnovo
               nekaterih cest, ki so jih poškodovale naravne nesreče. Ljudje so odvisni od povezav,
               hodijo vendarle v službo, tisti, ki je še niso izgubili, kajti gospodarska situacija
               prav v Vipavski dolini je izjemno težka. Nekdaj velikani, velika podjetja, ki so bila
               vitalni temelj Vipavske doline, propadajo.</p>
               <p>Ampak naj se vrnem k cestam. Novembra 2010 sem podala pisno poslansko pobudo v zvezi
               z reševanjem plazu Stogovce. Vem, da si je takrat minister Vlačič ogledal ta plaz,
               mislim, da tudi predsednik Vlade. Tudi sama sem si ga ogledala. Zdaj se te stvari
               nekako rešujejo. Opozarjala sem na rekonstrukcijo ceste Lokavec–Predmeja in tudi na
               obnovo ceste Col–Predmeja. Razumem, da je situacija težka, da je težko za vse
               zagotoviti sredstva, vendar pa me je precej presenetilo, da v predlogu rebalansa
               proračuna za leto 2011 nisem zasledila, da bi bila predvidena sredstva za obnovo
               državne ceste Col–Ajdovščina. Od te ceste je odvisnih več kot tisoč 500 ljudi, ki
               danes ne morejo normalno funkcionirati, ki se dnevno vozijo po tej cesti, ki je
               popolnoma neuporabna, v službo. Krajani oziroma domačini so jasno opozorili tudi
               ministra za finance dr. Franca Križaniča, naj vendarle že v tem rebalansu proračuna
               zagotovi finančna sredstva za sanacijo. Ni jih bil sposoben zagotoviti. Prej sem
               govorila z ministrom Vlačičem zunaj ravno o tej cesti. Dejal je: "Mogoče naslednje
               leto." Ampak zanimivo je nekaj drugega. Mi imamo denar v tej državi za vse mogoče.
               Imamo, recimo, denar za to, da se plačuje prostore prijatelju nekdanje ministrice.
               Imamo denar tudi za marsikatero neumnost, na primer za to, da uslužbenci predsednika
               države v hotelu za minibar na račun davkoplačevalcev zapravijo čez 500 evrov. Za vse
               to imamo denar. Nimamo pa denarja za osnovne stvari, ki bi omogočale ljudem normalno
               življenje in normalno preživetje. Za to pa nimamo denarja. Za takšne obrobne
               neumnosti pa se vedno najde denar. Mislim, da je treba najprej, kljub temu da smo v
               težki situaciji, vendarle poskrbeti za to, da se bodo lahko ljudje vozili po cesti in
               prišli tudi do službe in tako potem tudi preživeli. Najlepša hvala.</p>
            </sp>
            <sp xml:id="SDZ5-Izredna-46-2011-09-15.sp101">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Branko Marinič.</p>
            </sp>
            <sp xml:id="SDZ5-Izredna-46-2011-09-15.sp102">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj!</p>
               <p>Mislim, da je danes bilo že povedano, da rebalans, ta, ki ga obravnavamo, odraža
               slabo makroekonomsko situacijo v Sloveniji. Iz posameznih postavk po področjih pa se
               da jasno ugotoviti in razbrati, da predlagatelj nima prioritet. Kako si naj drugače
               razlagam posamezne postavke predvsem v drugem delu, kjer pogledam, koliko je bilo
               predvideno in koliko se z rebalansom znižuje sredstva? Veste, če to primerjam, to
               znižanje posameznih proračunskih postavk, in ko ugotavljam, kam, v kateri del
               Slovenije bi ta sredstva šla, sem toliko bolj zaskrbljen. Danes je sekretarka na
               Ministrstvu za finance nekajkrat povedala, da je v tem rebalansu predvidenih 272
               milijonov razvojnega denarja za občine. Tukaj se mi seveda postavlja vprašanje, če je
               po eni strani zagotovljenih 272 milijonov evrov za razvoj občin, kako to, da se ne
               znate usklajevati in enakomerno pospeševati vseh aktivnosti po različnih
               ministrstvih. Ministrstvo za okolje in prostor, direktorat za prostor si vzame tudi
               leto dni časa za to, da izda en sam dokument, ker je pač tisti, ki podaja smernice za
               občinski prostorski načrt, da bi ta bil popoln. Na ministrstvu za kmetijstvo si
               direktorat vzame tudi do sedem mesecev.</p>
               <p>To so konkretni podatki, ki so zaskrbljujoči, in ob poslanskem vprašanju, ki sem ga
               namenil ministru za okolje in prostor in ministru za kmetijstvo, sem izpostavil prav
               to, o čemer govorim. Ni mogoče pospešiti nekega razvojnega ciklusa ali pa
               infrastrukture v tem smislu, če uradniki, ki bi morali čutiti in zaslutiti tudi s
               tistimi na terenu, da je treba nekaj pospešiti – to bi se moralo odražati tudi pri
               njihovem delu. Ne govorim na splošno, govorim o nekaj primerih, ki so kot svetla
               izjema, in to se ne bi smelo dogajati, še posebej ne v času, v katerem se nahajamo.
               Mislim, da je kolega Presečnik lepo opozoril, kaj in kako, na kakšen način so se
               odločile nekatere druge države članice Evropske unije, ko so šle v korak, da pomagajo
               gospodarstvu, ko pomagajo gradbincem, kajti gradbeni sektor poganja in integrira
               mnoge druge gospodarske panoge, ki so izrednega pomena za celoten gospodarski razvoj.
               In zaskrbljujoče je dejstvo, ko potem pogledamo realne številke in realne postavke na
               področju Ministrstva za promet. Jaz sem velikokrat že izpostavil, minister za promet
               je velikokrat dejal: "V tem mandatu bom bolj minister za železnice kot minister za
               ceste." Danes se po treh letih sprašujem: ali je to res?</p>
               <p>V času, ko smo sprejemali pomembne odločitve, ni manjkalo odločitev, da je treba v
               javno železniško infrastrukturo poseči s konkretnimi sredstvi. V prejšnjem mandatu so
               se nekateri projekti začeli. Gre za manjše število projektov, so pa seveda zato
               velikega obsega v finančnem in tudi v operativnem gradbenem smislu. Zakaj ni bila ta
               prioriteta upoštevana mi ni bilo nikoli pojasnjeno, in danes se odraža to kot nekaj,
               kar je bilo zavoženo. Danes, ko gledam to postavko Ministrstva za promet, ki se
               znižuje, 130 milijonov, 100 milijonov na železnice, 30 milijonov v državne ceste, je
               to nekaj, kar nas mora skrbeti. Če že nekako blažimo te nevarne odseke na državnih
               cestah z vzpostavitvijo neke prometne signalizacije, se bo odražalo tisto, kar
               opuščamo in opuščate tudi s tem rebalansom, vlaganje v javno železniško
               infrastrukturo. Javna železniška infrastruktura je leta in leta podhranjena. In še
               enkrat poudarjam, v prejšnjem mandatu so bili narejeni in storjeni pomembni koraki.
               Začetek je bil optimističen, ko je sedanji minister Vlačič napovedal, da bo bolj
               minister za železnice kot minister za ceste, pa ni. In če je bila prav v vašem
               mandatu sprejeta zakonodaja s področja železnic, ki zagotavlja tudi poplačilo nekih
               priznanih stroškov železnici za nazaj, potem bi se – to ni sicer neposredno vsebina
               tega rebalansa, zagotovo se pa že sedaj vidi, kajti uradniki na posameznih
               ministrstvih že pripravljajo rebalans za leto 2012. In če to malo površno izračunam,
               pridem do zaključka, da bo Ministrstvo za promet za naslednje leto moralo prihraniti
               170 milijonov evrov na področju obveznosti, ki so bile sprejete v sedanjem mandatu.
               Kaj to pomeni? Vzelo se bo na projektih, na tistih projektih, ki že tečejo,
               zmanjševalo se bo na tistih postavkah, ki so nujno potrebne za napredek in razvoj, in
               počasi bomo to železnico peljali spet nazaj tja, kjer je že bila.</p>
               <p>Kar zadeva letališko infrastrukturo, se v rebalansu tudi letališki infrastrukturi
               jemlje. Danes je, vsaj tako je minister sam dejal, bolje opremljeno letališče v
               Portorožu kot letališče v Mariboru. Da se ne menimo o tem, kakšne čudne številke o
               vrednosti nekega dela letališke infrastrukture prihajajo v javnost, kakšno vrednost
               imajo. Velikokrat sem že opozoril in tudi tokrat pri tem rebalansu opozarjam:
               letališče Maribor je v katastrofalnem stanju. Zmanjševanje sredstev za letališko
               infrastrukturo bo največ in najbolj občutilo prav letališče v Mariboru, in to zato,
               ker je nekje na obrobju Slovenije. Da ne govorimo o Luki Koper in o mnogih drugih
               infrastrukturnih objektih, ki so v lasti države, pa bi država morala bolje poskrbeti
               zanje. Seveda je dejstvo, da tam, kjer ni, ni kaj vzeti in ni kaj dati. Ampak tako
               kot sem na začetku dejal, rebalans odraža slabo makroekonomsko situacijo v Sloveniji.
               Na to pa bi morala Vlada vplivati, ima vse vzvode in ima vse instrumente. Težko se je
               danes ozirati tri leta nazaj in kazati s prstom, češ to ste pa vi narobe naredili.
               Bolje je postaviti ogledalo in pogledati, kaj je tisto, kar je vodilo to slabo
               odločitev, da imamo danes takšno stanje. Želim si, da bi pri postavljanju prioritet
               za rebalans za leto 2012, ki bo po mojem prepričanju vsaj na področju prometa, ki ga
               malo bolje poznam, še slabši od tega, ki ga imamo sedaj pred seboj. Zato se seveda ni
               mogoče izogniti temu, da se ne bi posvetil vsebini pri razpravi, ni pa mogoče
               podpreti ali pa biti proti. Zato to odgovornost tudi sam prepuščam. Tako kot ste
               stvari zapeljali, jih boste morali odpeljati, postoriti tisto, kar je najnujnejše,
               očitno pa je, da tudi za najnujnejše že zmanjkuje denarja.</p>
            </sp>
            <sp xml:id="SDZ5-Izredna-46-2011-09-15.sp103">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sprašujem kolegice in kolege, ali še kdo želi razpravljati o splošnem delu predloga
               rebalansa. Želi. Potem pa vas prosim, da se prijavite k razpravi.</p>
               <p>Gospod Janko Veber, izvolite.</p>
            </sp>
            <sp xml:id="SDZ5-Izredna-46-2011-09-15.sp104">

               <speaker>JANKO VEBER:</speaker>

               <p>Hvala za besedo.</p>
               <p>Sam sem se želel vključiti v razpravo zaradi prometne politike oziroma težav pri
               železnicah, kar sem poslušal v prejšnji razpravi, ampak vendarle je treba ob bok
               vsemu temu povedati, da je ta vlada resnično sprejela številne ukrepe, s katerimi je
               ohranila, spodbudila in ne nazadnje tudi omogočila obstoj Slovenskih železnic.
               Sprejeli smo tudi pomembne odločitve znotraj samega sistema prometnega ministrstva,
               kako pristopiti k novim investicijam, tako da so bile te odločitve, ki smo jih
               sprejeli, izjemno, izjemno pomembne in kažejo na to, da se tudi stroka na tem
               področju zaveda tega, da tako močnega investicijskega ciklusa, kot so ga
               predstavljale avtoceste, v kratkem ne bo več in da investicije na področju železnic
               predstavljajo nov izziv tudi za slovensko stroko in tudi za slovensko gradbeništvo.
               Tako da je bila z željo po tem, da se pospešijo vsi postopki, da se investicije
               umestijo v prostor, da se začnejo v ta namen črpati tudi evropska sredstva,
               organizirana tudi družba za investicije. Zagotovo bo to prispevalo k temu, da bomo
               ohranili pomen evropskih koridorjev, ne samo v cestnem prometu, ampak tudi v
               železniškem, in predvsem je cilj Slovenije, da ohranimo svojo vlogo znotraj teh
               pomembnih evropskih koridorjev, z namenom da nas te številne poti ne obidejo in da ti
               prometni tokovi ne odidejo drugam. Tako da so prioritete pri železnici pri tej vladi
               in pri Ministrstvu za promet jasno začrtane, in mislim, da tukaj ni nobenega dvoma,
               da ne bi prišlo tudi do realizacije tega izjemno pomembnega projekta.</p>
               <p>Glede Luke Koper lahko povemo, da smo številne zgrešene poteze, korake v obdobju
               pretekle vlade, to moram povedati, poskušali sanirati. Mislim, da je delovanje Luke
               Koper bistveno bolj transparentno, kot je bilo prej, kjer je z nekaterimi odločitvami
               prišlo do izjemno velikih težav pri naših največjih logističnih podjetjih. To so
               problemi, to so težave na področju prometa, s katerimi smo se srečevali in jih tudi
               poskušamo uspešno rešiti, ker se zavedamo strateškega položaja Luke Koper in
               Slovenije tudi znotraj evropskih prometnih koridorjev. Vsi se zavedamo in tudi
               minister sam je povedal, da ni zadovoljen, da se jemljejo sredstva pri investicijah v
               cestno infrastrukturo, vendar ob bok razpravam, ki so bile, naj povem, da nobene
               investicije, ki se je začela v prejšnjem mandatu, nismo ustavljali, ampak smo ravno
               zaradi tega, da se izvede vse investicije, ki so bile za to pripravljene, do
               zaključka, in s tem rešimo in zagotovimo ustrezno mobilnost prebivalcem na številnih
               območjih. Verjamem, da je še vedno danes kar nekaj cest takih, ki potrebujejo
               posodobitve, vendar bo zagotovo tudi ta dinamika v prihodnosti morala iti v smer, da
               se zagotavlja tudi tiste najpomembnejše odseke kot prioritetne pri posodabljanju.</p>
               <p>Žal moramo tudi povedati, da smo se srečali s tem, da so številni odseki bili
               vključeni v proračun, ki pa so pa bolj peljali na neko sosedovo dvorišče kot pa
               reševali prometno mobilnost prebivalstva oziroma dostop prebivalstva po državnih
               cestah do gospodarskih središč, do zaposlitve, bolnišnic, šol in tako naprej. Trdim,
               da se je velikokrat sredstva na tem področju namenilo za manj pomembne investicije,
               tiste pomembnejše pa očitno še vedno čakajo, da se z njimi nekaj zgodi. Zelo jasno
               moramo tudi povedati, da je pred nami izziv razvojnih osi in da te razvojne osi
               predstavljajo tudi ključen element dostopnosti prebivalstva, tudi s tistih območij,
               po katerih ne potekajo evropski koridorji oziroma ne poteka avtocestni križ. Postopek
               za umeščanje teh tras v prostor je v tem mandatu prišel izjemno, izjemno daleč in res
               se lahko pogovarjamo o tem, da se bodo investicije tudi na teh oseh začenjale. To je
               pomemben napredek pri prometni politiki in ne nazadnje tudi konkretizacija teh
               investicij na koroškem oziroma velenjskem območju čaka pravzaprav samo še na dokončno
               odločitev, ali se upošteva kompromisna oziroma izčiščena varianta poteka trase, ki
               najmanj posega na kmetijska zemljišča. In seveda s potrditvijo tega tudi na seji
               Odbora za promet, ki jo planiramo. V zelo kratkem času želimo dati končno odločitev
               tem postopkom.</p>
               <p>To ni pomembno samo za mobilnost, ampak tudi za razvoj gospodarstva in investicij v
               tem prostoru. Ne nazadnje se v tem mandatu prvič v zgodovini pogovarjamo o tem
               oziroma srečujemo s tem, da se tudi na 3a. razvojni osi odvijajo investicije, da
               poteka posodobitev oziroma izgradnja tretjega odstavnega pasu na območju Pijave
               Gorice do Turjaka. In ne nazadnje, Vlada je sprejela državni prostorski načrt tudi za
               polni priključek Šmarje–Sap in intenzivno poteka tudi posodobitev železniške proge
               proti Kočevju. Velikokrat so problemi, s katerimi se srečujemo pri teh posodobitvah,
               vezani na neke postranske interese, ali ta investicija ja ali ta investicija ne, ne
               pa na zavedanje, ali potrebujemo to investicijo zaradi ohranitve gospodarskega
               razvoja in poseljenosti teh območij. In če je kdo, je ta vlada resnično na tem
               področju sprejela pomembne odločitve. Tako za Pomurje, kjer je bila prioritetno
               zgrajena avtocesta, je tudi za območje Pokolpja infrastruktura prioriteta, ki bo
               omogočila nadaljnji gospodarski razvoj Bele krajine in Kočevske. Vse to so dokumenti
               in akti, in zakoni ne nazadnje, ki jih je ta vlada predlagala v sprejetje Državnemu
               zboru.</p>
               <p>Nekatere akte in sklepe sprejema sama, vendar gredo v smer, da se najpomembnejše
               prometne povezave dejansko tudi začnejo udejanjati v praksi, graditi. V prihodnosti,
               ko bo verjetno res treba prešteti vsak evro, bo pač treba določiti prioritete. In
               zavedati se moramo, vsaj po mojem mnenju, da so razvojne osi ena od tistih bodočih
               prioritet v Sloveniji in da bo treba temu tudi prilagoditi to, ali bo neka regionalna
               cesta tretjega razreda lahko deležna večje posodobitve ali nekega sprotnega
               vzdrževanja, zato da dosežemo ta pomemben razvojni potencial, ki smo ga si ga
               ustvarili in ga ustvarjamo z umeščanjem teh tras v prostor. Tako da mislim, da je
               strah glede tega, da se ne zavedamo, kako pomembna je prometna infrastruktura, tako
               cestna kot železniška in tudi letalski promet, za Slovenijo, resnično odveč. Mislim,
               da tudi izjemno pomembna odločitev glede našega nacionalnega letalskega prevoznika,
               na kakšen način želimo reševati ta problem, kaže na to, da je resnično izjemno veliko
               energije in tudi konkretnih rešitev bilo sprejetih, in res pričakujemo, da bodo te
               rešitve tudi udejanjene v praksi. Tako da ni praktično nobenega področja na področju
               prometne politike, katerega ne bi poskušali sanirati ali celo spodbuditi, da se
               problemi rešujejo hitreje, kot so se reševali do včeraj. Hvala.</p>
            </sp>
            <sp xml:id="SDZ5-Izredna-46-2011-09-15.sp105">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Zvonko Černač, izvolite.</p>
            </sp>
            <sp xml:id="SDZ5-Izredna-46-2011-09-15.sp106">

               <speaker>ZVONKO ČERNAČ:</speaker>

               <p>Hvala lepa. Tudi v mojem imenu lep pozdrav vsem prisotnim!</p>
               <p>Glede na proračunske dokumente, ki jih je Pahorjeva vlada v preteklih treh letih
               predlagala v tem državnem zboru, od tega rebalansa ni bilo mogoče pričakovati nekega
               čudeža. Prav tako je nemogoče pričakovanje, da bo rebalans za leto 2011 rešil vsaj
               del tistega, kar je posledica triletne zavožene politike te vladajoče koalicije. Kot
               kaže, pa je razlika samo v tem, da smo bili v preteklih dveh letih v tem državnem
               zboru priča izredni podpori tem dokumentom s strani poslancev SD, LDS, Zaresa in
               DeSUS, danes pa vidimo, da tem dokumentom ne verjamejo niti Pahorjevi poslanci.
               Ostalih skoraj ni bilo v razpravi čutiti, med njimi pa so bili redki, ki so na nek
               način pritrjevali temu, kar imamo danes na mizi. Seveda pa smo slišali tudi glasove o
               tem, kako je ta dokument ustrezen, kako ta država oziroma ta vlada dobro deluje,
               dobro funkcionira in sprejema najbolj optimalne in najbolj ugodne rešitve. In takšna
               naj bi bil tudi rebalans proračuna za leto 2011. Če pogledamo dokument in številke in
               če ga gledamo v luči razmer, v katerih se nahajamo, pa je seveda le treba priznati,
               da s tem rebalansom ne bo spremenjeno praktično nič, kar se že ne bi zgodilo.</p>
               <p>Vemo, da je izvrševanje proračuna na nek način vsebinsko gledano že zaustavljeno, da
               so vse tiste investicije, ki bi morale biti začete v letošnjem letu in ki bi jih
               lahko izvajale občine, bile na nek način blokirane že sredi letošnjega leta, da se s
               tem proračunom v nasprotju z uradnimi napovedmi o tem, kako stanje brezposelnosti ni
               kritično, sredstva za ta instrument v letošnjem letu skoraj podvajajo, z nekaj manj
               kot 200 milijonov evrov na preko 300 milijonov evrov. Pa ne glede na številke, tako
               velika sredstva za področje brezposelnosti bi morala biti alarm za vse načrtovalce
               ekonomskih politik, predvsem pa bi morala skrbeti tiste, ki bodo pripravljali
               proračune za leta 2012, 2013 in naslednja, kajti dediščina, ki jo bodo dobili, bo
               pomenila veliko hipoteko in veliko breme za normalno načrtovanje in oblikovanje
               vladnih politik v prihodnjih letih. Strukturno se seveda ničesar ne spreminja. Teh
               360 milijonov, kjer se prihodki zmanjšujejo in v isti višini približno tudi odhodki,
               ne spreminja temeljnih problemov državnih financ te države. Primanjkljaji ostajajo
               približno na isti ravni.</p>
               <p>Mi korakamo zdaj v četrto leto, ko ta vlada porablja približno 2 milijardi več na
               letni ravni kot ustvarimo. Začeli smo s primanjkljajem okoli milijarde 800 v letu
               2009 in vsa ta leta nadaljujemo približno na isti ravni oziroma z istimi številkami.
               In v nasprotju z besedami o racionalizacijah, o varčevanju so se v tem obdobju
               ustanavljali novi uradi, nove agencije, povečalo se je število zaposlenih v javnem
               sektorju, ob zmanjševanju števila zaposlenih v gospodarstvu. Ni se povečala
               učinkovitost ne ministrstev ne teh javnih uradov in agencij. V nasprotju z javnimi
               napovedmi, da se bodo ta ministrstva in uradi zmanjševali, se je povečalo tako
               število zaposlenih kot število teh uradov in agencij, ki povečujejo birokracijo, v
               ničemer pa ne povečujejo učinkovitosti. Izhajajoč iz vsega tega in iz vseh
               nepotrebnih najemov prostorov, iz polprivatnih poslov posameznih ministrov, ki so
               skrbeli bolj za svoje interese kot za skupen javni interes, je normalno, da Slovenija
               v tem zadnjem obdobju pada bistveno hitreje, kot je povprečje Evropske unije. Če smo
               prej nekako delili to usodo evroobmočja na tak način, da smo rasli hitreje, kot je
               bilo povprečje, in da smo bili uspešnejši, je v tem zadnjem mandatu slika drugačna,
               za kar pa je v celoti odgovorna izvršna veja oblasti.</p>
               <p>V Slovenski demokratski stranki seveda nismo mirno gledali tega, kar se dogaja. Naj
               vas spomnim, da smo takoj konec leta 2008, ko s strani Pahorjeve vlade in s strani
               vladajoče koalicije ni bilo ustreznih ukrepov, pripravili prvi program in ga tudi
               predstavili v začetku leta 2009 in potem še tri oziroma štiri pakete, ki so bili vsi
               po vrsti zavrnjeni. In v vseh teh paketih ukrepov je bilo kar nekaj stvari, ki ste
               jih potem prepozno tudi povzemali, prepozno. Zaradi tega je Slovenija v bistveno
               težjem položaju kot bi bila, če bi bile sprejete ustrezne odločitve v pravem trenutku
               in če bi vladna politika sledila tisti osnovni maksimi, da je treba več ustvariti, če
               želimo zagotavljati sredstva tudi vsem ostalim, ki so od tega odvisni. Na tem
               področju ni bilo storjeno praktično nič. In tu je bil zamujen zelo pomemben čas treh
               let, ki ga bo zelo, zelo težko nadoknaditi. Slovenska demokratska stranka se je
               zaradi tega čutila soodgovorno, ne glede na to, da kot največja opozicijska stranka
               nima možnosti vplivanja na sprejemanje odločitev, in je konstruktivno pristopila pri
               vseh tistih predlogih, ki bi lahko ta voz premaknili v pravo smer. Pri tem rebalansu
               pa žal ne moremo prevzemati nikakršne odgovornosti. In to je tudi razlog, da morate
               to odgovornost prevzeti sami, tisti, ki ste za to barko in za to napačno politiko, ki
               ste jo tri leta vodili mimo predlogov in usmeritev s strani ekonomske stroke in
               opozicije, odgovorni. In zaradi tega to odločitev sprejmite jutri, ko bo glasovanje,
               sami, pa tudi breme odgovornosti zanjo. Seveda pa bomo posledice te odločitve, ne
               samo te, ampak vseh, ki ste jih sprejemali v zadnjih treh letih, nosili vsi, celotna
               Slovenija, državljanke in državljani, pa tudi tisti, ki bodo morali poskrbeti za
               spremembo napačne smeri te vladne politike v prihodnje. Kajti breme, ki ga bomo
               prevzeli, je zelo veliko, zelo težko. Kljub temu pa mislim, da smo še vedno na točki,
               če bo prišlo do te odločitve čim prej z zavrnitvijo neustreznih predlogov prihodnji
               teden v torek, ko lahko v pravem trenutku tok usmerimo v pravo smer.</p>
               <p>Še besedo glede infrastrukture, železnic, prevzemanja teh dolgov in tako naprej.
               Mislim, da je politika, ki je bila vodena na področju železnic, politika, ki ne bi
               smela služiti kot zgled, prej nasprotno. Dolgove zna na tak način, da se jih prevzema
               v javni dolg, sanirati vsak. V tem mandatu je bilo v javni dolg prevzetih preko 130
               milijonov dolga Slovenskih železnic. Konfuzna politika, ki je bila vodena na tem in
               ostalih področjih, pa je povzročila, da so tisti partnerji, ki bi lahko prispevali k
               modernizaciji teh infrastruktur, zbežali. Bilo je prevzetih v javni dolg 250
               milijonov dubioz v Novi Ljubljanski banki in verjetno bo ta znesek ponovljen glede na
               današnjo odločitev o 400-milijonski dokapitalizaciji. Prevzeli ste dolgove Adrie
               Airways. Očitno nas čaka, da boste prevzeli še dolgove Casinoja; mislim, da je
               Slovenija edina država, kjer igralnica lahko posluje z izgubo. Skratka, skoraj ni
               podjetja, razen redkih, ki bi lahko pokazalo v tem vašem mandatu normalno poslovanje.
               Prvič, zaradi kadrovanja, političnega kadrovanja, ki ste ga naredili v teh podjetjih,
               in drugič, zaradi neustrezne in konfuzne politike, ki ste se jo šli preko raznoraznih
               uradov, agencij in ostalih. Eno redkih podjetij, kjer niste uspeli zamenjati vodstva,
               je Pošta Slovenije, zaradi tega pa tudi posluje že več let in tudi v vašem obdobju z
               dobičkom. Skratka, razmere, v katerih je Slovenija danes, terjajo trezen razmislek.
               In ta rebalans, ki ne bo spremenil ničesar, ni tisti, o katerem bi bilo vredno
               izgubljati kaj dosti energije in besed, ker sprejet ali ne, odvil se bo tako, kot je
               nekako že načrtovano in že sprejeto v drugih krogih, in ta parlament na to odločitev
               ne bo imel bistvenega vpliva. Mislim pa, da bi bilo zelo pomembno, da bi vladajoči
               spoznali, da nimajo prave vizije in prave usmeritve za prihodnje, in da bi v skladu s
               tem tudi sprejemali odločitve za prihodnje leto in naslednja. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp107">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Mateja Vraničar, državna sekretarka na Ministrstvu za finance.</p>
            </sp>
            <sp xml:id="SDZ5-Izredna-46-2011-09-15.sp108">

               <speaker>MATEJA VRANIČAR:</speaker>

               <p>Hvala lepa.</p>
               <p>Res je, čas in okoliščine zahtevajo trezne odločitve. Ampak za trezne odločitve je
               treba imeti tudi trezno predstavljene informacije in jasno predstavljene informacije.
               Zato naj mi bo oproščeno s strani tistih, ki ste cel dan v tej sobi, da bom nekaj
               stvari, ki sem jih danes že povedala, morala še enkrat ponoviti. Govora je bilo o
               tem, da smo z zaustavitvijo izvrševanja državnega proračuna zaustavili oziroma
               blokirali občinske investicije. Z začasno zaustavitvijo izvrševanja državnega
               proračuna občinski proračuni niso v ničemer okrnjeni in posamezne občine izvršujejo
               svoje občinske proračune nemoteno. Omenila sem že, da tudi začasna omejitev
               izvrševanja državnega proračuna ne pomeni zadrževanja oziroma omejitev pri izvajanju
               evropskih investicij, niti omejitev pri izvajanju drugih nujnih investicij oziroma
               prevzemanju drugih nujnih obveznosti. Govora je bilo o prevelikem obsegu sredstev, ki
               jih zagotavljamo za brezposelne, da bi bilo treba ta sredstva osredotočiti oziroma
               usmeriti v zagotavljanje novih delovnih mest.</p>
               <p>Ne smemo pozabiti, da se v okviru politike, ki je bila tu omenjena, izvajajo vsi
               ukrepi aktivne politike zaposlovanja in da v ta povečana sredstva sodi tudi dodatnih
               približno 30 milijonov sredstev za spodbujanje zaposlovanja in samozaposlovanja,
               sredstva, ki so bila v prvem obdobju letošnjega leta zelo hitro potrošena zaradi
               porasta števila brezposelnih. Torej, ne gre tukaj samo za zagotavljanje nadomestil za
               brezposelne, ampak gre tudi za vzpostavljanje pogojev, da se nezaposleni lahko
               ponovno vrnejo v okvir aktivnega prebivalstva. Govora je bilo o povečevanju števila
               zaposlenih v javnem sektorju. Ločiti moramo javno oziroma državno upravo in javni
               sektor kot celoto. In če pogledate številke – predstavljene so ob Zakonu o
               interventnih ukrepih, ki bo obravnavan pod naslednjo točko –, boste videli, da se
               povečano število zaposlenih pojavlja na področju šolstva, otroškega varstva,
               izobraževanja, tudi visokošolskega, in zdravstva. In še zadnja netočnost, na katero
               bi rada opozorila – prevzem dolga in dokapitalizacija sta dva popolnoma ločena posla
               z različnimi posledicami, in prav je, da ju v razpravah tudi dosledno ločimo. Hvala
               lepa.</p>
            </sp>
            <sp xml:id="SDZ5-Izredna-46-2011-09-15.sp109">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Če želi še kdo od kolegov razpravljati o splošnem delu proračuna, naj se prosim
               prijavi.</p>
               <p>Gospod Jože Tanko, izvolite.</p>
            </sp>
            <sp xml:id="SDZ5-Izredna-46-2011-09-15.sp110">

               <speaker>JOŽE TANKO:</speaker>

               <p>Hvala lepa za besedo.</p>
               <p>Če sem prav razumel predsednika Vlade v uvodu, potem imamo pred seboj strateški
               dokument, se pravi rebalans proračuna. In tu ne vidim pravzaprav nobenega stratega na
               vladni strani, ki bi ta dokument branil, ki bi ga zagovarjal. Ni niti enega ministra
               pri obravnavi strateškega dokumenta, ki bo eden od tistih ključnih dokumentov za
               predstavitev Evropi, da Slovenija sprejema določene ukrepe. Ključni spiker pri
               obrambi tega dokumenta ja oseba, ki je bila v medijih najavljena kot eden izmed
               potencialnih kandidatov za enega izmed ministrskih resorjev. To je slabo spričevalo
               resnosti Vlade pri obravnavi tega dokumenta. Mi smo na začetku tega mandata večkrat
               slišali, da je to državo mogoče voditi bolje. Vidimo, čutimo, da je to verbalno sicer
               lepo izgledalo, praktično pa stvari potekajo povsem drugače, povsem po drugih
               tirnicah, in rezultati tega so tudi povsem drugačni. Ni države v Evropi, ki je
               doživela takšno usodo v teh treh letih, kot jo je ta država. Vse države so prešle
               krizo mnogo bolje, s slabšimi predispozicijami, s slabšimi pogoji, kot Slovenija. In
               najbrž tu lahko pritrdimo vsem tistim, ki pravijo, da ta vlada ni sposobna reševati
               te situacije in da ta vlada ni konkurenčna nobeni vladi v tej naši Evropi. Tako da je
               ta razmislek potreben.</p>
               <p>Nedavno tega smo slišali izjavo predsednika Vlade, ki je dejal, da je Slovenija na
               dobri poti. Ob tem ko gledamo bilance, ko gledamo podatke, ugotovimo, da je Slovenija
               z 91 % povprečja razvitosti Evropske unije padla na 85, 86 % v tem obdobju. Torej,
               kam nas pelje ta dobra pot, v katero smer. In minili sta dobri dve leti te dobre
               poti. Tudi ko gledamo, kaj se v tej državi dogaja, se pravzaprav vse stvari odvijajo
               narobe. Zaveza Vlade je bila, da bo zmanjševala zaposlovanje v javni upravi za 1 %
               letno. Se pravi, da bi v tem obdobju moralo biti približno 3 % manj zaposlenih.
               Podatki kažejo, da gredo trendi v povsem nasprotno smer. Povečuje se zaposlovanje za
               odstotek letno, in v tem obdobju je v javni upravi zaposlenih 3 % več ljudi. 3 % več.
               To je edini sektor, ki v kumulativi zaposluje, pa je stroškovni del države. Pravite,
               da nezaposlenost pada. Če bomo z rebalansom dali 120 milijonov evrov več za
               brezposelne, potem bomo očitno dvignili nadomestila za brezposelnost, če
               nezaposlenost pada, bomo plačali tiste, ki so na zavodu, bolje kot tiste, ki so
               zaposleni.</p>
               <p>Govorili smo in sprejemali nekatere ukrepe, ki so bili povezani z odpravo kreditnega
               krča. Sprejemali smo jamstvene sheme, sprejemali smo vrsto ukrepov s področja
               dokapitalizacije bank oziroma je sprejemala ta vlada, in tako naprej. Ampak kljub
               temu, da je minister že junija lani enkrat dejal, da kreditni krč popušča, kreditni
               krč še vedno obstaja. Gospodarstvo zaradi neustrezne strukture naložb poslovnih bank
               ne more do kreditov. Banke ne dajejo kreditov. Ustanovili smo posebno banko za to, da
               bo dajala ugodne kredite, SID, in zadeve še vedno ne funkcionirajo. Ta država je
               ustanovila posebno agencijo za upravljanje s kapitalskimi naložbami, tako imenovani
               AUKN, zato da se politika ne bi vmešavala v gospodarstvo. Delo te agencije je takšno,
               da se kljub temu, da ni nobene strategije upravljanja s kapitalskimi naložbami,
               prodajajo deleži v gospodarskih družbah, prodajajo se in investirajo se sredstva iz
               firm, ki so v upravljanju AUKN, v dokapitalizacije, recimo Nove Kreditne banke
               Maribor, in to tako nerodno, da ob tem država izgubi še boniteto.</p>
               <p>Torej, ko govorimo o odgovornosti države in državnih institucij, ne moremo mimo vseh
               teh nerodnosti, ki se dogajajo, in mimo vseh teh odločitev, ki nimajo nobene pravne
               podlage v dokumentih, ki bi jih morali imeti. Nimamo strategije upravljanja s
               kapitalskimi naložbami, pa imamo v odloku prodajo deleža SIJ, recimo. Pa je AUKN
               izpeljal dokapitalizacijo Nove Kreditne banke Maribor in tako naprej. Sprašujem se,
               ko vsi govorite o tem, da moramo spoštovati pravne podlage in tako naprej, na osnovi
               česa se to dogaja, zakaj teh stvari še ni. Veliko ste govorili o bombončkih, ampak
               tudi v tem mandatu ste dali veliko bombončkov. Mi smo jih dali sociali, vi pa
               notarjem, odvetnikom in tako naprej, in ste vzeli 30 milijonov taks, ki so bile
               prihodek državnega proračuna, na zasebne družbe. To je bila reforma zemljiške knjige.
               In ker časa ni več, moram ugotoviti samo to, da je ta zgodba o uspehu levega trojčka
               zelo draga. Poleg tekočih prilivov, ki jih imamo v proračunu, potrebuje za dnevno
               preživetje še dodatnih 10 milijonov evrov. In to najbrž zato, ker državo obvladujejo
               tihe bratovščine.</p>
            </sp>
            <sp xml:id="SDZ5-Izredna-46-2011-09-15.sp111">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Janko Veber.</p>
            </sp>
            <sp xml:id="SDZ5-Izredna-46-2011-09-15.sp112">

               <speaker>JANKO VEBER:</speaker>

               <p>Hvala za besedo.</p>
               <p>V bok ugotovitvam, ki smo jih poslušali s strani kolegov Poslanske skupine SDS, je
               treba vendarle povedati tudi to, da je veliko lažje govoriti, če si v opoziciji, in
               deliti rešitve, toda če pogledamo, kaj bi te rešitve, ki so bile predstavljene tudi v
               tem mandatu z njihove strani, prinesle, je iz te evidence razvidno, da bi se
               primanjkljaj z 6 % bruto družbenega produkta v letu 2009 povišal na 11,6 %, kar
               pomeni, da bi imeli višji primanjkljaj kot Portugalska, ki ima 10,1 % bruto
               družbenega produkta, ter nekaj nižji od Grčije, ki znaša 15,4 % bruto družbenega
               produkta. Namreč, za kaj je šlo pri teh predlogih SDS v tem obdobju? Predlagali ste
               zmanjševanje davkov, niste pa predlagali zmanjševanja odhodkov, javne porabe. In ta
               razkorak je tisti, ki nujno pripelje do izjemno kritičnega primanjkljaja, ki nas
               lahko zelo hitro zapelje v vode, v katerih so danes že Grčija in nekatere druge
               države. Tudi če pogledamo davčno reformo, ki ste jo sprejeli v prejšnjem mandatu,
               lahko ugotovimo, da ste znižali davke, ampak ponovno ne zmanjšali porabe. Še celo
               povečali ste z nekaterimi zakoni javno porabo, tako da danes znaša že več kot 80 %
               obremenitev javnih financ z že sprejetimi zakonskimi ukrepi, in veliko teh je bilo
               sprejetih tudi v prejšnjem mandatu. Če samo pogledamo tiste davčne olajšave, ki ste
               jih sprejeli, ko ste vladali, imajo danes za posledico, da prispevajo k dolgu od leta
               2009 do leta 2011 2 milijardi 153 milijonov 260 tisoč evrov.</p>
               <p>Torej, to je izjemno zastrašujoča cifra, znesek, ki dokazuje, da je bistveno težje
               vladati kot pa biti v opoziciji. Upam si pa trditi, da takrat, ko je bila ta izjemno
               močna gospodarska rast, resnično niste razmišljali o zmanjševanju stroškov. Že sama
               plačna reforma je prinesla veliko nepredvidenih stroškov, ki so pokazali, v kakšnem
               obsegu ste obremenili javne finance šele, ko se je začel ta zakon v praksi
               udejanjati. Torej, niso bili izdelani ukrepi, predvsem v smer zmanjševanja javne
               porabe, in zato je v današnjem času, ko je resnično treba vsak evro premakniti in
               premisliti dvakrat, trikrat, preden ga nekam vložiš, treba sprejeti v ta namen tudi
               rebalans, da s tem dobimo tisto svoje notranje samozaupanje, ki ga potrebujemo tudi
               zaradi tega, da lahko dokazujemo, da imamo še vedno stabilne javne finance in da smo
               še vedno resen partner v vsem tem evroobmočju, v katerem se nahajamo. Številne
               zgrešene investicije in odločitve tudi iz prejšnjega obdobja – če samo pogledamo,
               koliko ste bili pripravljeni nameniti obrambi, koliko sredstev je šlo v ta namen v
               prejšnjem obdobju, pa danes ugotovimo, da pravzaprav z bistveno nižjimi sredstvi še
               vedno lahko opravljamo pomembne naloge, ki smo jih sprejeli tudi z vstopom v Nato.
               Ampak vendarle, veliko, veliko sredstev je bilo namenjenih na področja, ki se danes
               ne vračajo kot dodana vrednost, ampak zgolj kot strošek. In ceno za to plačujemo tudi
               v teh razmerah, zato govoriti kar tako, da so vse te obveznosti, da so vse te težave
               nastale v teh dveh letih, je najmanj, kar je, blago povedano nekorektno, mislim pa,
               da moramo zelo jasno povedati, da če kdo, se jih ta vlada izjemno, izjemno zaveda in
               jih tudi poskuša reševati.</p>
               <p>Jaz mislim, da smo ena redkih držav, ki se je znašla v tej situaciji, da pa smo
               vendarle ohranili visoko raven socialne varnosti naših ljudi. Mogoče je to tudi bil
               vzrok, da so se velikokrat tudi na referendumih odločali proti ukrepom, ki so bili
               predlagani, kajti posledice te krize niso očitno prišle tako daleč do vsakega
               posameznika, da bi lahko trezneje razmišljali vsi skupaj. Ne nazadnje, če smo
               pošteni, ravno iz te zgradbe, iz naših razprav oblikujemo javno mnenje, in upam si
               trditi, da ste bili pri zagovarjanju nasprotnih stališč, ko smo predlagali ukrepe
               tako na področju dela kot tudi pri pokojninski reformi, bistveno glasnejši kot vsi
               ostali. In seveda je izjemno težko dati argumentirane odgovore na vse trditve. Veliko
               lažje je reči, da je to vse skupaj slabo, potem pa naj nekdo tretji razlaga, zakaj
               temu ni tako. Tako da bi po mojem mnenju v tem mandatu morali sprejemati odločitve z
               veliko odgovornejšo vlogo tako opozicije kot koalicije, kajti vse, kar je bilo
               izsiljeno bodisi zaradi interesa ene politične stranke bodisi interesa nekoga
               tretjega, ki ga je poskušal uveljaviti skozi sprejetje določenih predpisov, se danes
               kaže v še hujših posledicah, kot bi se sicer, če bi živeli v neki veliki gospodarski
               rasti, ker se seveda to lahko prikrije. Danes se odločitve odrazijo predvsem v
               proračunu, in če so te slabe, je ta posledica seveda bistveno bolj drastična, kot je
               bila včeraj, ko je Vlada lahko naredila praktično karkoli, je pa bila gospodarska
               rast tako močna, da tega ni bilo mogoče niti zaslediti. Tako da če je kaj, je ta
               rebalans zagotovo slika vseh teh dogodkov, upam si reči tudi pravočasne streznitve,
               in prispevek h konstruktivnejšemu reševanju izzivov, ki so pred Slovenijo v
               prihodnosti. Hvala.</p>
            </sp>
            <sp xml:id="SDZ5-Izredna-46-2011-09-15.sp113">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sprašujem, ali želi še kdo razpravljati v okviru splošnega dela predloga rebalansa
               proračuna. <stage>(Ne želi.)</stage> Potem zaključujem razpravo o splošnem delu rebalansa proračuna.
               O njem bomo glasovali jutri v okviru glasovanj.</p>
               <p>Prehajamo na obravnavo posebnega dela predloga rebalansa proračuna.</p>
               <p>Sprašujem kolegice in kolege, ali želi kdo razpravljati. <stage>(Ne želi.)</stage> Zaključujem
               razpravo o posebnem delu predloga rebalansa proračuna. O njem bomo glasovali jutri
               tekom glasovanj.</p>
               <p>Prehajamo na obravnavo načrta razvojnih programov.</p>
               <p>Sprašujem, ali želi kdo razpravljati o načrtu razvojnih programov. <stage>(Ne želi.)</stage>
               Zaključujem razpravo ... Ja?</p>
               <p>Izvolite, gospod Žerjav, imate besedo.</p>
            </sp>
            <sp xml:id="SDZ5-Izredna-46-2011-09-15.sp114">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Mogoče sem za sekundo prepozno dvignil roko.</p>
               <p>Želim razpravljati. Želim razpravljati na temo, sicer lokalno, ampak glede na to, da
               je to za Pomurje izredno pomembna tema, vendarle stavek ali dva. Namreč, o vodooskrbi
               Pomurja z zdravo pitno vodo. Zakaj se oglašam na to temo? Zaradi tega, ker je nedolgo
               tega v Murski Soboti bila izredna seja Sveta pomurske razvojne regije, na kateri je
               bil prisoten minister za okolje in prostor in na kateri smo razglabljali o tem
               projektu, o katerem v Pomurju razglabljamo deset let. Deset let. Burna razprava je
               bila na to temo in na moje vprašanje. Glede na to, da je takrat že bil pripravljen
               rebalans, sem ministra vprašal, koliko finančnih sredstev je predvidenih za ta
               projekt. Namreč, od tega je odvisno, ali bo projekt tekel ali ne bo. Minister se je
               izmikal na vse možne načine in na koncu ni povedal, kakšna so finančna sredstva. In
               sedaj razumem, zakaj tega ni povedal. Zato, ker je en sistem te vodooskrbe – namreč,
               trije so razdeljeni, trije v tri podsisteme – od teh treh sistemov preprosto izpadel
               iz NRP oziroma posledično za letošnje leto tudi iz proračuna.</p>
               <p>To se mi zdi neodgovorno glede na to, da je to tudi eden od projektov, ki je
               sestavni del zakona o razvojni pomoči Pomurju. In se mi zdi, da se to preprosto ne bi
               smelo dogajati, tudi če teh 270 tisoč evrov, kolikor jih je bilo na tej postavki, ne
               bi bilo do konca leta porabljenih. Tu je bila seveda postavka znižana in za to vsoto
               je najbrž kje drugje bila postavka dvignjena. Tako da sem že počasi začel razmišljati
               v tej smeri, ker je bilo tudi veliko govora, da so se znižale tiste postavke, za
               katere je bilo znano, da porabe ne bo, da bomo s tem rebalansom, ki smo ga danes
               obravnavali, praktično porabili več, kot če bi pustili zadevo tako, kot je bilo. Če
               smo vedeli, da na nekaterih postavkah ne bo porabe, smo sedaj fiktivno porabo
               spustili, kje drugje pa dvignili. Kaj smo naredili? De facto bomo porabili več. In
               mimogrede, da je temu tako, sem slišal že od nekoga iz vladnih krogov. Nič drugega,
               samo naglas želim povedati in protestirati poti takšnemu načinu. Po eni strani se
               govori in lepo besediči, potem pa v NRP-jih, za katera je vprašanje, kako jih
               poslanci preštudiramo in pregledamo, zadeva enostavno izpade. Vložiš amandma. Amandma
               se seveda povozi, ker je to praksa, ampak tako se ne dela. Deset let, deset let se
               govori o projektu vodooskrbe Pomurja z zdravo pitno vodo. Ljudje na Goričkem nimajo
               zdrave pitne vode. Mi pa se pogajamo deset let, različni mandati, različni ministri
               in tako naprej. Zadeve preprosto ne gredo naprej. Potem se nam pa še rožice sadijo.
               Ni pošteno in ni korektno.</p>
            </sp>
            <sp xml:id="SDZ5-Izredna-46-2011-09-15.sp115">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sprašujem, ali želi še kdo razpravljati o načrtu razvojnih programov. <stage>(Ne želi.)</stage> Ker
               ne želi nihče več razpravljati, zaključujem razpravo. Glasovanje o načrtu razvojnih
               programov bomo v skladu s časovnim potekom seje zbora opravili v petek, 16. 9., v
               okviru glasovanj.</p>
               <p>Prehajamo na razpravo o predlogu rebalansa proračuna v celoti.</p>
               <p>Ali želi kdo razpravljati? <stage>(Ne želi.)</stage> Ker ne želi nihče več razpravljati,
               zaključujem razpravo. Glasovanje o predlogu rebalansa proračuna v celoti bomo v
               skladu s časovnim potekom seje zbora opravili v petek, 16. 9., v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O SPREMEMBI IN DOPOLNITVAH ZAKONA O INTERVENTNIH
               UKREPIH V OKVIRU NUJNEGA POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade gospe
               Mateji Vraničar, državni sekretarki na Ministrstvu za finance.</p>
            </sp>
            <sp xml:id="SDZ5-Izredna-46-2011-09-15.sp116">

               <speaker>MATEJA VRANIČAR:</speaker>

               <p>Gospod predsednik, spoštovani gospe poslanke in gospodje poslanci!</p>
               <p>S predlaganim zakonom želimo zmanjšati tveganje za stabilnost javnih financ v
               obdobju finančne krize, predlagani ukrepi pa bodo v letih 2011 in 2012 omogočili, da
               se javnofinančni primanjkljaj ne bi še povečeval. Poglavitna rešitev, ki jo vsebuje
               zakon, se nanaša na določitev obveznosti celotnemu javnemu sektorju, da se pri
               izvajanju vseh kadrovskih postopkov – zaposlovanje, napredovanje, premeščanje – ravna
               s sredstvi za plače tako, da se ne bodo ustvarjali primanjkljaji ter da se omeji
               zaposlovanje tako, da bo število zaposlenih v obdobju dveh let po uveljavitvi tega
               zakona enako, kot je bilo v decembru 2010. V dosedanji zakonodajni proceduri je zakon
               doživel nekaj korenitih sprememb, še vedno pa ostajajo cilji nespremenjeni. Drugi
               člen predloga zakona vsebuje dopolnitve veljavnega zakona z novima 9.a in 9.b
               členoma. Z 9.a členom se določajo pogoji, pod katerimi je zaposlovanje pri
               uporabnikih proračuna dopustno. Uporabnik proračuna po predlagani določbi lahko
               zaposli enega javnega uslužbenca, če je pred tem prenehalo delovno razmerje za
               nedoločen čas dvema javnima uslužbencema. Prav tako je zaposlitev mogoča, če gre za
               prevzem javnih uslužbencev, ki je posledica prenosa nalog, in tudi če gre za
               zaposlitev za določen čas zaradi dalj časa odsotnih javnih uslužbencev. V vseh
               ostalih primerih je zaposlitev mogoča zgolj na podlagi pridobitve soglasja.</p>
               <p>Zakon določa tudi pogoje za pridobitev le-tega in subjekte, pristojne za izdajo
               soglasja. V predlaganem 3. členu, s katerim se dopolnjuje 10. člen veljavnega zakona
               o interventnih ukrepih, je določeno, da se v letu 2011 občinam ne izplača v celoti
               sredstev za sofinanciranje investicij, ki jim pripadajo v skladu z zakonom, ki ureja
               financiranje občin. Gre za manjši delež investicijskih transferjev občinam, in v tem
               primeru se bo polovica sredstev izplačala v letošnjem letu, druga polovica pa
               najkasneje do konca marca 2012. Ne glede na povedano pa se občinam v letu 2011
               izplačajo sredstva za zagotovitev lastne udeležbe za projekte, financirane iz
               evropskih sredstev, ter za večletne projekte, pri katerih so bile pogodbe o
               sofinanciranju podpisane pred 31. decembrom 2010, vendar le v primeru, če mora občina
               obveznosti za večletne projekte poravnati v letošnjem letu. Predlog zakona zapoveduje
               še, da morajo uporabniki proračuna, ki morajo pridobiti soglasje za zaposlitev v
               skladu z 9.a členom tega zakona, nemudoma prekiniti vse začete postopke za
               zaposlitev, razen za tiste, za katere je bilo predhodno soglasje že pridobljeno.
               Glede na cilje, ki jih zasleduje zakon, glede na namen in glede na predlagane ukrepe,
               ki so po našem mnenju primerni in potrebni v dani situaciji, predlagamo, da predlog
               zakona podprete. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp117">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo predsedniku gospodu
               Bogdanu Čepiču.</p>
            </sp>
            <sp xml:id="SDZ5-Izredna-46-2011-09-15.sp118">

               <speaker>BOGDAN ČEPIČ:</speaker>

               <p>Gospod predsednik, lep pozdrav državni sekretarki, kolegice in kolegi!</p>
               <p>Odbor za finance in monetarno politiko je v okviru 47. nujne seje dne 13. 9. 2011
               kot matično delovno telo obravnaval Predlog zakona o spremembi in dopolnitvah Zakona
               o interventnih ukrepih, ki ga je Državnemu zboru predložila Vlada s predlogom za
               sprejetje po nujnem postopku na podlagi 143. člena Poslovnika Državnega zbora, ki ga
               je Kolegij predsednika Državnega zbora potrdil na svoji seji dne 31. 8. 2011. K
               zakonskemu besedilu je stališče posredovalo šest lokalnih skupnosti, Skupnost občin
               Slovenije, Združenje občin Slovenije in Sodni svet. Odboru je bilo posredovano mnenje
               Zakonodajno-pravne službe Državnega zbora s konkretnimi pripombami k 2. členu oziroma
               k vsem trem členom dodanih besedil za nove 9.a, 9.b in 9.c člene, ter k 3., 5. in 6.
               členu zakonskega predloga. Izmed kvalificiranih predlagateljev je amandma k 2. členu
               kot zainteresirano delovno telo vložil Odbor Državnega zbora za lokalno samoupravo in
               regionalni razvoj. Poleg navedenega dopolnila je odbor v okviru dodatnega delovnega
               gradiva obravnaval predloge za amandmaje odbora k 2., 3., 4., 5. in 6. členu, ki jih
               je ob ustreznem upoštevanju mnenja Zakonodajno-pravne službe pripravilo Ministrstvo
               za finance.</p>
               <p>V dodatni obrazložitvi dopolnil na začetku druge obravnave posameznih členov
               predloga zakona na seji odbora je minister, pristojen za finance, poudaril, da je
               namen predloženega besedila v prvi vrsti zmanjšanje tveganja za stabilnost javnih
               financ v sedanji fazi finančne krize, predvsem v letih 2011 in 2012, ko bi naj veljal
               rebalans proračuna in nekateri ukrepi, ki bi jih izvedli tudi v letu 2012. Tako bodo
               po oceni Vlade predlagani ukrepi v letih 2011 in 2012 omogočili, da se javnofinančni
               primanjkljaj ne bo povečeval. V osnovi uvedene rešitve predloga obravnavajo dve
               področji, in sicer omejevanje zaposlovanja v javnem sektorju, ki bi naj veljalo za
               leti 2011 in 2012, do sprejetja celovitega programa varčevanja in ukrepov za javni
               sektor, in ga pripravlja Vlada, ter omejitev izdatkov za poplačilo investicijskih
               transferjev občin v letu 2011, s tem da se za investicije, ki so sofinancirane iz
               Evropske unije in za katere občine potrebujejo sredstva za lastno udeležbo, le-ta
               zagotovijo. In za investicije, ki so večletne in imajo občine že dogovorjene in v
               pogodbah opredeljene obveznosti v letu 2011, se prav tako zagotovijo sredstva, če so
               bila dela opravljena.</p>
               <p>Izčrpna pojasnila so v razpravi med drugimi razpravljavci posredovali predsednik
               zainteresiranega Odbora za lokalno samoupravo in regionalni razvoj, tako glede
               celovite razprave na navedenem odboru kot glede vloženega amandmaja k 4. členu. Potem
               predstavnik Konfederacije sindikatov javnega sektorja glede samih učinkov predvidenih
               rešitev, ob tem pa je opozoril, da je Državni zbor sprejemal odločitve, ki imajo za
               posledico povečanje zaposlenosti v javnem sektorju, in pri tem izpostavil odločitev
               prejšnje vlade, da ima drugi otrok v vrtcu brezplačno oskrbo, kar je posledično
               pomenilo, da se je število oddelkov v vrtcih bistveno povečalo in je bilo treba
               zagotoviti dovolj ustreznega kadra, kar povzroča bistveno povečanje števila javnih
               uslužbencev predvsem na področju predšolske vzgoje. Za takšne odločitve pa seveda ne
               morejo biti odgovorni javni uslužbenci. Predstavnik pogajalske skupine sindikatov
               državnega sektorja je opozoril na že zmanjšanje števila zaposlenih v državnem
               sektorju. Dodatno zmanjšanje bo možno le ob hkratni uvedbi boljše organizacije dela
               in posledično zagotovitvi ustreznih delovnih učinkov, česar pa dosedanje prakse in
               ukrepi niso zagotavljali.</p>
               <p>Razprava članov odbora ob obravnavi posameznih členov predloženega besedila je bila
               v pretežni meri osredotočena na amandma zainteresiranega delovnega telesa, ki je
               predvideval 4-odstotno znižanje plač zaposlenih v javnem sektorju. Niti člani odbora
               niti vabljeni niso izrekali podpore predlogu o znižanju plač, ob sočasnem zavedanju,
               da bo treba ta strošek v bodoče zmanjševati. Medtem ko so bili glede ostalih
               predlogov, ki so v dopolnitvah Zakona o interventnih ukrepih, razpravljavcev v imenu
               poslanskih skupin ali v svojem imenu glede posameznih ukrepov izrečeni tako argumenti
               za kot tudi proti. V obravnavi posameznih členov je odbor na podlagi 131. člena
               Poslovnika Državnega zbora oblikoval in sprejel amandmaje k 2., 3., 4., 5. in 6.
               členu zakonskega predloga. Ker je odbor k 2. členu sprejel svoj amandma, je amandma
               Odbora za lokalno samoupravo in regionalni razvoj k 2. členu postal brezpredmeten.
               Hkrati je odbor na podlagi 128. člena Poslovnika glasoval o členih predloga zakona in
               jih tudi sprejel. Glede na sprejete amandmaje je na podlagi prvega odstavka 133.
               člena Poslovnika Državnega zbora pripravljeno besedilo dopolnjenega predloga zakona,
               ki ste ga prejeli skupaj s poročilom.</p>
            </sp>
            <sp xml:id="SDZ5-Izredna-46-2011-09-15.sp119">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Poslanske skupine Socialnih
               demokratov bo stališče predstavil gospod Bogdan Čepič.</p>
            </sp>
            <sp xml:id="SDZ5-Izredna-46-2011-09-15.sp120">

               <speaker>BOGDAN ČEPIČ:</speaker>

               <p>Hvala še enkrat za besedo.</p>
               <p>S poglabljanjem finančne in gospodarske krize se pritiski na javne finance
               povečujejo. Projekcije javnofinančnih agregatov kažejo, da so problemi v javnih
               financah ne samo prehodne, ampak tudi strukturne narave. Ohranjanje visokih
               primanjkljajev bo povečevalo problem dolgoročne vzdržnosti javnih financ. Osnovna
               usmeritev kratkoročnih ukrepov Vlade je, da se prilagoditev slabim gospodarskim
               razmeram v največji možni meri izvede s pomočjo zmanjšanja javnofinančnih odhodkov. Z
               uveljavitvijo mehanizma usklajevanja socialnih nadomestil in podpor za inflacijo
               dvakrat letno in valorizacijo pokojnin se je namreč delež teh izdatkov zelo okrepil,
               in sicer predvsem zaradi naraščanja števila prejemnikov le-teh sredstev. Na povečani
               delež izdatkov za pokojnine je poleg rasti števila upokojencev vplivala predvsem
               hitrejša rast plač in rast produktivnosti. Prav tako se pritisk na javne blagajne
               povečuje tudi z izdatki za plače javnih uslužbencev, predvsem zaradi višanja števila
               zaposlenih v javnem sektorju, ne pa zaradi višine oziroma višanja plač.</p>
               <p>V letu 2011 je bil namreč dosežen dogovor z reprezentativnimi sindikati javnega
               sektorja in sklenjen aneks številka 4 h kolektivni pogodbi javnega sektorja za
               omejitev obsega sredstev za plače. Brez tega dogovora bi bil pritisk na plače v
               javnem sektorju še večji. Ob plačah in njihovi višini v javnem sektorju, ki so za
               enaka ali podobna delovna mesta popolnoma primerljive z realnim sektorjem, je žal
               treba priznati, da je ukrep zaustavitve zaposlovanja oziroma njegovo zmanjšanje v
               javnem sektorju edini možni ukrep, ki je preostal Vladi, da zaustavi rast fiksnih
               odhodkov za plače javnih uslužbencev. Nobena vlada ni uspela zaustaviti rasti
               zaposlovanja v javnem sektorju, niti ta. Ampak tudi prejšnja vlada je v svojem
               mandatu zaposlila več kot 6 tisoč javnih uslužbencev. Lahko bi rekel, da je bila ta
               vlada na tem področju uspešnejša; število javnih uslužbencev se je povečalo za manj
               kot 3 tisoč. Pri tem pa je treba poudariti, da se je povečalo predvsem v sektorju
               javnih storitev, kot so šolstvo, otroško varstvo, socialne službe, zdravstvo. V
               sektorju državne uprave se je število zaposlenih zmanjšalo. Čeprav je prejšnja vlada
               ob koncu svojega mandata zaposlila kar nekaj deset državnih uslužbencev ali pa jim je
               delovno razmerje za določen čas spremenila v nedoločen čas. To bi se naj zgodilo na
               eni od zadnjih sej vlade, tik pred iztekom mandata, pri tem pa je bil pomemben
               kriterij politična lojalnost takratni politični eliti, kot je takrat poročal vsaj
               eden od medijev.</p>
               <p>Sedanje povečanje zaposlenih v javnem sektorju pa ima razlog tudi v ukrepih, ki so
               nastali tudi zaradi predvolilnih ukrepov prejšnje vlade, ki je predlagala brezplačni
               vrtec za drugega otroka, sredstev za te ukrepe pa ni bilo zagotovljenih. Drugi del
               potrebe po zaposlenosti v storitvenem delu javnega sektorja je zagotovo tudi pri
               povečanju števila oddelkov v šolstvu, povečanju domov za starostnike, saj jih je bilo
               treba tudi kadrovsko dopolniti. In ne nazadnje, spomnimo se velikega pomanjkanja
               zdravstvenega osebja. Zato smo v tem državnem zboru sprejemali takšno zakonodajo, ki
               bi celo omogočila lažji prihod zdravnikov iz drugih držav, ne samo evropskih – vse
               zaradi velikega manka na tem področju. Stroškov javnega sektorja ni možno zmanjšati
               samo z ukrepom zmanjšanja plač za nek odstotek. Treba bo izpeljati reformo javnega
               sektorja na vseh področjih, od organizacije dela, organiziranosti, spremembe
               normativov. Spremeniti bo treba tudi politiko zaposlovanja in napraviti zaposlitve v
               javnem sektorju tudi bolje plačane, a s tem tudi bolj fleksibilne. Za večino
               zaposlenih v javnem sektorju to ne pomeni boljše plače, ki je popolnoma primerljiva z
               realnim sektorjem, ampak samo to, da bo plača vsak mesec ob istem datumu in da je
               zaposlitev dokaj bolj varna, trajnejša.</p>
               <p>Cilj predlaganih sprememb zakona je zmanjšati tveganje za stabilnost javnih financ v
               obdobju finančne krize. Predlagani ukrepi bodo v letih 2011 in 2012 omogočili, da se
               javnofinančni primanjkljaj ne bo še povečeval. Ključni problem – s tem se mora
               soočiti fiskalna politika v naslednjem obdobju – je, kako zmanjšati obseg javnega
               financiranja. Glede na trenutno stanje javnih financ bo fiskalna prilagoditev kljub
               težavni izvedbi na dolgi rok v pretežni meri temeljila na prestrukturiranju in
               postopnem zniževanju proračunskih in celovitih javnofinančnih odhodkov. Prihodkovna
               stran se bo namreč povečala postopno, v prihodnjih dveh letih pa bo še ta precej
               omejena. V državnem proračunu predstavljajo plače in socialni transferji dobro
               polovico vseh odhodkov. Izpad prispevkov zaradi povečanja brezposelnosti, nižjih plač
               in nelikvidnosti ter veljavni način usklajevanja pokojnin pa terjata dodatne
               transferje iz državnega proračuna. Ob upoštevanju dejstev, da se prejemki proračuna
               zmanjšujejo in izdatki povečujejo, in glede na to, da država ne razpolaga z
               rezervami, se ob višjem državnem primanjkljaju povečuje tudi zadolževanje, zato je
               treba v letih 2011 in 2012 prilagoditi način določanja obveznosti države tako, da se
               bo pritisk na povečanje javnofinančnega primanjkljaja kar najmanj povečal, in temu
               cilju sledijo tudi predlagani ukrepi v tem zakonu, ki omogoča, da bo primanjkljaj
               ostal na predvidenih 4,6 % BDP.</p>
               <p>Zaradi vsega navedenega bo Poslanska skupina Socialnih demokratov podprla predlog
               zakona o spremembah in dopolnitvah zakona.</p>
            </sp>
            <sp xml:id="SDZ5-Izredna-46-2011-09-15.sp121">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo stališče predstavil
               gospod Zvonko Černač.</p>
            </sp>
            <sp xml:id="SDZ5-Izredna-46-2011-09-15.sp122">

               <speaker>ZVONKO ČERNAČ:</speaker>

               <p>Spoštovani vsi prisotni!</p>
               <p>V Poslanski skupini Slovenske demokratske stranke nismo podprli Zakona o
               interventnih ukrepih. Še manj podpiramo novelo tega zakona, ki jo imamo danes na
               klopeh. Zakona nismo podprli predvsem zaradi tega, ker Vlada ni nič naredila na
               zmanjšanju in omejitvi javne porabe preko zmanjšanja nepotrebnih stroškov. Nič ni
               naredila na omejitvi javne porabe preko zmanjšanja nepotrebnih najemnin, preko
               ukinitev nepotrebnih uradov in agencij. Nič ni naredila na zmanjšanju javne porabe
               preko boljšega in učinkovitejšega gospodarjenja z javnim premoženjem. Nič ni naredila
               na zmanjšanju javne porabe preko ustvarjanja pogojev za oživitev in dvig gospodarske
               rasti. Torej, nič ni naredila na prihodkovni strani in posledično ni bilo nič
               storjeno na povečanju proračunskih prihodkov. Nasprotno, v zadnjem mandatu smo bili
               priča ustanavljanju novih in novih uradov in agencij, priča smo bili večanju
               zaposlovanja, bohotenju javne uprave, ki nas stane vedno več. V tej državi se je
               število zaposlenih v javni upravi v zadnjih 20 letih podvojilo, sami pa se lahko
               prepričamo, da kakovost in učinkovitost storitev temu nista sledili oziroma nista
               dvakrat boljši, kot sta bili pred 20 leti.</p>
               <p>Z interventnim zakonom pa je Vlada povečane stroške za delovanje državne birokracije
               prevalila na tiste, ki imajo najmanj, in najbolj zarezala pri tistih z najnižjimi
               prejemki. Na drugi strani so bila zmanjšana sredstva za investicije, ki so vedno
               generator nove gospodarske rasti. Novela interventnega zakona, o kateri bomo odločali
               jutri, pa posega na dve področji. Prvo je administrativna omejitev zaposlovanja, ki
               naj bi preprečila oziroma zamrznila zaposlovanje v državni upravi in pozna pet izjem.
               Drugo pa je še dodatno zmanjšanje oziroma zamik koriščenja sredstev občinam za
               projekte, ki se že izvajajo in glede katerih so pristojna ministrstva sklepe o tem,
               da se lahko izvajajo in da bodo sofinancirani, že izdala v letošnjem letu. Oboje je
               administrativen ukrep, ki v ničemer ne bo pripomogel k omejitvam javne porabe in v
               ničemer ne bo pripomogel k sanaciji javnih financ. Nasprotno, že tako rigidna
               struktura zaposlenih v državni upravi bo še bolj rigidna. Poleg tega je Vlada, kot
               sem že prej omenil, na tem področju dvolična. Najprej je z nepotrebnim ustanavljanjem
               uradov in agencij povečevala zaposlovanje, zdaj pa bi ga želela na administrativen
               način ustaviti oziroma zamrzniti, ob tem da sama dopušča pet izjem, ki so takšne, da
               bodo preprečile kakršenkoli dober namen na tem področju.</p>
               <p>Povečale bodo administriranje, birokracija bo imela nekaj več dela z utemeljevanjem
               okoliščin, zakaj je treba dodatno zaposlovati, in ob izdaji ustreznega soglasja bo ta
               zaposlenost potekala tako, kot je potekala v zadnjih treh letih. Pravi ukrep bi bil
               zmanjšanje števila uradov in agencij, zmanjšanje števila ministrstev in postopna
               optimizacija poslovanja državne uprave in celotnega javnega sektorja. Drugi ukrep, ki
               zmanjšuje sredstva občinam za investicije, pa je ukrep, ki se nanaša na nekaj deset
               milijonov evrov investicijskih sredstev, za katera so bili sklepi že izdani in se že
               izvaja večina teh investicij, in sicer za nekaj mesecev v letu 2012. Čemu bomo torej
               priča v letu 2012, ponovnemu zamiku v letih 2013 in 2014 ali čemu podobnemu? Gre
               torej za popolnoma administrativen ukrep, ki je podoben tistemu Gasparijevemu ukrepu,
               ko je bil finančni minister in je proračunsko leto na prihodkovni strani podaljšal za
               en mesec, na 13 mesecev, odhodki pa so ostali na ravni 12 mesecev. Ta administrativen
               ukrep bo povzročil nemalo težav v občinah, ki te investicije že izvajajo. Ne znam si
               predstavljati občine oziroma župana, ki bi zaradi tega za pol leta ustavil, recimo,
               gradnjo šole ter učence in učitelje 1. septembra prihodnje leto prepričeval, da naj
               počakajo za pol leta, da se bodo lahko vselili v nove prostore. Normalno, da bodo vse
               te investicije morale potekati. Občine teh sredstev niso imele planiranih, ker so
               nanje računale. Zmeda je torej popolna. S to novelo interventnega zakona Vlada nekako
               na simbolen način pokaže, da nima ustrezne politike, da reže oziroma želi rezati pri
               tistih, kjer ni mogoče privarčevati, da ji manjka vizije in da bi bilo treba, če
               želimo resnično priti do sanacije javnih financ in omejevanja javne porabe, poseči na
               drugačen način.</p>
               <p>V poslanski skupini te novele seveda ne bomo podprli. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp123">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Zares bo stališče predstavil gospod Gregor Golobič.</p>
            </sp>
            <sp xml:id="SDZ5-Izredna-46-2011-09-15.sp124">

               <speaker>GREGOR GOLOBIČ:</speaker>

               <p>Spoštovani gospod predsednik, kolegice in kolegi, gospa državna sekretarka!</p>
               <p>Danes tu govorimo o zakonu, od katerega je očitno Vlada dvignila roke. Se
               opravičujem, ampak ob zakonu, ki je interventen, ki je obravnavan po nujnem postopku,
               je bilo za pričakovati, da bo prisoten predsednik Vlade, finančni minister in še kdo.
               To, da ga ni, potrjuje to, kar sem uvodoma povedal, ampak kljub temu je treba nekaj
               stvari reči. Ne toliko o vsebini samega zakona kot o okoliščinah, ki so do tega
               zakona pripeljale in seveda pripeljale tudi do tega, da ga njegovi predlagatelji
               danes nimajo volje več niti zagovarjati. Vlada je že ob pripravi predloga proračuna
               leta 2009 za leto 2009, takoj po nastopu mandata, na predlog ministra za finance
               določila okvirni obseg sredstev dovoljene porabe za stroške dela v javnem sektorju.
               To je bilo okoli 4 milijarde evrov. V ožjem sektorju država, ki se financira
               neposredno iz proračuna – približno 1,2 milijarde evrov teh sredstev je za to
               namenjenih –, je zaposlenih približno 50 tisoč javnih uslužbencev. V ostalem delu, ki
               je tudi financiran iz proračuna, preko transferjev javnih zavodov in podobno ali
               drugih blagajn, zdravstvene, pokojninske – tam gre še približno 3,8 milijarde evrov
               –, pa je zaposlenih približno 115 tisoč javnih uslužbencev. Stroški dela so
               sestavljeni iz dveh elementov, individualne plače, njene višine in prejemka
               posameznega javnega uslužbenca ter števila prejemnikov.</p>
               <p>V programu stabilnosti je Vlada v imenu države Slovenije zato tri leta, vsa tri
               leta, Evropsko komisijo obveščala, da bo obseg stroškov dela v javnem sektorju
               nespremenjen. Zato je že januarja 2009 na predlog takratne ministrice Irme Pavlinič
               Krebs določila logična izhodišča, izhodišča za pogajanja s sindikati glede
               individualnih prejemkov javnih uslužbencev, in sklenila, da se število zaposlenih ne
               sme povečevati. S selektivnim nadomeščanjem tistih, ki odidejo iz javnega sektorja v
               pokoj ali v zasebni sektor – približno 2 tisoč 500 je takšnih v javnem sektorju na
               leto –, bi morali na leto znižati število zaposlenih za en odstotek, približno tisoč
               650 javnih uslužbencev letno manj. S tem bi povečali učinkovitost, pri čemer to ne
               pomeni nujno nenadomeščanja. Sindikati so se s takšnim ukrepom od leta 2009 vedno
               naprej strinjali. Trikrat je bilo tako. Pokazalo se je na primeru upravnih enot, da
               je mogoče s takšnim skrbnim nenadomeščanjem v dveh letih in pol znižati število
               zaposlenih za 5 %, in to brez odpuščanja in ob novih, njim dodeljenih nalogah. Toda
               že pri pripravi prvih kadrovskih načrtov v Vladi leta 2009 sta ministrici za notranje
               zadeve in za obrambo ne glede na program stabilnosti in sklep Vlade glede
               zaposlovanja pod pokroviteljstvom predsednika Vlade izposlovali privilegij,
               dovoljenje za precejšnja dodatna zaposlovanja.</p>
               <p>Kljub večkratnim opozorilom ministrice Krebs je Ministrstvo za obrambo že v letu
               2009 zaposlilo dodatnih 500 vojakov, skupni kadrovski načrt za policijo pa se je
               povečal za 300 novih policistov. Takšni odpustki so tudi za posamezne druge resorje
               pomenili, da so kršitve dopustne, kar se je dogajalo. O tem pričajo številke iz
               obrazložitve zakona same po sebi. Iz tabele Umarja je razvidno, da individualna plača
               na podlagi treh dogovorov s sindikati stoji oziroma je realno nižja. Masa sredstev za
               stroške dela pa se na letni ravni viša za približno 100 milijonov evrov zaradi
               približno tisoč 600 več zaposlenih glede na število opravljenih ur, kot je bila
               sprejeta zaveza Vlade. In pri tem so vsi privilegirani ministri iz rezerv Ministrstva
               za finance vsako leto oktobra dobivali dodatna sredstva za plače. Tudi letošnji
               rebalans je tak. Predvsem notranje ministrstvo, Ministrstvo za pravosodje in
               ministrstvo za šolstvo. Opozorila na sejah Vlade so bila brez uspeha. Januarja smo
               kot koalicijska stranka na predsednika naslovili pisno zahtevo, da se ukrepa in
               dosledno zagotavlja realizacija sklepov glede zaposlovanja v javnem sektorju. Danes
               smo že v oktobru 2011 in v tem letu je število novih zaposlitev še bistveno višje.
               Interventni zakon je bistveno prepozen za leto 2011 in zato ni razloga za sprejetje
               po nujnem postopku z učinki v letu 2011. Ta zakon je žal samo ogledalo dosledno
               nedoslednega ravnanja oziroma opuščanja dolžnih ravnanj.</p>
               <p>Zato Poslanska skupina Zares takšnega zakona ne more podpreti in tudi na ta način že
               ta teden izreka nezaupnico predsedniku Vlade.</p>
            </sp>
            <sp xml:id="SDZ5-Izredna-46-2011-09-15.sp125">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Janez Ribič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ5-Izredna-46-2011-09-15.sp126">

               <speaker>JANEZ RIBIČ:</speaker>

               <p>Spoštovani!</p>
               <p>Dovolite, da začnem z omembo nekaterih ukrepov, ki so si jih zastavile druge države
               po Evropi na področju javnega sektorja. To so podatki, stari že več kot leto dni in
               so tudi navedeni v zakonskem predlogu. Bolgarija: 15 % znižanje števila zaposlenih v
               javnem sektorju, 10 % znižanje plač javnih uslužbencev. Estonija: zmanjšanje števila
               zaposlenih v javni upravi za več kot 10 %. Italija: prepoved zaposlovanja v javnem
               sektorju do uresničitve predvidenih prihrankov za vsak posamezni organ. Nemčija: do
               leta 2014 bodo zmanjšali število državnih uradnikov za več kot 10 tisoč. Latvija:
               zmanjšanje števila zaposlenih v javnem sektorju za 30 %, zmanjšanje števila državnih
               agencij s 76 na 25. In tako naprej, da ne naštevam še naprej. S tem navajanjem želimo
               v Slovenski ljudski stranki prikazati, kako resno in kako rigorozno so se tega lotili
               drugje. Cilj zakona, ki pa ga sprejemamo mi šele danes, proti koncu leta 2011, pa je,
               če citiram, ohraniti obseg izdatkov na ravni iz leta 2010 ter v letu 2011 omogočiti
               izvrševanje proračuna.</p>
               <p>Torej, to niti ni varčevalni zakon, temveč gasilski zakon v smislu "zdaj ko pa res
               ne gre več, bomo pa samo toliko varčevali, da preživimo skozi leto". Ob tem, da se
               zakon zavezuje na stanje decembra 2010, medtem ko ste samo v prvi polovici letošnjega
               leta zaposlili že več kot 2 tisoč novih javnih uslužbencev. Zadnje čase poslušamo
               razprave o tem, ali imamo javnih uslužbencev preveč ali pa celo manj, kot je
               povprečje v Evropi. Toda ta podatek, kakšna je primerjava z ostalimi evropskimi
               državami, navsezadnje niti ni pomemben. Najpomembnejše dejstvo, ki nas mora skrbeti,
               je, da imamo težave finančno vzdrževati ta sistem, imamo ureditev, ki je slovensko
               gospodarstvo ne zmore več prenesti, je preprosto ne zmorejo več vzdrževati zaposleni
               v realnem sektorju. Tudi zaradi vzdrževanja takšnega sistema imamo eno najvišjih
               davčnih obremenitev dela oziroma plač na svetu, močno trpi konkurenčnost gospodarstva
               in prisiljeni smo opazovati, kako najboljša tehnološka podjetja zapuščajo Slovenijo
               zaradi neprijaznega poslovnega okolja.</p>
               <p>Zavedati se moramo, da teh 60 tisoč delovnih mest, ki smo jih izgubili v zadnjih
               nekaj letih, ne ustvarja več in ne polni proračuna, zato potrebujemo bolj konkretne,
               bolj radikalne reze. Masa vseh plač v javnem sektorju je namreč sestavljena iz dveh
               spremenljivk; ena je višina plač, druga pa število zaposlenih. Prepričani smo, da se
               bomo morali v prihodnje soočiti predvsem s to drugo spremenljivko, torej s številom
               zaposlenih. Samo neko splošno in linearno nižanje plač javnim uslužbencem vsakih
               nekaj mesecev daje sicer nekakšen občutek enakosti in pravičnosti, vendar, kot
               rečeno, s problemom se bomo morali soočiti na manj priljubljen način, z zmanjševanjem
               števila zaposlenih, kajti problem javnega sektorja ni v višini plač, temveč v njegovi
               učinkovitosti glede na razpoložljiva finančna sredstva. V Slovenski ljudski stranki
               opažamo tudi, da se vzrokov za nekatere vrste zaposlovanja ta zakonski predlog niti
               ne dotika in jih kot tak tudi ne more odpraviti. Če ne posežemo tudi v določene
               normative in zakonska določila, kako lahko potem zahtevamo prepoved zaposlovanja na
               mestih, ki so zakonsko opredeljena. Seveda se bo ob vseh mogočih izjemah, ki jih
               zakon vsebuje, na teh mestih še vedno zaposlovalo, potrebno bo samo nekoliko več
               birokracije, da ne rečem nekoliko več iznajdljivosti tistih, ki bodo za nove
               zaposlitve izdajali soglasja.</p>
               <p>Poslanci Slovenske ljudske stranke bomo ta predlog interventnih ukrepov podprli
               zato, ker intervencijo v proračun zahtevamo že cel mandat in želimo pri naših
               prizadevanjih ostati konsistentni. Čeprav se bojimo, da bodo učinki zakona zaradi
               neodločnosti predlagatelja zelo skromni, je napredek že, da se je vsaj začelo
               razmišljati v pravo smer in da se bo vsaj poskušalo trošiti v okviru razpoložljivih
               sredstev. V tem vladnem mandatu pa smo se v Slovenski ljudski stranki tudi že naučili
               razmišljati v kontekstu "bolje nekaj kot sploh nič". Vseeno upam, da se zavedate, da
               ta sprememba zakonodaje niti slučajno še ne rešuje problematike financiranja javnega
               sektorja. Hvala.</p>
            </sp>
            <sp xml:id="SDZ5-Izredna-46-2011-09-15.sp127">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Demokratične stranke upokojencev Slovenije bo stališče
               predstavil gospod Matjaž Zanoškar. <stage>(Ga ni.)</stage></p>
               <p>V imenu Poslanske skupine Slovenske nacionalne stranke bo stališče predstavil gospod
               Bogdan Barovič.</p>
            </sp>
            <sp xml:id="SDZ5-Izredna-46-2011-09-15.sp128">

               <speaker>BOGDAN BAROVIČ:</speaker>

               <p>Dober večer še enkrat kolegicam in kolegom, z vsem spoštovanjem državni sekretarki!</p>
               <p>Kot pravijo Štajerci, ni nam lahko. Ampak bomo zdržali tudi to. Pomembno je omeniti
               naslov zakona, ki je predlog zakona o spremembi in dopolnitvah zakona. Namreč, naslov
               je pomemben zato, ker pove, da to ni prvi zakon. In če smo zelo natančni, ta država
               in tudi ta vlada že nekaj časa posega v plače javnih uslužbencev, ki po zadnjih
               podatkih Umarja realno padajo. Tako da je pošteno reči, da je za nami že šest oziroma
               sedem ukrepov varčevanja v javnih službah, sedem. Pomembno se je ob obravnavi tega
               zakona vprašati tudi, kdo so javni uslužbenci. To nismo samo zadnje čase zelo
               nepriljubljeni funkcionarji, uslužbenci v Državnem zboru, občinski upravi. To so
               delavci v zdravstvu, šolstvu, vzgoji, vojski in policiji. In pisati o omejevanju
               zaposlovanja kar tako na pamet ni dobro in ni pametno. Ne moremo reči, da
               vzgojiteljic ne bomo zaposlovali, če bo število otrok naraslo. Ne moremo reči, da ne
               bomo imeli vojske, če bi se slučajno zgodilo kaj takega, da bi bila naša nacionalna
               varnost ogrožena. Ne moremo reči, da ne bomo zaposlili policistov, če bi se zgodilo
               kaj takega, da bi jih rabili. Medicinskih sester in zdravnikov pa že tako ali tako
               močno primanjkuje.</p>
               <p>Da se vrnem. Leta 2009 je bil prvi poseg z Zakonom o interventnih ukrepih zaradi
               gospodarske krize. Sledil je Zakon o začasnem znižanju plač funkcionarjev. Tretji je
               sledil Zakon o interventnih ukrepih iz leta 2010. Nato so sledili aneksi h kolektivni
               pogodbi za javni sektor, aneks 1, aneks 2 in tudi aneks 4. Po ocenah naj bi se na ta
               račun že privarčevalo, govorim brez 4-odstotnega znižanja plač funkcionarjem, skoraj
               700 milijonov, če ne še kakšen evro več. Toliko pošteni moramo biti v zagovor vseh
               javnih uslužbencev. Zakon pravi, da je namenjen temu, da določa omejitve sklepanja
               avtorskih in podjemnih pogodb z zaposlenimi v javnem sektorju, in omejuje izdatke za
               sofinanciranje investicij občin. Sploh zadnja dikcija je zelo nevarna, zelo nevarna.
               To vedo tisti, ki živijo in delajo na občini. Bi pa ob tem spomnil – vsaj v Slovenski
               nacionalni stranki že vrsto let osebno opozarjam –, da ne spoštujemo zakona o
               ustanovitvi občin in imamo skoraj sto občin takšnih, ki zakonskih določil ne
               izpolnjujejo, v katerih, če seštejete, je zaposlenih kar nekaj tisoč ljudi. Če bi
               takrat začeli spoštovati ta zakon, ne bi imeli 211 občin in toliko in toliko tisoč še
               dodano zaposlenih in toliko in toliko tisoč svetnikov, za vse pa so seveda stroški,
               ki jih ta država plačuje. In na koncu najbolj mene in moje kolege zaboli, ko mi v
               stanju, kakršnega imamo in smo ga poslušali cel dan, cel dan, neposredno plačujemo,
               dajemo kredite, konkretno Grčiji, v kateri je veliko večje število javnih uslužbencev
               kot pri nas, z veliko višjo plačo kot pri nas. Doma pa našim ljudem jemljemo in jim
               želimo onemogočiti zaposlovanje.</p>
               <p>Iz tega odnosa, ker se je že marsikaj zgodilo in ker se mi zdi prav, da moramo
               najprej razčistiti pri sebi s tistim, kar imamo, in potem drugod, v Slovenski
               nacionalni stranki temu predlogu zakona o spremembi zakona nasprotujemo. Hvala
               lepa.</p>
            </sp>
            <sp xml:id="SDZ5-Izredna-46-2011-09-15.sp129">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine nepovezanih poslancev bo stališče predstavil gospod Vili
               Rezman.</p>
            </sp>
            <sp xml:id="SDZ5-Izredna-46-2011-09-15.sp130">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>Naj za uvod omenim, da če zgrešimo pri ocenah in če slabo ali celo napak načrtujemo,
               moramo kasneje popravljati. Če se podre načrtovano delo, ko ne gre več normalno, ko
               so potrebna krizna poseganja, potem običajno rečemo, da so to interventni ukrepi. Če
               in ko koalicija in vlada ne moreta uresničevati več svojih zavez in sklepov, ko torej
               padeta na izpitu, gredo na popravni izpit javni uslužbenci. V našem primeru nekoliko
               prej kot Vlada in koalicija, ki bosta popravnega skušali narediti šele v torek, mi
               bomo pa ta zakon prej potrjevali – ali pa ne, seveda. Tudi kadar gre za interventne
               ukrepe, v naši poslanski skupini sodimo vsaj večinsko, da bi bilo dobro, če bi se
               poskušalo usklajevati s tistimi, ki so s temi ukrepi najbolj prizadeti. Pri
               omejevanju zaposlovanja zadostnega in ustreznega usklajevanja ni bilo. Pri
               prolongiranju sofinanciranja občinskih investicij tudi ne. Pri zahtevi za tako rekoč
               takojšnje zmanjšanje plač v javnem sektorju pa bojda tudi ne; Vlada pravi, da o tem
               ni vedela nič. Verjemi, kdor hoče. Vsi tega nismo pripravljeni verjeti.</p>
               <p>Nekaj pomislekov je v zvezi z vsebinskimi ukrepi tudi znotraj naše poslanske
               skupine, a vse kaže, da bodo ob amandmajih, ki so predlagani in bili sprejeti na
               odboru, vendarle spremembe deležne podpore. Vendar ne vseh, vsi pač ne podpiramo
               tega. Zlasti ne moremo podpreti tega, da se je želelo in hotelo takoj zmanjševati
               plače v javnem sektorju, potem ko moramo nekaj priznati – da ljudje niso preprosto
               prišli v vrtce, v šole, v zdravstvene domove, v bolnišnice, na policijo, v vojsko in
               rekli: "Mi smo tukaj, nov strošek, računajte na nas." Bili so povabljeni tja,
               sklenili so pogodbe. In na osnovi teh vabil, pogodb, sistemizacije delovnih mest so
               napravili tudi projekcije o svojem življenju, vsaj za določen čas prihodnosti, ki bi
               jim jih nekateri zdaj kar takoj podrli. Vsi tega ne zmorejo, zlasti zato ne, ker
               drži, da so bili zaposleni v javnem sektorju, torej delavci, tudi že tisti, ki so
               prispevali k zmanjševanju naše krizne situacije. In javni uslužbenci nimajo vsi
               enakih vlog, enakih pozicij, enakih odgovornosti in ne vsi individualnih pogodb. Zato
               se zdi, kot da je ta tako rekoč vsesplošna ataka na javni sektor in zaposlene v njem
               neke vrste difamija; želimo jih tako rekoč stigmatizirati.</p>
               <p>Če malo zaostrim, samo še čakam, kdaj bomo naročili, da morajo nositi trak na roki
               ali pa biti s kakšnim drugim znamenjem obeleženi, da se bo na daleč in vnaprej
               vedelo, kdo so tisti, ki povzročajo nepotrebne stroške in nam grenijo življenje.
               Torej, vsi se s takšnim načinom urejanja naših problemov ne strinjamo. To ne pomeni,
               da bi želeli braniti neracionalno organiziranost, slabo učinkovitost, slabo kvaliteto
               dela, pač pa to pomeni, da je treba to načrtovati, usklajevati in tudi izvajati na
               nekoliko daljši in dogovorni rok. Zlasti smo pa proti hipokriziji, ki se je ob tem
               pojavila, ko so in nekateri še vpijejo proti javnemu sektorju in v njem zaposlenih
               delavcih, pa predstavljajo interese tistih, ki bodisi niso pravočasno izplačevali
               plač bodisi jih sploh niso izplačevali, bodisi niso plačevali davkov in prispevkov in
               niso pripravljeni na nikakršne <stage>/ nerazumljivo/</stage> pri sebi, ko je treba določati visoke
               plače in visoke nagrade.</p>
               <p>Ta predlog novele ne bo deležen vseh glasov naše poslanske skupine.</p>
            </sp>
            <sp xml:id="SDZ5-Izredna-46-2011-09-15.sp131">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili v
               petek, 16. 9. 2011, v okviru glasovanj. S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ODLOKA O
                  DOPOLNITVI ODLOKA O PROGRAMU PRODAJE DRŽAVNEGA FINANČNEGA PREMOŽENJA ZA LETI 2010
                  IN 2011.</title>
               </p>
               <p>Predlog odloka je v obravnavo zboru predložila Vlada.</p>
               <p>Besedo dajem predstavnici Vlade za dopolnilno obrazložitev predloga odloka. V imenu
               Vlade dajem besedo gospe Mateji Vraničar, državni sekretarki na Ministrstvu za
               finance.</p>
            </sp>
            <sp xml:id="SDZ5-Izredna-46-2011-09-15.sp132">

               <speaker>MATEJA VRANIČAR:</speaker>

               <p>Gospod predsednik, gospa in gospodje poslanci!</p>
               <p>V skladu z Zakonom o upravljanju kapitalskih naložb Republike Slovenije v tem
               trenutku velja prehodno obdobje, saj strategija in letni načrt upravljanja
               kapitalskih naložb še nista bila sprejeta. V skladu z ureditvijo tega prehodnega
               obdobja Vlada predlaga Državnemu zboru v sprejetje Predlog odloka o dopolnitvi Odloka
               o programu prodaje državnega finančnega premoženja za leti 2010 in 2011. Odlok je
               dopolnjen z naložbami, za katere so resorna ministrstva ocenila, da je njihova
               umestitev v odlok upravičena in smiselna, poleg tega pa vsebuje tudi tiste družbe, v
               katerih ima Republika Slovenija delež, ki ga je pridobila na podlagi projekta GEF
               Odstranjevanje ovir za povečano izrabo biomase kot energetskega vira. Slovenija se je
               namreč s pogodbo zavezala prodati svoj delež v teh družbah, in sicer preko opcijske
               ponudbe, ki v posameznih družbah poteče do konca leta 2011. Poudariti je treba, da
               uvrstitev posamezne naložbe v predlog odloka ne pomeni avtomatsko prodaje te naložbe,
               ampak pomeni pravno podlago, ki omogoča, da se postopki prodaje sploh začnejo.</p>
               <p>Za prodajo posamezne naložbe je namreč treba imenovati komisijo, ki pripravi
               posamezen program prodaje, v njem opredeli razloge za prodajo in cilje, ki se s
               prodajo želijo doseči, ter metode oziroma način prodaje, s katerim se bodo ti cilji
               dosegli. Metode in postopki prodaje kapitalskih naložb morajo biti določeni tako, da
               omogočajo hkratno doseganje ključnih ciljev prodaje, ki so poleg maksimiranja
               prodajne cene in s tem proračunskih prihodkov še vzpostavitev lastniške strukture, ki
               bo dolgoročno zagotavljala učinkovito upravljanje in konkurenčnost ter uspešen
               razvoj. S proračunskega vidika je namen prodaje navedenih kapitalskih naložb
               doseganje čim višje kupnine, ki predstavlja likvidne prejemke proračuna. Pri prodaji
               posameznih vrst kapitalskih naložb pa je treba zagotoviti tudi širše makroekonomske
               interese države, in sicer trajno in stabilno rast gospodarstva, izboljšanje kakovosti
               javnih storitev ter zagotovitev uspešnejšega in konkurenčnejšega gospodarskega
               sistema. Odlok je torej namenjen temu, da se omogoči začetek postopkov prodaje
               določenih naložb, ki so v samem odloku poimensko navedene. Upoštevaje vse navedeno
               predlagamo Državnemu zboru, da predlog odloka sprejme. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp133">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Predlog odloka je obravnaval Odbor za finance in monetarno politiko kot matično
               delovno telo. Besedo dajem predsedniku odbora gospodu Bogdanu Čepiču, da predstavi
               poročilo odbora.</p>
            </sp>
            <sp xml:id="SDZ5-Izredna-46-2011-09-15.sp134">

               <speaker>BOGDAN ČEPIČ:</speaker>

               <p>Hvala za besedo.</p>
               <p>Odbor za finance in monetarno politiko je na 47. nujni seji 13. 9. 2011 kot matično
               delovno telo obravnaval Predlog odloka o dopolnitvi Odloka o programu prodaje
               državnega finančnega premoženja za leti 2010 in 2011, ki ga je Državnemu zboru na
               podlagi 11. člena Zakona o spremembah in dopolnitvah Zakona o upravljanju kapitalskih
               naložb Republike Slovenije v obravnavo predložila Vlada. Odboru je bilo posredovano
               mnenje Zakonodajno-pravne službe, ki je predloženi odlok proučila z vidika njegove
               skladnosti z Ustavo Republike Slovenije, pravnim sistemom in z zakonodajno-tehničnega
               vidika. K predlogu odloka Zakonodajno-pravna služba ni imela pripomb. K predlogu
               odloka v poslovniškem roku tudi ni bilo vloženih amandmajev. V razpravi je bil s
               strani opozicijskih poslancev poudarjen dvom o smotrnosti prodaje Slovenske
               industrije jekla, zaradi tega, ker je podjetje dobičkonosno. Prav tako je bilo
               izpostavljeno, da mora Vlada obrazložiti, v čem se ta naložba razlikuje od ostalih
               naložb, v katerih je Vlada obdržala 25 % plus eno delnico.</p>
               <p>V razpravi so predstavniki opozicije poudarili, da gre predlog sprejemanja tega
               odloka v kontekst sprejemanja rebalansa, ker bodo prihodki od prodaje teh naložb
               prihodek državnega proračuna. Prav tako je bilo s strani predstavnikov opozicije
               poudarjeno, da so skeptični do odloka o prodaji finančnega premoženja zaradi tega,
               ker še ni pripravljena strategija za upravljanje kapitalskih naložb. Ob vsem tem pa
               se postavlja vprašanje, kdo sploh upravlja kapitalske naložbe. Predstavniki Vlade so
               dodatno v razpravi obrazložili, da resorna ministrstva pripravljajo sektorske
               politike, sektorske politike pa v celoti niso bile vključene v predlog strategije.
               Prav tako na Vladi še ni dogovora o vsebini strategije kapitalskih naložb. Minister
               je obrazložil, da je potrebna drugačna obravnava kapitalskih naložb z vidika
               določanja strateškega deleža države na ravni 25 plus ene delnice v podjetjih, kjer je
               razpršeno lastništvo od podjetij, kjer je že večinski lastnik in je država zaklenjena
               v manjšinskem lastništvu. Prav tako je potrebna odločitev v zvezi s prodajo Slovenske
               industrije jekla zaradi tega, ker opcijska pogodba po vnaprej določeni ceni zapade
               konec leta 2011. V razpravi je bilo s strani opozicije izpostavljeno vprašanje
               smiselnosti prodaje Nafte Lendava. Ker k predlogu odloka na matičnem delovnem telesu
               ni bilo sprejetih amandmajev, Odbor za finance in monetarno politiko Državnemu zboru
               predlaga, da Predlog odloka o dopolnitvi Odloka o programu prodaje državnega
               finančnega premoženja za leti 2010 in 2011 sprejme v predloženem besedilu.</p>
            </sp>
            <sp xml:id="SDZ5-Izredna-46-2011-09-15.sp135">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Slovenske demokratske stranke
               bo stališče predstavil gospod Rado Likar.</p>
            </sp>
            <sp xml:id="SDZ5-Izredna-46-2011-09-15.sp136">

               <speaker>RADO LIKAR:</speaker>

               <p>Hvala lepa. Lep pozdrav še enkrat v mojem imenu!</p>
               <p>Predlog odloka o prodaji državnega finančnega premoženja je poleg Predloga rebalansa
               proračuna Republike Slovenije za leto 2011 in Predloga zakona o spremembi in
               dopolnitvah Zakona o interventnih ukrepih še zadnji v vrsti zakonov, s katerim želi
               Vlada Republike Slovenije konsolidirati naše javne finance, kar pa ji ne uspeva
               najbolje. Na odboru za finance je bilo rečeno, da ima Vlada Republike Slovenije v
               skladu z zakonom o upravljanju kapitalskih naložb možnost, da lahko, dokler nima
               strategije o upravljanju kapitalskih naložb, Državnemu zboru predloži v sprejetje
               predlog sprememb odloka o prodaji državnega finančnega premoženja. Tako imamo v
               odloku dopolnjen seznam družb, ki jih namerava Republika Slovenija prodati. Poleg
               deležev v družbah, ki so prejele sredstva na podlagi projekta Odstranjevanje ovir za
               povečano izrabo biomase kot energetskega vira, so na seznamu tudi družbe, ki jih je
               predlagala AUKN in ki zaradi nizkega deleža po njihovem mnenju nimajo možnosti
               aktivnega upravljanja teh družb. Vlada Republike Slovenije tako namerava prodati
               stoodstotni delež v lendavski Nafti, kjer je knjigovodska vrednost deleža na dan 31.
               12. 2010 22,8 milijona evrov, in pa kontrolni delež 25 % plus ena delnica v Slovenski
               industriji jekla, to je knjigovodska vrednost deleža na dan 31. 12. 2010 39,4
               milijona evrov.</p>
               <p>V Slovenski demokratski stranki ne bomo podprli takega predloga, saj še vedno čakamo
               obljubljeno strategijo upravljanja s kapitalskimi naložbami v Republiki Sloveniji.
               Vlada je spremembo odloka predlagala prav zato, ker strategije ni, in kot kaže, je
               tudi še dolgo ne bo. Po drugi strani pa na seznamu ni gospodarskih družb, ki bi
               morale biti, saj se je pokazalo, da lastništvo v teh družbah ne pomeni nujno tudi
               učinkovitega upravljanja. Prav ta vlada se je odločila za drugačen koncept
               upravljanja, katerega bistvo je strategija, ki je pa še do današnjega dne ni. In
               dokler je ni, se lahko izkaže, da take prodaje z ekonomskega in finančnega vidika ne
               bodo uspešne.</p>
               <p>Zaradi vsega naštetega predloga spremembe odloka o programu prodaje državnega
               finančnega premoženja v Slovenski demokratski stranki ne bomo podprli. Hvala.</p>
            </sp>
            <sp xml:id="SDZ5-Izredna-46-2011-09-15.sp137">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Gregor Golobič bo predstavil stališče Poslanske skupine Zares.</p>
            </sp>
            <sp xml:id="SDZ5-Izredna-46-2011-09-15.sp138">

               <speaker>GREGOR GOLOBIČ:</speaker>

               <p>Hvala lepa.</p>
               <p>Zelo kratko. Ta dokument, ta predlog odloka o spremembi odloka je v osnovi obvod,
               obvod strategije za upravljanje kapitalskih naložb, ki je bila že dolgo pričakovana.
               Večkrat je bil prestavljen rok za njeno predložitev Vladi in Državnemu zboru in po
               vsem skupaj se človek ne more znebiti vtisa, da gre pri vsem skupaj za načrt, kako
               odtegniti Državnemu zboru pristojnost za to, da v resnici odloča o tej strategiji in
               na podlagi tega tudi vpliva na to, kaj se bo v nadaljevanju dogajalo z državnim
               premoženjem. Početja Agencije za upravljanje kapitalskih naložb ni treba komentirati,
               ker se pred očmi javnosti vsak dan dogaja vrsta nerazumnih potez, ki postavljajo dvom
               v njihovo kapaciteto kompetentnega, strokovnega, transparentnega upravljanja s
               kapitalskimi naložbami države.</p>
               <p>Ta odlok jim daje potuho, da na tak način delujejo še naprej, zato je naše mnenje,
               da ga je treba zavrniti, kljub nekaterim nujnim prodajam oziroma rokom, ki so zajeti,
               in na ta način vplivati na to, da bo agencija predložila Vladi strategijo, da bo
               Vlada to strategijo posredovala pravočasno, čim prej v Državni zbor, predvsem pa da
               bo agencija pri pripravi strategije končno upoštevala sektorske politike, ki so jih
               pripravila ministrstva. Tega do danes namreč ni storila, tega ne želi storiti. Jemlje
               Vladi ustavno pristojnost upravljanja z državnim premoženjem in na ta način ustvarja
               neko situacijo nepreglednosti, ki lahko vodi tudi v oškodovanje državnega premoženja.
               Naše stališče je, da je treba odlok zavrniti in na ta način vplivati na to, da bo
               strategija čim prej prišla, še posebej v tem času, ki obeta negotove razmere tudi v
               tem državnem zboru in postavlja Agencijo za upravljanje kapitalskih naložb v položaj,
               ko se bo lahko neka poljubna samovolja preko nje realizirala še naprej, tako kot se
               je realizirala doslej, ji daje neslutene priložnosti. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp139">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Demokratične stranke upokojencev Slovenije bo stališče predstavil Matjaž
               Zanoškar. <stage>(Ga ni.)</stage> V imenu Poslanske skupine Slovenske nacionalne stranke bo stališče
               predstavil gospod Bogdan Barovič.</p>
            </sp>
            <sp xml:id="SDZ5-Izredna-46-2011-09-15.sp140">

               <speaker>BOGDAN BAROVIČ:</speaker>

               <p>Hvala za besedo, gospod predsednik.</p>
               <p>Popolnoma razumljivo je, ko je gospa državna sekretarka dejala, da je ta odlok zgolj
               pravna podlaga. To je razumljivo, to v Slovenski nacionalni stranki razumemo. Ob tem
               pa naj dodam, da pa je dejansko za nas vprašljivo, v kolikšni meri lahko ali naj
               Državni zbor odloča. Toda o tem kasneje. Popolnoma razumljivo je, da je to tudi eden
               od načinov, s katerimi lahko država pridobi določena sredstva oziroma, če se izrazimo
               po 1. točki današnjega dnevnega reda, ko lahko država popravi prihodkovno stran.
               Razumljivo je tudi, da država prodaja tiste družbe in deleže tistih družb v Republiki
               Sloveniji, kjer je delež republike nizek in kjer Republika Slovenija ne more aktivno
               sodelovati pri upravljanju. V obrazložitvi je jasno napisano, da je osnova za
               udejanjanje prodaje analiza panoge, potrebe podjetja ali podjetij, ki jih država
               namerava prodati.</p>
               <p>Je pa eno vprašanje. To je pa zaradi vsega tega, kar se je dogajalo v zadnjih dveh,
               treh letih, tudi prej, ampak bolj intenzivno. Kdaj je ali kdaj je lahko ali kdaj
               lahko pride do oškodovanja družbenega premoženja – to pa je veliko vprašanje. Danes
               smo namreč že tako daleč, da nihče nikomur več nič ne zaupa. Zaradi tistega, kar se
               je dogajalo v procesu "tajkunizacije" v Sloveniji, slovenske banke ne verjamejo
               nikomur več in ne dajejo poroštev niti zdravim podjetjem, ki bi lahko s pridobljenimi
               poroštvi dobila posel. Torej, nezaupanje eden v drugega. In to je edino vprašanje, o
               katerem smo se v Slovenski nacionalni stranki pogovarjali. Nimamo toliko podatkov,
               imamo jih zgolj toliko, kolikor jih je navedenih v samem odloku. Bilo je postavljeno
               vprašanje, kolikor se spomnim, o prodaji Nafte Lendava, zakaj bi bila sporna ali je
               sporna. Žal ne vem, ker ne poznam razmer in ne vem razlogov. Mogoče bi bilo dobro v
               takšnih odlokih napisati ali pa razjasniti kaj več, ker vsega mi vedeti ne moremo.</p>
               <p>Zaradi vsega tega se bo ob izhajanju iz izhodišča, da je ta odlok zgolj pravna
               podlaga, v Slovenski nacionalni stranki vsak od mojih kolegov in kolegica odločil po
               svoji vesti in svoji presoji. Hvala lepa.</p>
            </sp>
            <sp xml:id="SDZ5-Izredna-46-2011-09-15.sp141">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker matično delovno telo k
               predlogu odloka ni sprejelo nobenega amandmaja, amandmajev na seji zbora ni bilo
               mogoče vlagati. Odločanje o predlogu odloka bomo v skladu s časovnim potekom seje
               zbora opravili v petek, 16. 9., v okviru glasovanj.</p>
               <p>S tem prekinjam to točko dnevnega reda. Prekinjam tudi 46. izredno sejo zbora, ki jo
               bomo z glasovanji nadaljevali jutri, v petek ob 10. uri. Hvala lepa in lahko noč.
                  <stage type="time">(SEJA JE BILA PREKINJENA 15. SEPTEMBRA 2011 OB 21.05.)</stage>
               </p>
            </sp>
         </div>
      </body>
   </text>
</TEI>