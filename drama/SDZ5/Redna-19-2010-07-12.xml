<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-19-2010-07-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|4002943887DABA5BC1257792001D8145</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=4002943887DABA5BC1257792001D8145</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-19-2010-07-12.DZ" n="19">
               <name>Redna</name>
               <date when="2010-07-12"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-19-2010-07-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 19. seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je začela ob 9.01. </stage>


            <sp xml:id="SDZ5-Redna-19-2010-07-12.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 19. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednje
               poslanke in poslanci: Renata Brunskole od 9. do 15. ure, Bogdan Barovič, Vili Rezman,
               dr. Peter Verlič in mag. Branko Grims. Vse prisotne lepo pozdravljam!</p>
               <p>Prehajamo na <title>7. TOČKO DNEVNEGA REDA – to je na PREDLOG ZAKONA O DOPOLNITVI ZAKONA
                  O DETEKTIVSKI DEJAVNOSTI, V OKVIRU SKRAJŠANEGA POSTOPKA.</title>
               </p>
               <p>Predlog zakona je v obravnavo zboru predložil Državni svet. Predlog zakona je na
               prvem nadaljevanju 20. seje 1. 7. 2010 obravnaval matični Odbor za notranjo politiko,
               javno upravo in pravosodje. Ker po končani razpravi odbor členov predloga zakona ni
               sprejel, je bila druga obravnava predloga zakona na seji delovnega telesa
               končana.</p>
               <p>Besedo dajem predstavnikom poslanskih skupin za predstavitev stališč. Stališče
               Poslanske skupine Slovenske ljudske stranke bo predstavil Gvido Kres.</p>
            </sp>
            <sp xml:id="SDZ5-Redna-19-2010-07-12.sp2">

               <speaker>GVIDO KRES:</speaker>

               <p>Hvala za besedo, gospod predsednik. Spoštovana ministrica, spoštovane kolegice in
               kolegi, lep prijeten dan vam želim pred začetkom svoje predstavitve!</p>
               <p>Z zadnjimi spremembami zakona o detektivski dejavnosti se je odpravila omejitev, da
               lahko licenco za opravljanje detektivske dejavnosti v Republiki Sloveniji pridobijo
               samo slovenski državljani. Prav tako so se spremenila določila in odpravile nekatere
               ovire za opravljanje posamezne detektivske storitve tujcev. Po novem je torej
               slovenski prostor odprt tudi za delovanje detektivov iz tujine, se pravi iz Evropske
               unije ali Švicarske konfederacije. Poslanska skupina Slovenske ljudske stranke pa se
               je že v postopku sprejemanja zakona pridružila opozorilom komisije Državnega sveta za
               državno ureditev, ki je takrat izrazila pomislek o črtanju pogoja aktivnega znanja
               slovenskega jezika za opravljanje detektivske dejavnosti v Republiki Sloveniji, ker
               to ni v skladu z 11. členom Ustave, po katerem je uradni jezik slovenščine. Prav tako
               smo se strinjali, da ima slovenski potrošnik pravico do komunikacije v materinem
               jeziku.</p>
               <p>Ker v Poslanski skupini Slovenske ljudske stranke cenimo slovenski jezik in ker si
               želimo, da bi v prihodnje naše institucije, tudi ko se prilagajmo neki zakonodaji,
               posvetile več pozornosti jezikovni politiki in skrbi za uporabo lastnega jezika,
               slovenskega jezika doma in v institucijah Evropske unije, bomo danes podprli predlog
               Državnega sveta za dopolnitev zakona o detektivski dejavnosti. Hvala lepa.</p>
            </sp>
            <sp xml:id="SDZ5-Redna-19-2010-07-12.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Silven
               Majhenič.</p>
            </sp>
            <sp xml:id="SDZ5-Redna-19-2010-07-12.sp4">

               <speaker>SILVEN MAJHENIČ:</speaker>

               <p>Hvala za besedo, gospod predsednik. Spoštovana ministrica!</p>
               <p>Prejšnja novela zakona o detektivski dejavnosti je bila po vetu Državnega sveta
               sprejeta marca letošnjega leta. Poslanci Poslanske skupine Slovenske nacionalne
               stranke smo noveli, ki je poleg odprave pogoja državljanstva črtala tudi pogoj znanja
               slovenskega jezika za opravljanje detektivske dejavnosti, izrecno nasprotovali. Pogoj
               aktivnega obvladovanja slovenskega jezika je namreč eden od ključnih pogojev za
               kakovostno opravljanje specifične dejavnosti, kot je detektivska. Kljub dejstvu, da
               je Slovenija članica Evropske unije in je prost pretok delovne sile ena od njenih
               temeljnih svoboščin, smo v Poslanski skupini Slovenske nacionalne stranke mnenja, da
               bi bilo treba pogoj aktivnega znanja slovenskega jezika pri opravljanju detektivske
               dejavnosti na območju Republike Slovenije v obravnavani zakon ponovno uvesti. Zato
               podpiramo sedanjo novelo Državnega sveta, ki aktivno obvladovanje slovenskega jezika
               postavlja kot pogoj za pridobitev licence za opravljanje detektivske dejavnosti. 11.
               člen Ustave Republike Slovenije namreč jasno in nedvoumno določa, da je uradni jezik
               v Sloveniji slovenščina. Poleg tega v zakonu določen pogoj znanja slovenščine pri
               opravljanju detektivske dejavnosti nikakor ne omejuje opravljanja dejavnosti drugim
               državljanom članic Evropske unije in Švicarske konfederacije, saj lahko vsaka država
               članica Evropske unije prosto predpisuje pogoje za opravljanje določenega poklica na
               svojem območju. Treba je le spoštovati načelo enakopravnosti, da torej enaki pogoji
               veljajo za domače in tuje državljane.</p>
               <p>V Poslanski skupini Slovenske nacionalne stranke zato sklepa matičnega delovnega
               telesa ne bomo podprli. Pri tem pa želimo ponovno apelirati na Vlado Republike
               Slovenije, naj posveti večjo skrb ohranitvi nacionalnega jezika, ki je nedvomno
               temelj vsakega naroda in vsake države, tudi Slovenije. Hvala.</p>
            </sp>
            <sp xml:id="SDZ5-Redna-19-2010-07-12.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Milan
               Gumzar.</p>
            </sp>
            <sp xml:id="SDZ5-Redna-19-2010-07-12.sp6">

               <speaker>MILAN GUMZAR:</speaker>

               <p>Hvala za besedo. Gospa ministrica, predsedujoči, kolegice in kolegi, lepo
               pozdravljeni!</p>
               <p>Zakon, ki ureja detektivsko dejavnost, mora vsebovati omejitve, ki temeljijo na
               varovanju javnega interesa. Pogoji za pridobitev licence in službenih izkaznic morajo
               biti transparentni in jasni, zaščita javnega interesa pa močna, ker gre za dejavnost,
               v kateri se lahko posega v človekove pravice in ki močno vpliva na eno izmed
               človekovih temeljnih pravic in dobrin: varnost in zasebnost posameznika. Med
               dokumenti, ki govorijo o zahtevi po znanju jezika, naj omenimo kodeks ravnanja, ki ga
               je odobrila skupina koordinatorjev z direktivo o priznanju poklicnih kvalifikacij, v
               katerem komisija kot priporočeno nacionalno prakso v zvezi z zahtevami po znanju
               jezika glede na zgoraj navedene sodne prakse priporoča, da priznanje poklicnih
               kvalifikacij ni podvrženo jezikovnemu znanju, razen če je to del kvalifikacij, na
               primer logopedi, ter da naj se upošteva načelo sorazmernosti. Samo za vsak primer
               posebej naj se preveri, ali je določeno znanje jezika sorazmerno oziroma naj se
               zahteva po znanju jezika ne uveljavi sistematično.</p>
               <p>Menimo, da za poklic, kot je detektiv, pred Evropsko komisijo ne bomo mogli
               upravičiti in utemeljiti zahteve po predpisanem aktivnem znanju slovenskega jezika
               ali zahteve po sistematičnem preverjanju znanja slovenskega jezika. Na področju
               detektivske dejavnosti javni interes namreč ne zahteva reguliranja tega vprašanja,
               saj se lahko komunikacija med morebitnimi tujimi detektivi zagotovi tudi na drug
               način, recimo preko tolmača ali prevajalca. Izbira detektiva naj bo prepuščena trgu,
               naročnik detektivske dejavnosti pa naj sam izbira, ali bo za opravljanje detektivske
               dejavnosti najel detektiva, ki bo znal določen jezik, to pomeni slovenski jezik.</p>
               <p>V pripravi je nov zakon o detektivski dejavnosti, ki bo odpravil nekatere
               neskladnosti, ki so nastale zaradi več sprememb in dopolnitev, med ostalimi bo tudi
               natančneje določal usposabljanje detektivov in opravljanje detektivskega izpita, ki
               bosta predpogoj za pridobitev licence za opravljanje detektivske dejavnosti.</p>
               <p>Zakon bo obravnavan v rednem zakonskem postopku, vendar določb v zvezi z
               izpolnjevanjem pogoja aktivnega znanja slovenskega jezika zaradi opisane in
               obrazložene diskriminatornosti kot pogoja za pridobitev licence nimamo namena
               spreminjati, saj kakršne koli omejitve, pri katerih ne gre za razloge varovanja
               javnega interesa, kot so varovanje življenja in zdravja ljudi, javnega reda, javne
               varnosti ali varovanje premoženja, niso v skladu z veljavnimi pravnimi načeli. Zato v
               Poslanskem klubu Liberalne demokracije Slovenije ne podpiramo predlaganega zakona.
            </p>
            </sp>
            <sp xml:id="SDZ5-Redna-19-2010-07-12.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Andrej Magajna.</p>
            </sp>
            <sp xml:id="SDZ5-Redna-19-2010-07-12.sp8">

               <speaker>ANDREJ MAGAJNA:</speaker>

               <p>Spoštovani predsednik Državnega zbora, gospa ministrica, kolegice in kolegi!</p>
               <p>Predlog zakona o dopolnitvi Zakona o detektivski dejavnosti, ki ga je Državnemu zboru
               v obravnavo predložil Državni svet, ponovno uvaja pogoj aktivnega znanja slovenskega
               jezika za pridobitev licence za opravljanje detektivske dejavnosti, ki ga je v aprilu
               2010 sprejela novela zakona o detektivski dejavnosti in ga črtala. Aktivno znanje
               slovenskega jezika naj bi bil tako prvi pogoj za opravljanje dejavnosti na območju
               Republike Slovenije zaradi seznanjanja z relevantnim gradivom, hkrati pa tudi zaradi
               možnosti kakovostnekomunikacije.</p>
               <p>Poslanska skupina SD se pridružuje mnenju Vlade in predlaganega zakona ne podpira.
               Temeljni cilj zakona je uskladitev z direktivo o storitvah na notranjem trgu. Glede
               na temeljne cilje te direktive bi bila uvedba zahteve aktivnega znanja slovenskega
               jezika kot pogoja za pridobitev licence nesorazmerna, glede na cilje, ki so ob tem
               zasledujejo. Tudi Poslanska skupina SD meni, da zahteva po aktivnem znanju domačega
               jezika ne opravičuje vnaprejšnjega omejevanja pri pridobivanju licenc za opravljanje
               dejavnosti, opredeljene z direktivo, med katere je uvrščena tudi detektivska
               dejavnost. Pravna praksa Evropskih sodišč to potrjuje. V nekaterih sodbah je sodišče
               namreč navedlo, da sistematično preverjanje znanja jezika v naprej ni potrebno, kadar
               varstvo posameznikov, potrošnikov zagotavljajo drugi ukrepi. Uradni jezik pomeni, da
               organi državne uprave poslujejo v teh jezikih, ne pa, da mora detektiv, ki deluje v
               Sloveniji, znati te jezike. V obrazložitvi predloga zakona jasno piše, da se za
               pridobitev licence in pravice do opravljanja dejavnosti tujih detektivov zahteva
               prevod dokumentov v slovenščino. Enako bo tudi detektiv, ki ne bo znal slovenskega
               jezika, moral poslovati v slovenskem jeziku neposredno preko prevajalca ali tolmača.
               Zagovarjamo rabo slovenskega jezika in drugih uradnih jezikov Republike Slovenije
               pred organi državne uprave in v poslovanju s strankami. Enako morajo aktivno
               obvladati slovenski jezik osebe, ki izdajajo javna pooblastila - inšpektorji,
               policisti. Nikakor pa ne moremo na podlagi nalog, ki jih bo smel opravljati detektiv,
               na podlagi zakona trditi, da detektivi izvajajo javna pooblastila, kjer bi bila
               upravičena ali sorazmerna zahteva po znanju slovenskega jezika.</p>
               <p>Preverjanje znanja jezikov ni povezano s postopkom priznavanja, ki se nanaša na
               poklicne kvalifikacije. Sistematično preverjanje preizkusa znanja jezika vnaprej
               torej ni potrebno, kadar so zagotovljeni drugi ukrepi, ki zagotavljajo varstvo
               posameznikov potrošnikov in pravilno izvajanje zakonodaje. Sodišča poudarjajo, da
               mora biti zahteva po znanju jezika sorazmerna s tem, kar je potrebno za opravljanje
               poklica v državi gostiteljica. Načelo sorazmernosti pa izključuje sistematično ali
               standardizirano preverjanje znanja jezika. Poleg tega je taka zahteva diskriminatorna
               do oseb iz držav članic EU, evropskega gospodarskega prostora ali Švicarske
               konfederacije.</p>
               <p>Zakon o javni rabi slovenščine v 7. členu določa, da je znanje slovenščine potrebno
               za posamezne poklice oziroma delovna mesta v državnih organih in organih samoupravnih
               lokalnih skupnosti ter pri nosilcih javnih pooblastil. Eno je izvajanje javnih
               pooblastil, drugo pa poklicna kvalifikacija in licenca.</p>
               <p>Ponudniki, izvajalci detektivskih storitev, si naj sami prizadevajo, da pridobijo čim
               več strank, stranka pa se lahko odloči, koga bo izbrala, da bo zanjo opravil določeno
               storitev. Tako bo v interesu samega detektiva, da bo ravnal tako, da bo čim bolj
               konkurenčen in se bo naučil slovenskega jezika, če bo presodil, da to potrebuje za
               opravljanje svoje dejavnosti.</p>
               <p>Zakon o spremembah in dopolnitvah Zakona o detektivski dejavnosti, kot rečeno, ne
               podpiramo, ob tem pa je treba omeniti namero Vlade, da bo celovito uredila področje
               delovanja varnostnih služb, pravice in dolžnosti nosilcev izvajalcev ter njihov
               status. Z dosedanjimi vprašanji se bomo še srečevali. Sedanja komaj sprejeta ureditev
               v tem trenutku ne potrebuje sprememb v smeri, kot jih je predlagal Državni svet.</p>
            </sp>
            <sp xml:id="SDZ5-Redna-19-2010-07-12.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Aleksander
               Zorn.</p>
            </sp>
            <sp xml:id="SDZ5-Redna-19-2010-07-12.sp10">

               <speaker>ALEKSANDER ZORN:</speaker>

               <p>Spoštovani, predsednik. spoštovana, ministrica. spoštovani, kolegi!</p>
               <p>Najprej ugotavljam, da Vlada nima stališče, ker ga ni povedala. In sedaj sledi naše
               stališče.</p>
               <p>Državni svet kot predlagatelj novele zakona o detektivski dejavnosti predlaga ponovno
               umestitev pogoja aktivnega obvladovanja slovenskega jezika med pogoje za pridobitev
               licence detektiva. Ta pogoj je bilv zadnji noveli, ki jo je predlagala Vlada
               Republike Slovenije, črtan z utemeljitvijo upoštevanja pogoja nediskriminacije. Na
               spornost črtanja pogoja aktivnega obvladovanja slovenskega jezika je v svojem mnenju
               opozorila Zakonodajno-pravna služba Državnega zbora. Prav tako je na spornost
               opozoril tudi Državni svet, ki je na vladno zakonsko novelo izglasoval veto.</p>
               <p>Slovenski jezik je vrednota, kar v javnosti deklarativno zelo radi poudarjamo, še
               raje pa na to pozabljamo, ko smo postavljeni pred usklajevanje z evropsko zakonodajo.
               Brez slovenskega jezika preprosto ne moremo govoriti o ohranitvi slovenske
               identitete, kulture in tudi države.</p>
               <p>Konec koncev slovenski jezik ščiti tudi slovenska ustava. Zato se sprašujemo, zakaj
               so prvotni predlagatelji tako rekoč zatajili svoj materin in državni jezik. Vsekakor
               je težko razumljivo, da so tako enostavno odstopili od zahteve za aktivno
               obvladovanje slovenskega jezika med pogoji za pridobitev licence detektiva. Tudi
               direktiva Evropske unije je glede tega nesporno jasna, naj se ne zahteva od države,
               da bi sprejemala takšne ukrepe, ki bi bili v nasprotju z interesi ohranitve njenega
               jezika in ohranjanja kulturne ali jezikovne raznolikosti, če podrobneje citiramo to
               direktivo Evropske unije.</p>
               <p>S predlogom Državnega sveta, da se aktivno obvladovanje slovenskega jezika ponovno
               umesti med pogoje za pridobitev licence detektiva, ki, žal, na odboru ni dobil
               podpore s strani Vlade in poslank ter poslancev koalicije, ne bi nastale škodljive
               posledice, ampak bi zaščitili slovenski jezik, ki ga varuje tudi ustava. Slovenska
               državljanka in državljan najbrž upravičeno pričakujeta, da bosta v stiku z
               detektivom, če bo do njega prišlo, lahko z njim v svoji državi komunicirala v svojem
               uradnem jeziku. Tudi tuji detektiv ga bo moral v skladu z delom, ki ga opravlja,
               govoriti in obvladovati. Tako bo tudi povsem jasno, da v sporazumevanju ne bo
               prihajalo do nesporazumov ali še do česa hujšega. Zlahka si lahko predstavljamo, da
               bi z neprimerno ali oteženo jezikovno komunikacijo prihajalo do dodatnih neprijetnih
               nevšečnosti, ki jih delo detektiva že samo po sebi prinaša.</p>
               <p>V Poslanski skupini SDS iz navedenih razlogov menimo, da bi bilo treba zavarovati
               slovenski jezik kot tudi uporabnike detektivskih storitev, tako da bodo v Sloveniji
               opravljale detektivsko dejavnost osebe, ki aktivno obvladujejo slovenski jezik, kar
               bi bilo tudi skladno z Ustavo Republike Slovenije. Zato bomo podprli takšno novelo
               zakona o detektivski dejavnosti.</p>
            </sp>
            <sp xml:id="SDZ5-Redna-19-2010-07-12.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vseeno bi opozoril, da odbor členov v drugi obravnavi ni sprejel, zato v skladu z
               razlago poslovnika sledi po predstavitvi stališč poslanskih skupin ugotovitev, da je
               ta postopek končan. V tem postopku Vlada nima več možnosti za besedo.</p>
               <p>Končali smo s predstavitvijo stališč poslanskih skupin.</p>
               <p>V skladu z razlago Komisije za poslovnik z dne 9. decembra 2009 Državni zbor
               ugotavlja, da je zakonodajni postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>8. TOČKO DNEVNEGA REDA – OBRAVNAVA PREDLOGA ZAKONA O DOPOLNITVI
                  ZAKONA O JAVNIH ZBIRANJIH, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim
               Bojanom Kontičem.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo. Za predstavitev poročila odbora dajem besedo predsedniku
               odbora dr. Vinku Gorenaku.</p>
            </sp>
            <sp xml:id="SDZ5-Redna-19-2010-07-12.sp12">

               <speaker>DR. VINKO GORENAK:</speaker>

               <p>Hvala lepa.</p>
               <p>Predlog zakona o javnih zbiranjih je odboru predložila skupina poslancev s
               prvopodpisanim Bojanom Kontičem. Odbor ga je obravnaval na 20. seji 1. 7. 2010.
               Kolegij predsednika Državnega zbora pa je na 65. seji 7. 6. 2010 določil, da se bo
               zakon obravnaval po skrajšanem postopku.</p>
               <p>Članice in člani odbora so kot gradivo prejeli predlog zakona, mnenje
               Zakonodajno-pravne službe in mnenje Komisije Državnega sveta za državno ureditev ter
               mnenje Vlade.</p>
               <p>V imenu predlagateljev je dopolnilno obrazložitev podal poslanec dr. Luka Juri.
               Pojasnil je, da je temeljni cilj predloga zakona dopolniti 14. člen Zakona o javnih
               zbiranjih, tako da se organizacija javnih shodov razbremeni
               potrebe po soglasju lastnika, kadar gre za shod na javni površini, ki ima značaj
               javnega dobra in je namenjena zbiranju ljudi in njeni prosti uporabi, izvedba shoda
               pa ni v nasprotju z njenim interesom.</p>
               <p>Predstavnica Zakonodajno-pravne službe gospa Horvatova je v predstavitvi njihovega
               mnenja povedala, da Zakonodajno-pravna služba v zvezi s predloženim zakonom meni, da
               nesorazmerno omejuje lastninsko pravico na javnem dobru. Predstavnica
               Zakonodajno-pravne službe je še povedala, da dopolnitev predlagane novele tretjega
               odstavka 14. člena z besedilom, da ta določba velja samo za javne shode in ne tudi za
               javne prireditve, kar bo prispevalo k večji jasnosti zakonskega besedila.</p>
               <p>Predstavnica Vlade, namestnica generalnega direktorja na Ministrstvu za notranje
               zadeve, gospa Iris Jeglič je predstavila stališče Vlade, ki ta predlog zakona
               podpira. Pisno mnenje je bilo tudi predloženo.</p>
               <p>K predlogu zakona je podala mnenje Komisija Državnega sveta za državno ureditev, iz
               katerega izhaja, da komisija predlog zakona podpira.</p>
               <p>Odbor je v skladu z opozorilom Zakonodajno-pravne službe sprejel tudi amandma k 1.
               členu, in sicer je dodal besedilo, da določba tega zakona velja samo za javne shode
               in ne tudi za javne prireditve.</p>
               <p>Odbor je na podlagi 128. člena Poslovnika glasoval o amandmaju, nato pa o členih
               skupaj. Predlog zakona je v celoti in soglasno podprl. Predlog zakona je sestavni del
               poročila. Hvala.</p>
            </sp>
            <sp xml:id="SDZ5-Redna-19-2010-07-12.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavnici Vlade. Besedo ima Katarina
               Kresal, ministrica za notranje zadeve.</p>
            </sp>
            <sp xml:id="SDZ5-Redna-19-2010-07-12.sp14">

               <speaker>KATARINA KRESAL:</speaker>

               <p>Spoštovani predsednik, spoštovane poslanke in poslanci!</p>
               <p>Vlada Republike Slovenije predlog zakona podpira. Glede na to, da so lokalne
               skupnosti v nekaj primerih že odrekle izdajo soglasja in s tem poskušala omejevati z
               ustavo zagotovljeno pravico do mirnega izbiranja in javnih zborovanj, bo z
               dopolnitvijo zakona zagotovljena večja jasnost določbe 14. člena Zakona o javnih
               zbiranjih. Soglasje lastnice ali lastnika oziroma upravljavke ali upravljavca
               zemljišča torej ni potrebno, če se bo organiziral shod na javni površini, ki ima
               značaj grajenega javnega dobra in je namenjena zbiranju ljudi in njeni prosti
               uporabi, izvedba shoda pa ni v nasprotju z njenim namenom.</p>
               <p>Navedena dopolnitev zakona tako ne velja za organiziranje javnih shodov na grajenem
               javnem dobru, kot so na primer tržnice, igrišča, parkirišča, pokopališča, parki,
               lokalne ceste, saj te površine niso namenjene prosti uporabi ljudi in njihovemu
               zbiranju, ampak so zgrajene za točno določen namen, zato bo soglasje lokalne
               skupnosti za te površine še vedno potrebno. Hvala lepa.</p>
            </sp>
            <sp xml:id="SDZ5-Redna-19-2010-07-12.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Demokratične
               stranke upokojencev bo prestavil Anton Urh. Prosim.</p>
            </sp>
            <sp xml:id="SDZ5-Redna-19-2010-07-12.sp16">

               <speaker>ANTON URH:</speaker>

               <p>Spoštovani gospod predsednik, spoštovana gospa ministrica, kolegice in koleg!</p>
               <p>V zvezi z javnimi prireditvami in javnimi shodi, kjer se običajno zbere večje število
               oseb, naj najprej opozorim, da je primarna dolžnost države zagotoviti takšne ukrepe,
               da ne bo ogroženo življenje in zdravje tako udeležencev kot drugih oseb, da ne bo
               ogroženo premoženje, javni promet, ter da ne bo okolje nedopustno obremenjeno. V tej
               luči je zasnovan sedaj veljavni zakon o javnih zbiranjih. Kljub dobremu zakonu se v
               praksi pojavljajo nejasnosti v zvezi s prijavo javnega zbiranja na zemljiščih,
               katerih lastnica ali upravljavka je lokalna skupnost. Organizator javnega shoda je
               dolžan predložiti med drugim tudi soglasje lastnika oziroma upravljavca ter dokazilo
               o obvestilu lokalne skupnosti. Glede na to, da se tako soglasje kot obvestilo
               velikokrat dotika istega subjekta, to je lokalne skupnosti, je smiseln predlog, ki ga
               ta novelacija prinaša, da se organizatorja javnega shoda razbremeni potrebe po
               soglasju lastnika oziroma upravljavca, kadar gre za javno dostopno zemljišče in shod
               ne omejuje normalnega poteka dejavnosti.</p>
               <p>V Poslanski skupini DeSUS menimo, da bo takšna zakonska ureditev pripomogla k lažjemu
               izvajanju v praksi, odpravi nejasnosti, ki se je v zvezi s tem pojavljala ter tako
               tudi k razbremenitvi organizatorja v smislu lažjega pridobivanja potrebne
               dokumentacije, zato bomo predlog, katerega sopodpisniki smo, tudi soglasno
               podprli.</p>
               <p>Hvala.</p>
            </sp>
            <sp xml:id="SDZ5-Redna-19-2010-07-12.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Silven
               Majhenič.</p>
            </sp>
            <sp xml:id="SDZ5-Redna-19-2010-07-12.sp18">

               <speaker>SILVEN MAJHENIČ:</speaker>

               <p>Spoštovani!</p>
               <p>Zakon o javnih zbiranjih že zdaj omogoča prosto zbiranje državljanov ter določa
               postopek prijave javnega zbiranja. Predlog novele zakona o javnih zbiranjih, s
               katerim se skuša urediti način uresničevanja ustavne pravice do mirnega zbiranja in
               javnih zborovanj na javnih shodih po mnenju Poslanske skupine Slovenske nacionalne
               stranke le podrobneje opredeljuje to pravico, obenem pa ne prinaša nikakršne
               omejitve, ki so po določbi 42. člena Ustave dopustne le v primerih ogrožanja
               temeljnih vrednot, kot so varnost države, javna varnost in preprečevanje širjenja
               nalezljivih bolezni.</p>
               <p>Veljavni zakon v 14. členu določa, da mora organizator v prijavi shoda oziroma k
               vlogi za izdajo dovoljenja za izvedbo javnega shoda priložiti tudi soglasje lastnika
               oziroma upravljavca zemljišča, na katerem se organizira shod, ter dokazilo, da je o
               shodu obvestil lokalno skupnost. Ker se shodi večinoma organizirajo na javnih
               površinah, sedanja ureditev lokalnih skupnosti omogoča, da odrečejo izdajo soglasja
               in s tem onemogočijo shode, ko morebiti zaradi določenih razlogov ocenijo, da si
               takšnih shodov ne želijo.</p>
               <p>Temeljni cilj predloga dopolnitve zakona o javnih zbiranjih je torej urediti
               spremembo 14. člena Zakona o javnih zbiranjih tako, da za organizacijo javnih shodov
               ne bo več potrebno soglasje lastnika, kadar gre za javno dostopno zemljišče in shod
               ne omejuje normalnega poteka dejavnosti, ki se na takšnem zemljišču dogaja oziroma
               zemljišča ne poškoduje. Predlagana dopolnitev zakona dopolnjuje 14. člen tako, da
               posebej ureja pogoje za izvedbo javnega shoda, če se le-ta organizira na javni
               površini, ki ima značaj grajenega javnega dobra in je namenjena splošni rabi ljudi in
               njihovemu zbiranju. Stališče predlagateljev je, da se vsebinsko zakon ne spreminja,
               ampak le bolj natančno pojasnjuje predvsem zaradi skladnosti z 42. členom Ustave, ki
               zagotavlja pravico do javnega zbiranja, in predlog zakona želi predvsem pojasniti
               veljavno zakonsko dikcijo za javne shode in ne za javne prireditve.</p>
               <p>V Poslanski skupini Slovenske nacionalne stranke bomo Predlog zakona o dopolnitvi
               Zakona o javnih zbiranjih podprli.</p>
            </sp>
            <sp xml:id="SDZ5-Redna-19-2010-07-12.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Milan
               Gumzar.</p>
            </sp>
            <sp xml:id="SDZ5-Redna-19-2010-07-12.sp20">

               <speaker>MILAN GUMZAR:</speaker>

               <p>Ponovno lepo pozdravljeni!</p>
               <p>Pravica do mirnega zbiranja in do javnih zborovanj je zagotovljena v 42. členu Ustave
               Republike Slovenije. Zakonske omejitve te pravice pa so dopustne, če to zahteva
               varnost države, javna varnost ali varnost pred širjenjem nalezljivih bolezni. Pravica
               do zbiranja in združevanja izvira iz načela demokracije in je tesno povezana s
               svobodo izražanja. Način uresničevanja ustavne pravice do mirnega zbiranja in javnih
               zborovanj ureja zakon o javnih zbiranjih, ki med drugim določa, da ima vsakdo pravico
               organizirati javne shode in javne prireditve in se jih udeleževati. Z obveznostmi ob
               pridobitvi soglasja lastnika, upravljavca zemljišča oziroma prostora, na katerem se
               organizira shod, je zavarovana lastniška pravica, vendar pa je soglasje lokalne
               skupnosti že po veljavnem zakonu potrebno le v primerih, kadar se shod odvija na
               sicer javnih površinah, ki pa niso namenjene prosti uporabi občanov in njihovemu
               zbiranju. Na primer, javno parkirišče, zelenice, otroška igrišča in tako dalje.</p>
               <p>Menimo, da v primeru, ko se shod organizira na javni površini, ki ima značaj javnega
               dobra in je namenjena splošni rabi ljudi in njihovemu zbiranju, lokalna skupnost kot
               lastnik ali uporabnik takšnega prostora zbiranja ljudi ne more omejevati.Drugi
               odstavek 19. člena stvarnopravnega zakonika namreč določa, da gre v tem primeru za
               dobrine, namenjene splošni, enakopravni uporabi državljanov. Nad javnimi dobrinami pa
               nihče nima absolutne lastniške pravice, kar prav tako stvarnopravni zakonik v istem
               členu med drugim določa, da je javno dobro stvar, ki jo v skladu z njenim namenom
               uporablja vsakdo.</p>
               <p>Če je torej shod organiziran na javni površini, ki ima značaj javnega dobra in na
               kateri nima nihče absolutne lastniške pravice, je pravica do javnega zbiranja v tem
               primeru močnejša od lastniške pravice občine oziroma lokalne skupnosti. Novela zakona
               tako ureja, da soglasje občine ni potrebno v primeru, če je shod organiziran na javni
               površini, ki je tudi sicer namenjena zbiranju ljudi in njeni prosti uporabi, na
               primer trgi, izvedba shoda pa ni v nasprotju z njenim namenom. Organiziranje javnega
               shoda in udeležba na njej je namreč politična pravica, zato je dopustno postavljanje
               minimalne ovire, kadar to zahteva varnost države ali javna varnost ali varnost pred
               širjenjem nalezljivih bolezni, kar dopuščajo tudi druge pravne ureditve. Lokalna
               skupnost pa bo lahko odrekla soglasje le v primerih nedopustne rabe, ki bi
               nasprotovala namenu in pravnemu režimu na sami nepremičnini. Tako država kot tudi
               lokalna skupnost morata namreč zagotavljati možnost za uresničevanje temeljnih
               človekovih pravic, še posebej takrat, ko se za ta namen uporabljajo splošne dostopne
               ter vsem pripadajoče nepremičnine. Predlagana novela zakona zagotavlja večjo jasnost
               zakonske določbe in na ne nazadnje jasnost sedaj veljavne zakonodaje določa opozorilo
               tudi varuhinja človekovih pravic.</p>
               <p>Iz navedenih razlogov v Poslanskem klubu Liberalne demokracije Slovenije podpiramo
               predlog zakona o dopolnitvi zakona o javnih zbiranjih.</p>
            </sp>
            <sp xml:id="SDZ5-Redna-19-2010-07-12.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine slovenske demokratske stranke bo predstavila Eva Irgl.
            </p>
            </sp>
            <sp xml:id="SDZ5-Redna-19-2010-07-12.sp22">

               <speaker>EVA IRGL:</speaker>

               <p>Najlepša hvala za besedo.</p>
               <p>Skupina poslank in poslancev, ki so predlagatelji novele zakona o javnih zbiranjih,
               predlaga dopolnitev 14. člena Zakona o javnih zbiranjih, in sicer tako, da se
               organizacija javnih shodov razbremeni potrebe po soglasju lastnika, kadar gre za shod
               na javni površini, ki ima značaj grajenega javnega dobra in je namenjena zbiranju
               ljudi in njeni prosti uporabi, izvedba shoda pa ni v nasprotju z njenim namenom. S
               tem naj bi se odpravila nejasnost, ki se je pojavila v praksi v primeru prijave
               javnega zbiranja na zemljišču, kjer je lastnica ali upravljavka lokalna skupnost. Ob
               prijavi shoda mora organizator navesti podatke, ki jih mora izpolnjevati po 14. členu
               Zakona o javnih zbiranjih in podati tudi soglasje lastnika oziroma upravljavca
               zemljišča ali prostora, na katerem se organizira shod ali prireditev, ter dokazilo,
               da je o shodu oziroma prireditvi pisno obvestil lokalno skupnost. V praksi je namreč
               prihajalo do različnih interpretacij, ko se je javni shod organiziral na zemljišču,
               kjer je lastnik lokalna skupnost, ali je v tem primeru potrebno soglasje ali pa je
               dovolj le obvestiti lokalno skupnost. Kljub na videz všečnim navedbam v obrazložitvi
               in predlogom rešitve, da se tudi administrativno razbremeni organizator javnega
               shoda, pa je vendarle treba poudariti, da bo v praksi potrebna bistveno večja
               pozornost in dolžnostno ravnanje pristojnih organov, ki sodelujejo v okviru postopka
               javnih zbiranj, javnih shodov oziroma javnih prireditev, da ne bi prihajalo do
               poškodb ljudi in škode na javnem dobru. Dejstvo je, da je organiziranje javnega shoda
               in udeležba na njem ustavna pravica, zato je dopustno postavljati le minimalne ovire,
               na primer varnost ljudi, varnost države in javna korist. Vendarle pa bo lahko lokalna
               skupnost odrekla soglasje v primerih nedopustne rabe, ki bi nasprotovala namenu in
               pravnemu režimu na sami nepremičnini. Država in tudi lokalna skupnost morata
               zagotavljati možnosti za uresničevanje človekovih pravic in temeljnih svoboščin, še
               posebej v primerih, ki se za ta namen uporabljajo splošno dostopne nepremičnine.</p>
               <p>V Poslanski skupini Slovenske demokratske stranke menimo, da je na podlagi mnenja
               Zakonodajno-pravne službe Državnega zbora na odboru sprejet amandma, da predlagana
               ureditev velja le za javne shode in ne tudi za javne prireditve ter ob navedbah, da
               zakon predstavljazadostno garancijo, da ne bo prihajalo do poškodb ljudi in škode na
               javnem dobru, zakonsko besedilo določnejše in je tako zakon ustrezen, saj sledi
               ustavni pravici do organiziranja javnega shoda.</p>
               <p>V Poslanski skupini Slovenske demokratske stranke bomo zakon podprli oziroma zakonu
               ne bomo nasprotovali.</p>
            </sp>
            <sp xml:id="SDZ5-Redna-19-2010-07-12.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Franco Juri.</p>
            </sp>
            <sp xml:id="SDZ5-Redna-19-2010-07-12.sp24">

               <speaker>FRANCO JURI:</speaker>

               <p>Spoštovani predsednik, spoštovana ministrica, kolegi poslanci in poslanke!</p>
               <p>Poglavitni namen predlaganih sprememb zakona o javnih zbiranjih je urediti 14. člen
               Zakona, in sicer tako, da se organizacija javnih shodov razbremeni potrebe po
               soglasju lastnika, kadar gre za javno dostopno zemljišče in shod ne omejuje
               normalnega poteka dejavnosti, ki se na takem zemljišču dogaja in se zemljišče ne
               poškoduje.</p>
               <p>Na nujnost ureditve oziroma jasne in z ustavo nedvoumno usklajene opredelitve
               navedenega člena so opozarjali navsezadnje tudi nekateri nedavni dogodki, na primer v
               Kopru, a domnevamo tudi drugje, ki so ob neprimerni ter restriktivni interpretaciji
               zakona odsevali samovoljno zlorabo le-tega, ter jasen namen lokalne oblasti, da se
               ustavne pravice državljanov oziroma občank in občanov do javnega zbiranja in
               izražanja omejijo ne le iz racionalnih oziroma razumljivih razlogov, ki jih veleva
               varnost ljudi in varovanje javnega in zasebnega premoženja. Po predlagani ureditvi
               14. člena soglasje lastnice ali lastnika oziroma upravljavca zemljišča ni potrebno,
               če se bo organiziral shod na javni površini, ki ima značaj javnega dobra in je
               namenjena zbiranju ljudi in njeni prosti uporabi, izvedba shoda pa ni v nasprotju z
               njenim namenom. Sedaj veljavni zakon je lokalnim skupnostim omogočal, da odrečejo
               oziroma ne dajo soglasja in s tem onemogočijo shode takrat, ko na primer zaradi
               političnih ali drugih razlogov ocenijo, da si takšnih shodov ne želijo. Pri vsem tem
               se postavlja vprašanje, kako je urejen status lastninske pravice na teh površinah. Z
               obveznostjo pridobitve soglasja lastnika ali upravljavca zemljišča, na katerem se
               organizira shod, je sicer zavarovana lastninska pravica, vendar pa je lastninska
               pravica pod določenimi pogoji lahko tudi omejena. Soglasje je po veljavnem zakonu
               potrebno le v primerih, kadar se shod odvija na sicer javnih površinah, ki pa niso
               namenjene prosti uporabi občanov in njihovemu zbiranju, kot so na primer javna
               parkirišča, otroška igrišča in tako dalje. V primeru, ko je shod organiziran na javni
               površini, ki ima značaj javnega dobra, na taki površini ne more imeti nihče absolutne
               lastninske pravice, zato je pravica do javnega zbiranja močnejša od lastninske
               pravice občine, shod pa mora biti organiziran na trgu ali drugem prostoru,ki je odprt
               prostor, obdan s stavbami in primeren za sestajanje in zbiranje ljudi.</p>
               <p>V Poslanski skupini Zares smo prepričani, da novela 14. člena vnaša v zakon večjo
               jasnost, kajti prav zaradi nejasnosti omenjene določbe se je v praksi pogosto
               dogajalo, da župan brez utemeljitve ni želel dati soglasja za shod. Prav tako pa
               želimo opozoriti na pravico do mirnega zbiranja in do javnih zborovanj, ki je
               zagotovljena že v Ustavi Republike Slovenije, in sicer v njenem 42. členu.</p>
               <p>Poslanska skupina Zares bo zakon podprla.</p>
            </sp>
            <sp xml:id="SDZ5-Redna-19-2010-07-12.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Gvido Kres.</p>
            </sp>
            <sp xml:id="SDZ5-Redna-19-2010-07-12.sp26">

               <speaker>GVIDO KRES:</speaker>

               <p>Hvala za besedo. Spoštovana ministrica in minister, spoštovane kolegice in
               kolegi!</p>
               <p>Predlagatelji so predlog zakona o javnih zbiranjih vložili z namenom, da se
               organizacija javnih shodov razbremeni potrebe po soglasju lastnika, kadar gre za shod
               na javni površini, ki ima značaj grajenega javnega dobra in je namenjena zbiranju
               ljudi in njeni prosti uporabi, izvedba shoda pa ni v nasprotju z njenim namenom.
               Sedaj je namreč v veljavi ureditev, po kateri se prepušča lokalni skupnosti
               diskrecijska možnost, da z ad hoc obrazložitvami odreče soglasje in tako onemogoči
               javne shode takrat, ko zaradi političnih ali drugih razlogov oceni, da si takšnega
               shoda ne želi.</p>
               <p>V Poslanski skupini Slovenske ljudske stranke menimo, da že Ustava Republike
               Slovenije zagotavlja pravico do mirnega zbiranja in do javnih zborovanj, če le-ta
               niso v nasprotju z varnostjo države oziroma javno varnostjo. V tem smislu bomo
               podprli predlagano dopolnitev zakona, da ne bi več prihajalo do omejevanja ustavne
               pravice s strani enkrat ene, enkrat druge lokalne oblasti. Hvala lepa.</p>
            </sp>
            <sp xml:id="SDZ5-Redna-19-2010-07-12.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona ni bilo vloženih amandmajev, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               jutri, 13. 7. 2010, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA – DRUGA OBRAVNAVA PREDLOGA ZAKONA O
                  UVELJAVLJANJU PRAVIC IZ JAVNIH SREDSTEV, REDNI POSTOPEK.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade dr. Ivanu Svetliku, ministru za delo,
               družino in socialne zadeve.</p>
            </sp>
            <sp xml:id="SDZ5-Redna-19-2010-07-12.sp28">

               <speaker>DR. IVAN SVETLIK:</speaker>

               <p>Spoštovani gospod predsednik, spoštovane poslanke in poslanci!</p>
               <p>Glavni cilj zakona o uveljavljanju pravic iz javnih sredstev je oblikovanje bolj
               pravične in bolj dolgoročno vzdržne socialne države. Preglednejši in enostavnejši
               sistem socialnih transferjev bo omogočal, da bodo pomoč dobili tisti, ki so jo res
               potrebni, preprečil pa bo izkoriščanje in zlorabo sistema. Nove rešitve so usmerjene
               k preprečevanju kopičenja socialnih pravic in odpravi sistema povezanih pravic,
               spremembi ravni in meril za posamezne pravice, s ciljem večje stimulacije za delo in
               zmanjšanje pasti revščine in brezposelnih. Te cilje bomo dosegli z določitvijo kroga
               oseb, ki temelji na dolžnosti preživljanja. V krogu oseb, ki se upoštevajo pri
               ugotavljanju materialnega položaja, se tako v načelu upošteva zakonec oziroma oseba,
               s katero vlagatelj živi v življenjski skupnosti, ki je po Zakonu o zakonski zvezi in
               družinskih razmerjih v pravnih posledicah izenačena z zakonsko zvezo, ter otroci in
               pastorki, ki so jih vlagatelji ali njihovi partnerji dolžni preživljati po zakonu.
               Določili bomo dohodke, ki temeljijo na načelu, da je treba upoštevati vse dohodke in
               prejemke, razen tistih, ki so dodeljeni za poseben namen ali so namenjeni kritju
               posebnih potreb. Kot premoženje, ki se upošteva pri ugotavljanju materialnega
               položaja, zakon določa nepremično premoženje nad vrednostjo primernega stanovanja
               oziroma stanovanjske hiše, osebna in druga vozila, vodna plovila, lastniške deleže
               gospodarskih družb ali zadrug, vrednostne papirje, denarna sredstva na transakcijskem
               ali drugem računu, hranilne vloge in druga denarna sredstva po izjavi stranke ter
               drugo nepremično premoženje. Centri za socialno delo bodo odločali o navedenih
               pravicah po zakonu, in sicer po določenem vrstnem redu, ki ga je vlagatelj dolžan
               upoštevati.</p>
               <p>O postopku o pravicah iz javnih sredstev teče odločanje na centru za socialno delo,
               ki predstavlja enotno vstopno točko. Pravice se uveljavljajo z eno vlogo za
               posameznega vlagatelja. Center za socialno delo o vseh socialnih transferjih odloči z
               eno odločbo, kar pomeni bistveno poenostavitev postopka ter tudi večjo prijaznost do
               državljanov, upravičencev.</p>
               <p>Ministrstvo, pristojno za socialne zadeve, mora do začetka uporabe tega zakona
               vzpostaviti enoten informacijski sistem, ki bo vseboval podatke iz uradnih zbirk
               podatkov, potrebne za odločanje o vseh pravicah iz javnih sredstev. S tem bo
               omogočeno lažje odločanje, prav tako pa tudi lažje načrtovanje politike povečevanja
               socialne vključenosti, spremljanje stanja ter izvajanje raziskovalne in statistične
               dejavnosti.</p>
               <p>Glavne vsebinske rešitve se nanašajo na štiri denarne prejemke in na devet različnih
               subvencij. Naj izmed teh izpostavim zlasti naslednje. Prvič, otroški dodatek. Do
               njega bodo upravičeni otroci do 18. leta starosti, pri čemer bodo dijaki imeli višji
               otroški dodatek kot osnovnošolci. Oblikuje se tudi enotna lestvica po dohodkovnih
               razredih, oblikovanih glede na neto povprečno plačo v Republiki Sloveniji. Drugi
               pomemben prejemek je državna štipendija, pardon, državna pokojnina in varstveni
               dodatek. V sistem denarnih socialnih pomoči se sedaj iz pokojninskega sistema
               prenesejo državne pokojnine ter varstveni dodatki in prejemki po zakonu, ki ureja
               družbeno varstvo duševno in telesno prizadetih oseb. Državna štipendija pa je tretji
               oziroma četrti pomemben denarni transfer. Upravičenci do nje bodo dijaki in
               študentje, državljani Republike Slovenije, po 18. letu starosti. Osnovni del
               štipendije in dohodek glede na družino štipendista se združita v osnovi del
               štipendije, ki se poviša, tako da bo znašal od 190 evrov največ, do 70 evrov, glede
               na dohodninski razred plus dodatki, ki se štipendiji dodajajo. Vstopni prag za
               upravičenost se zniža na 64 % povprečne plače na družinskega člana od sedanjih 64 %
               minimalne plače, kar znaša okroglo 591 evrov.</p>
               <p>Če povzamem, bi izpostavil to, da glasovanje za ta zakon pomeni glasovanje za več in
               višje državne štipendije, za višjo socialno pomoč tistim, ki nimajo drugih virov za
               preživljanje, za bolj pravično porazdelitev socialnih prejemkov pa tudi za aktivnejše
               delo s prejemniki teh pomoči ter za bolj prijazen in učinkovitejši dostop do
               socialnih pomoči. Hvala lepa.</p>
            </sp>
            <sp xml:id="SDZ5-Redna-19-2010-07-12.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino in socialne zadeve kot matično
               delovno telo. Za predstavitev poročila odbora dajem besedo predsednici dr. Andreji
               Črnak Meglič.</p>
            </sp>
            <sp xml:id="SDZ5-Redna-19-2010-07-12.sp30">

               <speaker>DR. ANDREJA ČRNAK MEGLIČ:</speaker>

               <p>Hvala lepa. Spoštovani gospod predsednik, gospod minister, kolegice in kolegi, lep
               pozdrav!</p>
               <p>Odbor za delo, družino, socialne zadeve in invalide je na 20. seji dne 30. 6. 2010 in
               na prvem nadaljevanju seje 1. 7. 2010 kot matično delovno telo obravnaval predlog
               zakona o uveljavljanju pravic iz javnih sredstev, ki ga je Državnemu zboru v
               obravnavo in sprejetje po rednem postopku predložila Vlada.</p>
               <p>Seji odbora so prisostvovali predstavnice in predstavniki predlagateljev zakona,
               predstavnici Zakonodajno-pravne službe pa tudi številni predstavniki zainteresiranih
               organizacij in društev.</p>
               <p>Državni zbor je o predlogu zakona na 24. seji dne 26. 5. 2010 opravil splošno
               razpravo in sklenil, da je predlog zakona primeren za nadaljnjo obravnavo. V skladu s
               129. členom Poslovnika Državnega zbora so bili s strani kvalificiranih predlagateljev
               vloženi številni amandmaji. Odbor je sprejel vse amandmaje poslanskih skupin
               koalicije, amandmaje poslanske skupine SLS k 8., in 59. členu, odbor pa je sprejel
               tudi svoje amandmaje. Odbor je bil seznanjen z mnenjem Zakonodajno-pravne službe,
               pretežni del pripomb je bil upoštevan s sprejetjem amandmajev Poslanskih skupin SD,
               Zares, DeSUS in LDS.</p>
               <p>Odboru je bilo posredovano tudi mnenje komisije Državnega sveta za socialno varstvo,
               dela, zdravstva in invalide, mnenja občin, stališča Skupnosti občin Slovenije, mnenje
               Združenja občin Slovenije, stališča Zveze svobodnih sindikatov Slovenije, Zveze
               društev upokojencev in pripombe ter predlogi zainteresirane javnosti, ki se v načelu
               strinjajo z uvedbo tako imenovane enotne vstopne točke, vendar pa opozarjajo tudi na
               nekatere nedodelane in preveč radikalne posege v socialno varnost državljanov.</p>
               <p>K uvodni obrazložitvi zakona je minister za delo, družino in socialne zadeve dr. Ivan
               Svetlik na kratko predstavil temeljne razloge za sprejetje zakona ter zlasti njegove
               poglavitne rešitve. Predstavnica Zakonodajno-pravne službe je povedala, da amandmaji
               poslanskih skupin koalicije v večji meri upoštevajo pripombe njihove službe. Ob tem
               je opozorila na dva ključna pomisleka, ki še vedno ostajata ,in sicer gre za razmerje
               do predloga zakona o socialno varstvenih prejemkih, ki je tudi v obravnavi. Pomislek,
               ki je po njenem mnenju ključne narave, je pripomba k 4. členu predloga zakona, ki
               zapoveduje hkratno uporabo drugih zakonov, če in kadar vsebujejo druge pogoje za
               pridobitev določene pravice. Ta določba bi po mnenju ZPS utegnila biti ustavno
               sporna, ker načelo pravne države zahteva, da mora biti pravna ureditev tako jasna in
               pregledna, da tudi prava nevešč uporabnik lahko razbere svoj pravni položaj na
               podlagi zakona.</p>
               <p>V razpravi o posameznih členih in vloženih amandmajih so člani odbora in vabljeni
               največ razprave namenili predvsem predlaganim rešitvam predloga zakona, ki se
               nanašajo na preprečevanje zlorab, zajem in preverjanje podatkov, preverjanje
               premoženja in dohodkov, pogoje dela centrov za socialno delo, mejo minimalnega
               dohodka in določanje minimalnega dohodka družine, problematiko fiktivnega premoženja,
               problematiko enostarševskih družin in zunajzakonske skupnosti.</p>
               <p>Daljša razprava je potekala tudi o 10. členu, ki opredeljuje, kdo se poleg vlagatelja
               upošteva pri ugotavljanju materialnega položaja. Predstavnica ZPS je ponovila
               nekatere pisne pripombe, k 10. členu, in sicer domnevnost zunajzakonske skupnosti.
               Predstavniki predlagatelja in nekateri zagovorniki takšne rešitve so poudarjali, da v
               praksi prihaja do številnih zlorab in je navedena določba namenjena preprečevanju
               prikazovanja lažnega stanja o tem, ali gre za družino, kjer samo eden izmed staršev
               dejansko skrbi za otroka. Predstavnici ZPS sta menili, da je omenjena domneva po
               svojem pravnem učinku pravna fikcija ne pa domneva. Treba je namreč dokazovati
               negativno dejstvo, dokazovanje na tak način pa je izredno težko, v določenih primerih
               celo nemogoče.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Glede na sprejete amandmaje je na podlagi
               prvega odstavka 133. člena Poslovnika Državnega zbora pripravljeno besedila
               dopolnjenega predloga zakona o uveljavljanju pravic iz javnih sredstev, v katerega so
               vključeni sprejeti amandmaji.</p>
               <p>Dopolnjeni predlog zakona je sestavni del tega poročila. Hvala lepa.</p>
            </sp>
            <sp xml:id="SDZ5-Redna-19-2010-07-12.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker je zbor na 24. izredni seji opravil prvo obravnavo predloga zakona, predstavitev
               stališč poslanskih skupin ni možna. Zato prehajamo na razpravo o členih in vloženih
               amandmajih, ki jo bomo opravili na podlagi pregleda vloženih amandmajev, z dne 9. 7.
               2010.</p>
               <p>V razpravo dajem 12. člen ter amandma poslanske skupine SDS. Želi kdo
               razpravljati?</p>
               <p>Prosim, Robert Hrovat.</p>
            </sp>
            <sp xml:id="SDZ5-Redna-19-2010-07-12.sp32">

               <speaker>ROBERT HORVAT:</speaker>

               <p>Hvala lepa za besedo, gospod predsednik.</p>
               <p>V Slovenski demokratski stranki smo res vložili amandma k 12. členu, da se tretji
               odstavek črta. Dejstvo je, da nas je v Slovenski demokratski stranki strah dneva
               uveljavitve tega zakona. Ta trenutek, mi smo prepričani, da še vedno ne vemo točno,
               kako bo uveljavitev tega zakona izgledala oziroma bo izpeljana v praksi.</p>
               <p>Poglejte, danes bomo obravnavali dva zakona, ki postavljata socialne pravice na
               prepih. To je dejstvo. In rešitve, ki so navedene v tem zakonu, predvidevajo, da se
               bo približno 1/3 prejemnikov socialne pomoči črtala s teh spiskov prejemnikov. Gre za
               veliko število ljudi, ki ta trenutek uveljavljajo vse te pravice. Mi smo prepričani,
               da bo prišlo do otežitve uveljavljanja pravic, govorimo o socialnih pravicah.
               Postopki bodo precej bolj zapleteni, več bo preverjanja, ogromno bo utemeljevanj, da
               bodo ti ljudje, ki to pomoč potrebujejo, tudi do nje upravičeni. Jaz sem že na odboru
               opozarjal in tudi v prvi obravnavi, ki smo jo imeli tukaj v Državnem zboru, na
               povečano administracijo na centrih za socialno delo. Na odboru je bilo jasno
               povedano, da bodo centri za socialno delo težko zmogli to obsežno administrativno
               delo.</p>
               <p>V Slovenski demokratski stranki menimo, da so centri za socialno delo namenjeni
               predvsem nalogam, ki se ukvarjajo s samo vsebino, torej s pomočjo tem ljudem, ki so
               takšnih in drugačnih pomoči potrebni. Dejstvo je, da centri za socialno delo ves čas
               opozarjajo, da tega dela v takšni obliki, kot je predvidena, ne bodo zmogli. Zato sem
               v samem uvodu rekel, da se bojim dneva uveljavitve tega zakona. Res je, da smo
               prolongirali sam začetek uveljavitve tega zakona, vendar je še vedno – vsaj v
               Slovenski demokratski stranki smo tega mnenja – polno nekih neznank, za katere ne
               vemo, kako se bodo v praksi odrazile. Poglejte, če se že pogovarjamo o socialni
               državi, kar Slovenija je in bi morala ostati tudi v prihodnje, moramo vedeti oziroma
               naše mnenje je, da mora biti socialna država v prvi vrsti pravična do tistih, ki so
               upravičeni do teh socialnih pomoči.</p>
               <p>S sprejetjem tega zakona otežujemo uveljavljanje socialnih pravic. Po našem mnenju bi
               bilo prav, da bi omogočili lažji dostop in s tem tudi izboljšanje socialnega položaja
               vseh tistih, ki to pomoč potrebujejo. Sprememba zakona temelji na domnevah, da naj bi
               bilo približno 30 % zlorabljanja teh socialnih transferjev. Mi tem številkam ne
               verjamemo. Verjamemo, da se to dogaja, vendar bistveno večjo vlogo bi morali imeti
               tisti, ki so te pomoči potrebni. Predstavljajte si človeka, Slovenca, ki je izgubil
               službo, da se odpravi na center za socialno delo po socialno pomoč. Jaz mislim, daje
               že ta prvi korak zelo težak in ga je težko narediti. Slovenec je po sami duši ponosen
               človek, zato bi pričakovali, da bomo s spremembo te zakonodaje omogočili lažji
               dostop, ne pa, da bomo zaostrovali pogoje. Predstavljajte si človeka, ki bo prišel na
               center za socialno delo in bo moral izpolniti polno enih evidenc. Glede na to, da se
               bo tukaj združevalo preko 40 različnih evidenc, ki bodo pravzaprav podlaga za
               dodelitev socialnih pomoči, takšnih ali drugačnih, kakršnihkoli, bo to pomenilo velik
               problem. Še enkrat opozarjam, največji problem pri uveljavitvi tega zakona bo to, da
               centri za socialno delo tega dela, vsaj po pripovedovanju predstavnikov centrov za
               socialno delo, ne bodo zmogli. In to je ključni in glavni problem.</p>
               <p>Zdaj bo, kot sem že rekel, bistveno več preverjanj, bistveno več bo utemeljevanj. Ko
               sem že prej govoril o samih zlorabah, se zavedamo, da so, vendar zlorabe ne smejo
               biti izhodišče za pripravo samega zakona. Gre za zelo občutljivo področje, gre za
               občutljivo področje socialnih transferjev, gre za tiste ljudi, ki imajo resnično
               najmanj, in prav bi bilo, da bi odprli škarje, da bi lahko na čim lažji način prišli
               do vseh teh pravic in sredstev, ki jih ti ljudje potrebujejo.</p>
               <p>Torej še enkrat, v Slovenski demokratski stranki se bojimo samo dneva uveljavitve
               tega zakona, ko bo ogromno nekih negativnih vlog, ko bodo ljudje razočarani odhajali
               s centrov za socialno delo, razočarani nad odločbami, ko se bo izkazalo, da imajo
               preveliko stanovanje, da bi dobili socialni transfer. In to bo ključni problem, na to
               bo največ pripomb.</p>
               <p>Kljub temu da je prolongiran začetek uveljavljanja tega zakona, menimo, da bo ta
               zakon prinesel več težav kot pa dobrih rešitev. Hvala lepa.</p>
            </sp>
            <sp xml:id="SDZ5-Redna-19-2010-07-12.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Andreja Črnak Meglič.</p>
            </sp>
            <sp xml:id="SDZ5-Redna-19-2010-07-12.sp34">

               <speaker>DR. ANDREJA ČRNAK MEGLIČ:</speaker>

               <p>Najlepša hvala. Pozdravljeni ponovno!</p>
               <p>Če začnemo pri samem začetku, ključni cilj zakona je, da oblikuje bolj pravično in
               bolj dolgoročno vzdržnost socialne države. To je izhodišče zakona in temu so potrjeni
               tudi sami členi, ki naj bi do tega pripeljali. Tisti, ki smo se nekoliko bolj
               poglabljali v ta zakon, točno vidimo, da je tako. Tudi ministrstvo je postreglo z
               določenimi izračuni, kjer se je jasno pokazalo, da pravzaprav tistim, ki živijo v
               najslabšem socialno-ekonomskem položaju, se bo le-ta v glavnem izboljšal. Tisto, kar,
               postavlja te velike dvome, pa je vprašanje, do česa pridemo, ko upravičenci zaradi
               sistema, ki medsebojno ne povezuje upravičenosti do denarnih socialnih pomoči in
               drugih prejemkov, ne omogoča vpogleda v dejansko stanje oziroma da lahko pri
               posameznikih prihaja do preseganja določene ravni in potem tudi zgražanja in zbujanja
               pozornosti tistih, ki v njihovi neposredni bližini živijo, češ, mi s svojim delom ne
               moremo zagotavljati določenega socialno-ekonomskega položaja, ti, bom rekla, v naši
               neposredni bližini pa to možnost imajo. Ta sistem povezanosti bo grajen na
               elektronskem sistemu, živimo namreč v 21. stoletju, ki nam to omogoča. In ravno
               zaradi tega, da ne bi prihajalo do zapletov, do neusklajenosti teh sistemov, si je
               ministrstvo vzelo še pol leta časa, da bi prišlo do popolne usklajenosti<gap n=".."/> To pomeni,
               da bo ta sistem omogočal združevanje teh baz podatkov, hkrati pa bo tudi zmanjševal
               administrativne postopke. To je pa ja logično, če nekaj lahko urediš na enoten način
               z združevanjem baz! Kaj je bilo danes z uporabnikom? Ta uporabnik je letal od enega
               dodeljevalca pomoči oziroma subvencije do drugega in vedno znova nosil papirje in z
               njimi dokazoval svoj socialno-ekonomski položaj. To se s tem zmanjša, zato bo ta
               sistem do uporabnika prijaznejši.</p>
               <p>Druga stvar je, kaj to prinaša. Ta sistem nedvomno prinaša korenito spremembo v našem
               sistemu socialnih pomoči. Vendar pa opozarjam, ni prvič, da se je to zgodilo v
               Sloveniji. V Sloveniji smo to imeli uveljavljeno v 80. letih in sistem, pred katerim
               so vsi strašili, preden se je uveljavljal, se je pokazal kot zelo dober, zelo
               uspešen, ampak smo ga, tako kot mi radi naredimo, brez evalvacije in tako naprej
               opustili. In sedaj ga na enaki filozofiji pravzaprav vzpostavljamo ponovno. Da so o
               tem sistemu razmišljali tudi naši sedanji opozicijski poslanci, nam pove, da je bil
               že leta 2007 pripravljen zakon, ki je razmišljal na podoben način. In seveda v tem
               času, to se pravi treh let, se je ta način, ki je bil dobro zamišljen, saj ste ga
               tudi vi zastavili, dopolnjeval in določene dileme in pomisleki so se odpravljali.</p>
               <p>Vsak sistem, ki se uveljavlja, ne more v celoti predvideti vseh neznank, ki se
               pojavljajo. Ampak jaz sem prepričana, da so v maksimalni možni meri vračunane v
               sistem. Če pa ne bodo v celoti odpravljene, zakon še vedno lahko na nek način
               popravimo.</p>
               <p>Zakaj prihaja do črtanja ene tretjine prejemnikov? Ves čas izražate pomisleke o tem,
               da bodo izpadli upravičeni uporabniki pomoči oziroma subvencij. Nekajkrat sem že
               povedala, da sem sama izvajala kvalificirano raziskavo s kombinacijo petih
               raziskovalnih metod po celi Sloveniji. Ta raziskava je pokazala, da dejansko prihaja
               do zlorab. V največji meri prihaja do zlorab pri napačnem ali izkrivljenem
               prikazovanju statusa enostarševske družine. To ni podatek, ki sem si ga izmislila, to
               je podatek, ki je bil ugotovljen z raziskavo. In če želimo biti pravični, potem
               moramo te zlorabe preprečiti. Na drugi strani pa je to, na kar tudi stalno opozarjam
               ministrstvo, da obstaja tudi približno petina ljudi, ki bi bila po sedanjih zakonih
               upravičena do družbene pomoči, pa zaradi neprijaznosti sistema, zaradi slabe
               organiziranosti na sistemu, zaradi nepovezanosti mreže tistih, ki se s sistemom
               pomoči ukvarjajo, pripelje do tega, da ti uporabniki pomoči ne dobijo. In to se
               največkrat dogaja ravno pri tistih ljudeh, ki verjetno zaradi starosti, zaradi
               funkcionalne nepismenosti, zaradi ponosa. o katerem govorite, ne pridejo do sistema.
               Zato bomo v drugi fazi, predvsem pri pripravi zakona o socialnovarstveni dejavnosti,
               morali razmisliti, kaj bomo storili za to, da bomo sistem pravičnosti zagotovili na
               ta način, da bomo vanj zajeli tudi upravičence, ki jim pomoči pripadajo, pa jih danes
               ne morejo dobiti.</p>
               <p>Kot sem že rekla, podatki kažejo, da bodo tisti upravičenci, ki se nahajajo v
               najslabšem socialno-ekonomskem položaju, z novim sistemom dobili več. Dobili bodo
               več. Pa še nekaj se mi zdi izredno pomembno. Ta model, ki je vzpostavljen, predvideva
               princip aktivacije. Poglejte, s to isto raziskavo sem ugotavljala, da kar 80 %
               tistih, ki so prejemniki denarnih pomoči, ostaja brezposelnih od enega leta in več,
               to se pravi pet let in tudi več, in se ne vključuje v družbo. Razlogi za to so
               različni. Velikokrat je tudi njihovo slabo psihofizično stanje, bolezen in tako
               naprej. Pa vendar, tisto, k čemur moramo mi težiti, je, da čim več ljudem omogočimo
               aktivacijo. Zato je princip aktivacije, ki ga predvideva ta zakonodaja, zelo dober,
               kajti dodeljuje osnovno raven socialne pomoči, nad to pa priznava, da se v osnovo ne
               všteva tisti dohodek, ki ga človek doseže z lastnim aktiviranjem, in tisto, kar smo
               dosegli še z dodatnimi amandmaji in kar se mi zdi posebej pomembno – upošteva tudi
               to, če se človek vključuje v programe psihosocialne pomoči. Tisto, kar je najslabše,
               je, da je človek trajno družbeno izločen. To se pravi, da moramo storiti vse, da mu
               približamo možnost aktivacije, seveda pa z odpiranjem novih možnosti napovedujem
               zakon o socialnem podjetništvu, ki naj bi odpiral tudi možnosti za zaposlovanje
               tistih, ki težje konkurirajo na trgu delovne sile, da se v družbo vključijo. Tisti,
               ki ste delali s temi ljudmi, jaz sem imela možnost z njimi tudi sodelovati in delati,
               lahko rečem, da to v veliki meri vpliva tudi na erozijo njihove osebnostne strukture,
               zato jaz mislim, da je to še kako pomembno, da jih vključimo.</p>
               <p>Pomislek glede centrov za socialno delo. Ministrstvo je že večkrat povedalo, da bo do
               neke mere razširilo število zaposlenih in okrepilo njihovo dejavnost tudi s tistimi
               delavci, ki so zlasti na občinah in tudi v drugih službah opravljali podobno
               dejavnost. Ta premik je predviden in okrepitev centrov je predvidena. Razumem pa, da
               so centri izražali pomisleke, ker v preteklosti se jim je nalagala velika kopica
               nalog, analogno s tem pa se niso krepile njihove kadrovske zmogljivosti.</p>
               <p>Na eni strani poenostavitev postopkov zaradi informacijskega sistema in na drugi
               strani okrepitev z novimi kadri naj bi prepeljalo do tega, da bi dejavnost lažje
               zmogli. Zame je pomembno tudi to, da centrom za socialno delo zaupamo, jaz pač sodim
               v tisto skupino ljudi, ki jim zaupa, da bodo svojo dejavnost opravljali ne le kot
               administrativni posel, ampak tudi kot obliko svetovanja. Predvideva se tudi
               povezovanje z zavodi za zaposlovanje in tako naprej, kjer naj bi se na aktiven način
               iskale rešitve za preseganje položaja, v katerem se ljudje nahajajo.</p>
               <p>In če povem še za starejšo populacijo, je za starejšo populacijo predvideno, da
               njihova aktivacija ne bo mogla biti izvedena zaradi njihove starosti in dela
               zmožnosti, zato se pri njih predvideva višja raven socialne varnosti in večji obseg
               pomoči.</p>
               <p>Sama sem prepričana, da je ta zakon korak v pravo smer. Če pa se bodo pojavljale
               določene napake, določene nedodelanosti, nepremišljenosti, imamo pa to še vedno
               možnost popraviti. Ampak, kot pravim, tudi sami ste ugotavljali, da je korak v
               izgradnjo takega sistema pravilen, in mi to potrjujemo z zakonom, ki je v treh letih
               domislil, kako bi se v optimalni meri lahko implementiral. Hvala lepa.</p>
            </sp>
            <sp xml:id="SDZ5-Redna-19-2010-07-12.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker je še interes za razpravo, prosim za prijave. Obenem vas obveščam, da se bo po
               tem krogu razpravljavk in razpravljavcev oglasil tudi gospod minister.</p>
               <p>Besedo ima Jakob Presečnik.</p>
            </sp>
            <sp xml:id="SDZ5-Redna-19-2010-07-12.sp36">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospod minister s sodelavci,
               kolegice in kolegi!</p>
               <p>Precej truda sem si naložil že na samem odboru, pa tudi v razpravah ob sprejemanju
               ali zavračanju amandmajev, ko smo si tudi marsikaj tudi povedali.</p>
               <p>Uvodoma moram reči, da se v poslanski skupini strinjamo, da so strukturne spremembe
               na tem področju potrebne in nujne. Da se je treba vedno truditi, da je socialni
               sistem pravičen, da se je treba truditi, kar je že mnogo let ne samo v javnosti, tudi
               v tej dvorani prisotno, da je treba na nek način vzpostaviti neke vrste enotno
               evidenco. S tem se strinjam in sem na odboru v razpravi in pri glasovanju tudi v tem
               smislu ravnal. Vložili smo kar nekaj amandmajev, ki, žal, niso bili sprejeti,
               predvsem na področju državne pokojnine, ki je bila danes že nekajkrat omenjena tudi s
               strani gospoda ministra. Pri državni pokojnini pa se ne moremo strinjati. Ne gre samo
               za pridobljene pravice, gre za neko omejeno število ljudi, ki niso imeli možnosti v
               preteklosti priti na drug način, po drugih, bi rekel, normalnih poteh do neke
               pokojnine na starost. Zagotovo se število teh ljudi izredno hitro manjša, v
               bodočnosti jih bo zagotovo bistveno manj in novi ne bodo prihajali, bodo pa zdaj kar
               naenkrat potisnjeni v nek socialni dodatek, ki ga bodo morali z dokazili, kar je z
               zakonom predvideno, uveljavljati, vendar bodo pri tem zagotovo hude težave, kot je,
               na primer, kot pravimo, družini primerno stanovanje; predvsem na podeželju bo to po
               moji oceni velik problem. Ni problem, na primer, prodati stanovanja in stanovanjske
               hiše nekje v Ljubljani ali njeni okolici ali pa na Obali, v nekih višinskih predelih
               našega podeželja, tudi tam, od koder sam izhajam, je pa ta problem bistveno večji in
               marsikdo bo po krivici ob ta minimalni dohodek, ki ga dobiva mesečno.</p>
               <p>Zdaj obravnavamo amandma k 12. členu. Tudi tu smo v fazi obravnave na odboru
               predlagali ukinitev 20. in 21. točke, kjer gre za prispevke humanitarnih organizacij
               in prispevke dobrodelnih ustanov. Tu smo menili, da bi bilo dobro te prispevke
               izločiti iz prejemkov, kot smo že v enem drugem zakonu to storili tudi na naš
               predlog, vendar žal to na odboru ni bilo sprejeto, smo pa tudi rekli, da nima smisla,
               glede na to, da se je Vlada oziroma koalicija odločila, da zadevo uredi na ta način,
               da tega ne upošteva, niti nismo vložili spet ponovno amandmajev, zaradi tega mi
               dovolite, da tukaj v teh nekaj minutah, ki jih imam na razpolago, tudi o teh zadevah
               spregovorim.</p>
               <p>Že zadnjič sem in tudi mislim, da so prejšnji razpravljavci omenjali kadrovsko
               zasedbo na centrih za socialno delo. Jaz sem vesel, da je bil tudi naš amandma nekako
               vključen v amandma koalicije oziroma tudi na pobudo zagotovo ministrstva, da se rok
               za uporabo tega zakona premakne na, mislim, da 1. junij naslednje leto, da bo možno
               vzpostaviti predvsem v inštitucijah države, ki razpolagajo s posameznimi podatki, in
               s primerno povezavo s centri za socialno delo, da bo možno te podatke sploh
               uporabljati. Zagotovo bo pa velika težava pri kadrovski zasedbi centrov za socialno
               delo, sicer se predvideva prenos ljudi z občin, to se sicer lepo sliši, ampak jaz se
               bojim, da bo to predvsem problem pri množici majhnih občin, najbrž bo malo manjši
               problem pri velikih občinah, kjer imajo posamezne urade, ki so močno tudi kadrovsko
               zasedeni in se najbrž posamezniki ukvarjajo sedaj izključno s temi problemi, ki bodo
               nekateri prešli v centre za socialno delo. Tam bo zagotovo lažje, v manjših občinah,
               kjer pa se posamezniki ukvarjajo z mnogimi zadevami in se mogoče samo v nekaj
               odstotkih ukvarjajo z obdelavo teh podatkov in z dajanjem mnenj, tam bo pa zagotovo
               težje. To je en problem.</p>
               <p>Drugi problem pa je glede razpoložljivosti podatkov. Ampak kot rečeno, dobro, da je
               premaknjen rok uveljavitve oziroma pričetka uporabe tega zakona, da bodo centri za
               socialno delo tudi za današnji čas v normalni elektronski obliki pridobivali sprotno
               vse podatke, ki jih imajo na razpolago posamezne države institucije, ki s temi
               podatki tudi uradno razpolagajo.</p>
               <p>Mi smo tudi že na odboru precej razpravljali o tem problemu, družini primerno
               stanovanje, pa ugotovili, da je treba spremeniti tudi stanovanjski zakon. Mislim, da
               je bila že kar dana neke vrste pobuda, da se na področju stanovanjskega zakona tudi
               nekaj spremeni predvsem v tem delu, ki je pomemben za realizacijo tega zakona.</p>
               <p>Kar se tiče našega največjega problema, pa je to zagotovo ukinitev državne pokojnine,
               ukinitev nekaterih pridobljenih pravic, ki bodo sedaj v glavnem odpadle. Glede na to,
               da bo minister rekel, da bo ta socialni prejemek še večji od te državne pokojnine, to
               ja, vendar bi lahko bil poleg državne pokojnine, če bi bilo potrebno, tudi eventualno
               odvisno od statusa, od položaja posameznika, tudi ta socialni dodatek. Zato
               obžalujemo, da se bo to zgodilo, ker menimo, da je ta državna pokojnina ena od
               izredno pozitivnih stvari, ki se je zgodila za ta sloj prebivalstva, mislim, da je,
               če imam pravi podatek, okoli 17 tisoč prejemnikov. Že prej sem povedal, kdo so. Ta
               sprememba se je zgodila pred dobrimi desetimi leti in takrat je Državni zbor, kjer
               sem tudi sam sodeloval, z veliko večino to določilo oziroma to spremembo tudi
               sprejel. Hvala lepa.</p>
            </sp>
            <sp xml:id="SDZ5-Redna-19-2010-07-12.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Alenka Jeraj.</p>
            </sp>
            <sp xml:id="SDZ5-Redna-19-2010-07-12.sp38">

               <speaker>ALENKA JERAJ:</speaker>

               <p>Hvala za besedo.</p>
               <p>Mi se večinoma strinjamo, da je treba stvari urediti drugače. Kot je bilo
               ugotovljeno, se je s tem ukvarjala že tudi naša vlada. Ker je sistem nepregleden,
               zapleten in šepamo vedno pri istih stvareh, torej pri nadzoru – zelo slabo stvari
               nadzorujemo, kam gre denar in kako gre denar, zato se mi strinjamo, da je potrebna
               sprememba zakona oziroma bi zakonu pritrdili, če nas ne bi neke stvari skrbele.
               Ministrstvo samo poudarja in tudi vsi ostali, da je za to, da bo sistem uspešen in da
               bo funkcioniral, treba vzpostaviti centralno evidenco oziroma nek informacijski
               sistem, ki bo podporo temu novemu načinu tudi v resnici dal: združiti 20 različnih
               evidenc in podobno. Ministrstvo je v rebalansu proračuna zmanjšalo sredstva na
               postavki e-sociala. Zato nas skrbi, da bomo prišli v situacijo, kot jo imamo na
               primer pri študentski prehrani, ko smo prav tako prolongirali datum uveljavitve
               zakona, pa še danes sistem ne funkcionira – poskusno funkcionira na Primorskem, ne pa
               po celi Sloveniji, kot bi moral. da se nam ne bo podobno zgodilo tudi tukaj. Jaz
               sicer vem, da je študentska prehrana stvar študentske organizacije, vendar pa je
               ministrstvo tisto, ki izvaja nadzor nad tem. In če na enem sistemu ni, bom rekla,
               vzpostavilo reda ali pa ga uveljavilo, se lahko bojimo, da ga bo tukaj še težje, ker
               gre za več prejemnikov, za bolj kompleksne stvari, kot pa je v tistem delu. In če
               bomo zakon uveljavili čez pol leta, bi pričakovali, da bo sistem že zdaj vsaj
               poizkusno nekje deloval, da vidimo, ali zadeva funkcionira ali ne, ne pa, da se bomo
               potem ukvarjali, ko bo že prišlo do kolapsa in bo cel kup stvari narobe,in
               odpravljali hitro napake, izbirali potem kakšna podjetja, ki bodo kar naenkrat stvari
               obvladala tako kot nihče drug v tej državi in podobno. Zaradi tega nas te stvari
               skrbijo in nanje opozarjamo. Iz centrov za socialno delo so opozarjali, da bo kar
               nekaj težav, in da če želijo uveljaviti sistem, kot je predviden, potrebujejo 300
               novih zaposlenih. Ministrstvo sicer pravi, da bo iz občin prenesenih 27 delavcev. Ko
               so se uveljavljale občine in postavljale nove občine, nismo nikogar nikamor prenesli,
               pač pa smo zaposlili mnogo novih ljudi in zaradi izkušenj menimo, da se bo verjetno v
               tem primeru zgodilo isto. Mi bomo centrom naložili toliko novih obveznosti, potem se
               bo zgodilo, da centri tega ne bodo mogli narediti in bo treba zadevo hitro reševati,
               pomeni z novimi ljudmi, ki jih bomo potem spet dva meseca, tri mesece uvajali in
               vprašanje, kaj se bo med tem dogajalo s socialnimi transferji.</p>
               <p>Mi bi si želeli, če gremo res v tako veliko spremembo, in to je velika sprememba, in
               mi jo podpiramo, v splošnem se nam zdi prav, da je vstopna točka na enem mestu in
               verjetno so za to res najbolj primerni centri za socialno delo, vendar pa jih ne
               moremo postaviti pred izvršeno dejstvo. Sistem bi moral začeti veljati s tistim dnem,
               ko bi bili že vsi usposobljeni, evidence morajo biti urejene, informacijski sistem
               mora delovati, ne pa, da se potem dogaja, da stvari ne delujejo tako, kot bi morale.
               Moja kolegica je rekla, da bodo tisti, ki prejemajo sedaj socialne prejemke, prejeli
               več. Mi smo na odboru slišali nek drugačen izračun, mislim, da s strani gospoda
               Strehovca, da ni tako, zato bi bilo verjetno prav stvari res temeljito pogledati in
               mogoče postaviti tudi, kot sem rekla, poskusni sistem, kjer bi lahko prejemniki sami
               prišli do podatkov, ali bodo upravičeni ali ne bodo, ravno zaradi vseh teh alinej, ki
               se bodo upoštevale, kdo je upravičen in kdo ni upravičen. Zdaj je veliko novih
               dejstev, ki se bodo upoštevala in prejemniki – ta trenutek nihče ne ve, ali bo še
               upravičen ali ne bo upravičen, kot je rekel že kolega zaradi, ne vem, velikosti
               stanovanja ali pa podobno. Vemo, da evidence so, vendar obdelava tega, analiza in
               povezava teh ni najbrž tako enostavna, tudi če mi za pol leta zamaknemo uveljavitev
               zakona.</p>
               <p>Tako bom podprla naš amandma. Upam, da so stvari res tako daleč pripravljene in da so
               moji strahovi, ki sem jih tukaj povedala, odveč.</p>
            </sp>
            <sp xml:id="SDZ5-Redna-19-2010-07-12.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Andrej Magajna.</p>
            </sp>
            <sp xml:id="SDZ5-Redna-19-2010-07-12.sp40">

               <speaker>ANDREJ MAGAJNA:</speaker>

               <p>Lep pozdrav vsem navzočim!</p>
               <p>V razpravi o amandmaju k 12. členu je bila izražena bojazen, da se zadeve ne bodo
               izpeljale tako, kot so zamišljene, vendar je to izrazito tehnično-strokovno
               vprašanje. Računamo, da se bodo. Seveda pa je bojazen prisotna in določeno nelagodje
               tudi pri samih, kot sem že slišal odmeve, strokovnih delavcih na centrih za socialno
               delo – tudi to sem slišal v kontaktu z njimi – sočasno pa tudi pozitivno
               pričakovanje, da bodo spremembe tudi za njih prinesle bistveno drugačno delo, da bodo
               lažje opravičili svoje strokovne odločitve, ki so bile do sedaj mnogokrat podvržene
               kritikam, da je dodeljevanje pomoči netransparentno, neracionalno in tudi
               krivično.</p>
               <p>Zakon torej prinaša nekaj ključnih zadev, o katerih smo zdaj in pravzaprav že leta
               govorili, to je enotna vstopna točka in princip, da se vsi dohodki štejejo. Izvzeti
               so le posebni nameni in zadeve, ki se nanašajo na pokrivanje posebnih potreb. Sicer
               pa je pravilno izhodišče, da se vse šteje in je treba upoštevati skupnost, v kateri
               posameznik živi, njihove prihodke. Tu so bile tudi, kot vemo, zlorabe, napačna
               prikazovanja, zato se je tudi v tej smeri prizadevalo, da bi te evidence bile bolj
               popolne in da bi tudi strokovni delavci imeli lažje delo, ne pa, da bi morali sami
               dokazovati obstoj določene skupnosti, določena aktivnost bo tudi na strani
               uporabnikov.</p>
               <p>Bojazen je tudi, ali bo zakon prinesel za posameznika več ali manj. V celoti gledano,
               mislim, dolgoročno, bo prinesel več in predvsem bo ta pomoč bolj pravično dodeljena,
               kljub vsemu.</p>
               <p>Ne morem mimo štipendij, državne štipendije, njihov fond se bo bistveno povečal,
               prejemnikov bo več. Argument študentskih organizacij, ki zavrača omejevanje
               študentskega dela, ob teh ukrepih izgublja svojo argumentacijo. Ob tem je treba
               povedati, da kar 7 tisoč kadrovskih štipendij ni bilo porabljenih v preteklem
               obdobju, to se pravi, položaj študentov in dijakov se bo izboljšal, pravilno je to,
               da smo k temu pristopili pred tem, preden se omejuje pravzaprav študentsko delo. Ta
               pristop je pravilen in upam, da bomo tudi na drugih področjih prišli do bolj
               racionalnih in bolj pravičnih dodeljevanj socialnih podpor.</p>
            </sp>
            <sp xml:id="SDZ5-Redna-19-2010-07-12.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Ljubo Germič.</p>
            </sp>
            <sp xml:id="SDZ5-Redna-19-2010-07-12.sp42">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Gospod minister s sodelavkami, sodelavci,
               kolegi in kolegi!</p>
               <p>Pri tem zakonu je treba v začetku jasno opozoriti na ključni namen tega zakona. To ni
               zmanjševanje pravic iz socialnih transferjev, ampak ključni namen tega zakona je, da
               se učinkoviteje in pravično porazdeli dodeljevanje socialnih pomoči. To je treba v
               uvodu k razpravi k temu zakonu jasno in glasno povedati, kajti nemogoče je ignorirati
               to, kar nam govorijo ljudje, ko se z njimi pogovarjamo, da je moč na tem področju
               videti tudi kakšno krivico; in ne samo ene, kajti ljudje, ki pripeljejo svoje otroke
               v vrtec, lahko vidijo, da je prispevek za vrtce lahko različen pri ljudeh, ki živijo
               mogoče boljše od tistih, ki živijo slabše, ampak znajo v okviru tega, kako danes
               urejamo to področje, ravnati tako, da imajo nižji odmerek tega. Danes vemo, da je
               veliko socialnih pravic opredeljenih v različnih zakonih, ker nimamo enotne
               definicije kroga oseb, ki so vključene v to, da po zakonu naj prispevajo k boljšemu
               socialnemu statusu vlagatelja za določeno socialno pravico. Danes vemo, da nimamo
               enotnega pristopa na način, kako definirati dohodek, kajti različne socialne pravice,
               definirane v različnih zakonih, na različen način opredeljujejo dohodek, ki se všteje
               za izračun eventualne socialne pravice. Danes vemo, da nimamo po različnih zakonih
               enotne definicije premoženja. Torej se za uveljavljanje določene pravice pri izračunu
               sklicuje na različno premoženje in na ta način lahko pride tudi do neupravičenega
               določenega socialnega transferja ali pa nekomu, ki bi bil upravičen, tega socialnega
               transferja ne dodelimo. In v izogib vsem tem anomalijam, ki jih danes lahko
               srečujemo, je pristop tega zakona, da uredi z enotno vstopno točko, kjer se na enem
               mestu zbirajo vsi podatki in na enem mestu odloča o pravicah – kot uveljavljanje
               pravic iz javnih sredstev. In ta pristop se meni zdi pravi. Za to, da se bo tako
               lahko urejalo, so pa definitivno potrebne določene evidence. In tukaj ministrstvo,
               strokovne službe in centre za socialno delo, in seveda vse tiste, ki bodo morali
               zagotoviti to uporabo različnih evidenc, čaka zahtevna naloga. In skozi razpravo, že
               pred in na odboru, je bilo s strani ministrstva zagotovljeno, in tudi v odnosu do teh
               pripomb in opozoril, tudi zamaknjeno samo izvajanje pričetka izvajanja tega zakona.
               Tudi opozorila o kadrovski zasedbi centra za socialno delo so na mestu. Tukaj je
               velika odgovornost na lokalni skupnosti, ministrstvu in centrih za socialno delo, da
               bodo našli hitro zadovoljive odgovore na to, da bo prenos teh kadrov z lokalnih
               skupnosti v okvir centra za socialno delo tako uspešen, da bo mogoče realizirati te
               naloge.</p>
               <p>Ko danes govorimo o podpori temu zakonu, se je treba vprašati, ali želimo še vedno
               nepregleden sistem ali želimo to urediti na transparenten način. In odgovor, vsaj pri
               meni, je jasen – socialne transfere želimo urediti na transparenten način. K temu naj
               dodamo še zelo pomembno dejstvo, ki ga je treba tukaj dodati, da se s tem zakonom na
               novo določa minimalna raven socialne varnosti in določitev njene višine na ravni, ki
               bo zagotavljala dostojno življenje. Na to mi danes pozabljamo, in v okviru tega
               ministrstva, v okviru te vlade je bil narejen izračun minimalnih življenjskih
               stroškov in se prag za dodeljevanje socialnih pomoči postavlja na ta nivo, kar je
               višje, kar je za zagotavljanje socialne varnosti in dostojnega življenja posameznikov
               ključen in zelo pomemben element. Seveda pa je v tem zakonu zelo pomembno spoznanje
               in cilj, da se prepreči kakršnokoli kopičenje socialnih transferjev zaradi
               nepreglednosti sistema. To pa pomeni, da bi do socialnih pravic bil upravičen nekdo,
               ki bi po transparentnem sistemu do tega ne bil upravičen, ali pa, da nekdo, ki bi
               lahko do neke pravice bil upravičen, te pravice ni deležen. Pri tem je treba
               opozoriti in poudariti, da ta zakon socialne pravice oziroma uveljavljanje pravic iz
               javnih sredstev uveljavlja tako, da jih enotno zbira v evidenci in da se to ne
               porazdeljuje po različnih blagajnah. To je zelo pomembno tudi za pokojninsko
               blagajno, kjer se vsa finančna izplačila posameznikov, ki ima naravo socialnega
               transferja, prenašajo s pokojninske blagajne, torej z naslovov, ki niso vezani na
               plačane prispevke v aktivni dobi, v okvir proračuna za zagotavljanje socialnih
               pravic.</p>
               <p>Tukaj je treba tudi jasno in glasno povedati, da se število štipendij znatno povečuje
               in da se obseg sredstev bistveno povečuje in tako razlika znaša dobrih 60 milijonov
               evrov, ki bodo namenjeni za dodelitev štipendij. Ko pa govorimo o amandmaju, ker
               diskusija o amandmaju, ki sedaj tukaj teče, je bistveno širša od vsebine samega
               amandmaja k 12. členu, bi želel povedati samo to, da ga ni mogoče podpreti. Ni ga
               mogoče podpreti iz preprostega razloga, zato ker smo o 12. členu na odboru govorili
               in smo s sprejetim amandmajem koalicijskih poslanskih skupin besedilo tega člena,
               ravno v tej točki, o kateri govori ta amandma, spremenili tako, da je odgovor na vaše
               opozorilo, ki je na mestu, ampak da vsebina tega amandmaja, potem ko je bila
               sprejeta, konsistentno odgovori na vaše pomisleke. Tako vsebini amandmaja ni moč
               argumentirano pritrditi, ampak je potrebno poudariti, da smo na odboru to vsebino
               korigirali tako, da je ustrezno rešen tudi vaš pomislek.</p>
               <p>Če zaključim. Gre za zakon, ki bistveno drugače ureja koncept socialne varnosti v
               Republiki Sloveniji, ki izhaja iz skrbi za posameznika, zato da se mu zagotavlja
               dostojno življenje. Gre za pravično urejanje socialne države, ki naj bo tudi
               dolgoročno vzdržna. Hvala lepa.</p>
            </sp>
            <sp xml:id="SDZ5-Redna-19-2010-07-12.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Mirko Brulc.</p>
            </sp>
            <sp xml:id="SDZ5-Redna-19-2010-07-12.sp44">

               <speaker>MIRKO BRULC:</speaker>

               <p>Lepo pozdravljeni!</p>
               <p>Samo z veliko občutljivostjo je možno spreminjati zakonodajo, ki je vezana na socialo
               in tega se Socialni demokrati zelo zavedamo. Anomalij je v tej družbi ogromno, nekaj
               jih je bilo že danes naštetih. Na lokalnem nivoju se z njimi srečujemo. Recimo,
               samska starejša oseba živi v sto kvadratnih metrov velikem stanovanju, ne more
               plačevati stroškov in je socialno ogrožena. Kljub prizadevanju centra za socialno
               delo, stanovanjskega sklada in tako dalje, da bi prišlo do zamenjave, do manjšega
               stanovanja – se pa tega ne da dogovoriti. Takih zadev je še veliko in mislim, da ta
               zakon bo pripeljal do tega, da se bodo izenačili pogoji za tiste, ki potrebujejo
               socialno pomoč, da bo ta zadeva končno pregledna in da bo veliko manj vprašanj v
               okolju, tudi nestrpnosti do sokrajanov na nekih nivojih. Omenjeni so bili vrtci in
               podobno, kjer ljudje natančno vedo, kdo koliko plačuje in kdo ima kakšen standard, da
               ne bom vsega našteval. Mislim, da vsega tudi ta zakon ne bo rešil in da bodo nekatere
               anomalije in nekateri problemi še vedno ostali, ampak prizadevanja so in mislim, da
               je pot prava.</p>
               <p>Ob tem, ko uveljavljamo ta zakon, moramo paziti, da centri za socialno delo ne bodo
               postali še večji birokrati, kot so danes, zato bodo potrebne nekatere spremembe v
               kadru, prenos kadrov, izobraževanje in podobno. To zahteva nekaj truda, ampak mislim,
               da ni razloga, da ne bi k temu pristopili.</p>
               <p>Mislim, da je ta naša naloga skupna, da zagotovimo državljankam in državljanom
               dostojno življenje, tudi tistim, ki socialno pomoč potrebujejo, da dobijo z enega
               mesta to socialno pomoč in da se ta prag socialne pomoči ne zacementira, ampak se
               prilagaja gospodarskim situacijam in rezultatom tudi naprej.</p>
               <p>Prepričan sem, da amandma k 12. členu ni možno sprejeti, da se da en del tega amandma
               vkalkulirati v nekatere druge člene tega zakona in da bo ta zakon le pripomogel k
               ureditvi teh razmer, vsaj v 90 %. Hvala lepa.</p>
            </sp>
            <sp xml:id="SDZ5-Redna-19-2010-07-12.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Majda Potrata.</p>
            </sp>
            <sp xml:id="SDZ5-Redna-19-2010-07-12.sp46">

               <speaker>MAG. MAJDA POTRATA:</speaker>

               <p>Hvala lepa.</p>
               <p>No, saj amandma k 12. členu je bil, tako kot se je izkazalo, praktično izhodišče za
               ponovitev splošne razprave in razprave na odboru. To, kar je bilo mogoče slišati, je
               seveda po eni strani razumljivo: smo za spremembe, ampak naj se nič ne spremeni. Tako
               lahko povzamem razpravo dveh opozicijskih poslancev.</p>
               <p>Zavedam se, da je pred centri za socialno delo izredno naporno in odgovorno delo,
               ampak deset mesecev časa do uvedbe in vpeljave enotne vstopne točke je pa tisti čas,
               ki bi ob elektronski usposobljenosti in opremljenosti javne uprave vendarle moral
               zagotavljati to, da se bo dalo narediti tisto, kar je cilj tega zakona. To je,
               vpeljati enotno metodologijo, po kateri se naredi enotna evidenca vseh prejemkov, ki
               jih morajo posamezniki upoštevati ali ki morajo biti upoštevani pri dodelitvi
               denarnih prejemkov in subvencij in plačil, da ne bi prihajalo do tistega, kar so v
               prejšnjem mandatu bile nenehne besede, karkoli smo sprejemali, katerikoli zakon,
               <q>"preprečiti je treba zlorabe"</q>.</p>
               <p>Jaz amandmaja k 12. členu, ki bi črtal tretji odstavek, ne bom podprla. In sicer,
               zakaj? Pa povejmo, o čem 12. člen zakona sploh govori. Ta sodi v poglavje, ki govori
               o tistih rečeh, ki definirajo način ugotavljanja materialnega položaja upravičenca.
               12. člen govori o tem, kateri dohodek se upošteva. In v dohodek se šteje 23 različnih
               definiranih dohodkov, na katere se sklicuje tudi ta člen oziroma ta amandma, ki želi
               ta odstavek črtati. Gre preprosto za to, da bosta pristojni minister za socialne
               zadeve in finančni minister natančneje definirala določila, kako se definira teh 23
               postavk, o katerih je mogoče razpravljati kot upoštevanja vrednih prejemkih družine.
               Značilnost je namreč ta, da se seštevajo dohodki cele družine oziroma vseh članov
               gospodinjstva, ki reflektirajo na denarne prejemke oziroma na subvencijo in plačila.
               Drugi odstavek potem seveda govori še o tem, kaj se še poleg tega upošteva. Črtanje
               tega odstavka, še enkrat povem, bi pravzaprav pomenilo, da se odrečemo natančnejši
               določitvi, kaj se upošteva in kako se upošteva.</p>
               <p>Amandma torej vidim zgolj kot izkoristek priložnosti, da se govori o stvareh in da se
               do dobre mere prestraši ljudi, to pa je nedopustno, da se bodo socialni transferji za
               1/3 zmanjšali. To je bilo namreč v razpravi tudi mogoče slišati, to pa ni res. Gre
               samo, da bodo prejemki in subvencije našle ljudi, ki to <gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-19-2010-07-12.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Najprej bom dal besedo ministru dr. Ivanu Svetliku, potem pa še razprava. Prosim.
            </p>
            </sp>
            <sp xml:id="SDZ5-Redna-19-2010-07-12.sp48">

               <speaker>DR. IVAN SVETLIK:</speaker>

               <p>Hvala lepa.</p>
               <p>Če dovolite, bi dal nekaj pojasnil glede na pripombe, ki so bile izrečene.</p>
               <p>Najprej o amandmaju samem. Torej amandma sam je opozoril na neko nedorečenost, ki smo
               jo pač potem tekom razprave na odboru korigirali. Ne gre za to, da bi iskali neke
               nove opredelitve posameznih vrst dohodkov, tako kot je bilo zapisano, ampak gre za
               podatke o teh dohodkih. Se pravi, mi pristajamo, jemljemo iste dohodkovne baze, iste
               iz baz, ki že obstajajo. Ta člen nam omogoča, da si ravno na tej podlagi ustvarimo
               potem tudi ustrezno podlago za to, da bo informacijski sistem lahko, tako kot je
               potrebno, oblikovan, in da bo tudi deloval. Skratka, črtanje ne pride v poštev, gre
               pa za ustrezno opredelitev, ki je že v popravku 12. člena vsebovana. Tako s tega
               stališča tega amandmaja z naše strani ne moremo podpreti.</p>
               <p>Glede na navedbe, za katere mislim, da gredo predaleč, da se bo polovica upravičencev
               črtala, menim, da to ni točno, tudi ne glede na to, kar smo pri pripravi zakona in
               pri njegovi utemeljitvi posredovali tako javnosti kot poslancem. Naj vam navedem samo
               nekaj primerov.</p>
               <p>Ocenjujemo, da bo prejemnikov denarne socialne pomoči kakih 25 tisoč več, kot jih je
               danes, ravno na podlagi tega zakona, da bo prejemnikov državne štipendije kakih 20
               tisoč več, kot jih je danes, da bo prejemnikov varstvenega dodatka približno enako
               kot danes, vendar se bo njihova struktura spremenila, in podobno. Tudi če boste
               pogledali velikost, obseg proračunskih sredstev za to leto, za leto 2010, namenjenih
               vsem tem transferjem, v primerjavi s tem, kar načrtujemo za leto 2011, boste
               ugotovili, da se načrtuje precej več sredstev, okrog 120 milijonov več sredstev, zato
               da bi lahko te transferje na podlagi novih zakonov zagotovili. Upamo, seveda, da pri
               pripravi proračuna za leto 2011 ne bo prihajalo do bistvenih popravkov navzdol. Vse
               to kaže, da ne gre za zmanjševanje števila prejemnikov in ne za zmanjševanje obsega
               sredstev za te namene, ampak obratno, za njihovo povečevanje in tudi več sredstev.
               Res pa je, da se posameznik ne bo pojavil dvakrat ali trikrat kot stranka na centru
               za socialno delo: enkrat, recimo, kot tisti, ki se poteguje za otroški dodatek in
               poleg tega za državno štipendijo in tako naprej, zato ker bo sistem te stvari uredil
               in poenostavil.</p>
               <p>Argument, da bo prišlo zaradi teh zakonov do več administriranja, do tega, da bodo
               ljudje izpostavljeni večjim zahtevam po dokazovanju, potem da bodo morali predložiti
               določene podatke, je, mislim, da povsem netočen, kajti eden od temeljnih ciljev tega
               zakona je, da vzpostavi, kot smo rekli, enotno vstopno točko, kjer se z eno vlogo in
               potem tudi z eno odločbo odloči o upravičenjih do vseh transferjev, do katerih
               posameznik ima pravico. Se pravi, ne bo mu treba hoditi na različne institucije, na
               različna mesta, ne dajati več vlog, ampak bo z eno vlogo na enem mestu to tudi
               opravil. Za to bo poskrbljeno z ustreznim informacijskim sistemom, ki smo ga
               poimenovali E-sociala. Pripravljamo ga v sodelovanju z Ministrstvom za javno upravo.
               Oba z ministrico vodiva projektni svet, ki izvaja to zelo pomembno razvojno nalogo,
               in verjameva, da bo glede na potek dogodkov tudi pravočasno vse pripravljeno, da se
               bo po sedanji evidenci okrog 48 podatkovnih baz lahko povezalo, tako da bodo on-line
               dostopne potem tudi za svetovalce na centrih za socialno delo. Tudi to je tisto, kar
               zagotavlja manj administracije, hitrejše odločanje, hitrejši vpogled v celovit
               socialno-ekonomski položaj posameznika in tudi hitrejšo in kvalitetnejšo ter bolj
               pravično presojo njegovega položaja, pa tudi pravičnejšo dodelitev tega, kar mu
               pripada.</p>
               <p>Po izvedbenem načrtu, ki ga imamo, naj bi ta sistem začel delovati konec februarja, v
               začetku marca prihodnje leto. Poskusna doba je predvidena za obdobje treh mesecev,
               tako da bomo lahko vse morebitne pomanjkljivosti in težave v tem času tudi odpravili.
               Naj povem, da ne gre za sistem, ki se vzpostavlja popolnoma iz nič, saj že sedanji
               tako imenovani informacijski sistem centrov za socialno delo povezuje vse tiste baze,
               ki se nanašajo na prejemke, na transferje, ki jih centri že danes dodeljujejo
               posameznikom, in vključuje tudi šest zunanjih podatkovnih baz, tako da izkušnje na
               tem področju so že kar bogate, tako da mi ne dvomimo v znanje strokovnjakov, ki nam
               pomagajo pri tem.</p>
               <p>Kar zadeva vprašanje centrov za socialno delo, njihovi pripravljenosti oziroma
               nepripravljenosti, naj povem, da bo zelo zahtevno obdobje ravno v dobi uvajanja tega
               novega sistema, tega se vsi zavedamo, zato smo tudi pripravili posebni izvedbeni
               načrt, ki vsebuje tako kadrovske kot organizacijske aktivnosti, ki so potrebne za to,
               potrebna bo nova logistika dela znotraj teh centov, potrebno bo usposabljanje vseh
               svetovalcev in vse to bo tekom tega leta tudi storjeno. Zavedamo se tudi tega, da bo
               treba centre kadrovsko okrepiti, in sicer bo zaradi teh sprememb, ki jih sam zakon
               prinaša, veliko manj dela oziroma ne bo več dela s temi transferji na sedanjih
               občinah. Približno 300 ljudi se danes na občinah ukvarja s temi transferji, ne vsi v
               celoti, za polni delovni čas, naša ocena je, da tam do 200 ljudi se pa za polni
               delovni čas s temi transferji ukvarja. Mi se bomo s posameznimi občinami pogovarjali,
               ugotovili, koliko imajo prostih kadrovskih kapacitet na račun spremembe tega zakona
               in verjamem, da ne bodo občine zainteresirane, da financirajo še naprej nekoga, za
               katerega dela nimajo, saj je naš skupni cilj, da tudi javno upravo v širšem pogledu
               naredimo bolj učinkovito v celoti.</p>
               <p>No, naj navedem k temu tudi program, ki ga bomo aktivirali to jesen, se pravi,
               program za vključitev dodatnih 100 pripravnikov fakultete za socialno delo, ki bo
               bistveno okrepil tudi te centre, tako da bodo lahko kadrovsko pripravljeni takrat,
               kadar bo treba te aktivnosti izpeljati. Pogovarjamo se še o eni možnosti, to je, da
               bi za to prehodno obdobje, ko bo dela največ, aktivirali še nekaj dodatnih ljudi,
               ustrezno usposobljenih, preko programa javnih del.</p>
               <p>Vprašanje, ki se pogosto odpira v tej debati, je, da je center za socialno delo neke
               vrste institucija, ki jo posamezniki neradi obiščejo, češ da jih nekako stigmatizira.
               Moram reči, da tako zavodi za zaposlovanje oziroma uradi za delo in centri za
               socialno delo že dolgo niso več tovrstna institucija. Saj že danes državne štipendije
               dobijo ljudje preko centrov za socialno delo in je povsem normalno, da takrat, ko
               imajo to potrebo, to institucijo tudi obiščejo. S tem, ko bomo vse transfere prenesli
               na centre za socialno delo preko enotne vstopne točke, bo pa ta stigmatizirajoči
               učinek, kolikor ga sploh še je, povsem odpadel.</p>
               <p>Rad bi povzel še enkrat tisto, o čemer sva s poslancem gospodom Presečnikom že
               debatirala, ko gre za vprašanje državnih pokojnin. Torej, ta sprememba je v tem
               zakonu, gre vzporedno s spremembo oziroma pripravo sprememb pokojninske zakonodaje,
               kjer je eno osnovnih načel, da vsa plačila, vsi transferji iz pokojninske blagajne,
               ki nimajo podlage v ustreznih vplačilih, ustreznih prispevkih, se prenesejo v sistem
               socialne varnosti. Tako je s tega načelnega razloga ta sprememba tudi narejena.
               Razumem oziroma mi razumemo, da so državne pokojnine bile in so neke vrste dosežek iz
               preteklosti, lahko celo rečem v smeri nekega državljanskega dohodka za vsakega
               posameznika v tej državi. Žal, ta ideja, ta koncept doslej ni bil razdelan in tudi v
               sedanji situaciji ocenjujemo, da je najbrž malo možnosti, da bi ga lahko v kratkem
               uveljavili, zato moramo graditi druge sisteme, ki bodo finančno vzdržni pa seveda
               hkrati tudi pravični. Ravno tisto, kar je pomembno pri tem, je, da bodo res tisti
               prejemniki državne pokojnine, to je gospod Presečnik sam poudaril, tisti prejemniki
               državne pokojnine, ki zares potrebujejo to pomoč, ki so od te pomoči v glavnem
               odvisni, nimajo drugih virov, da bo taka pomoč zanje zares bistveno večja: od
               približno 180 evrov danes bo šla na 450 evrov v prihodnje, če seveda nimajo drugih
               virov. Tako kot, seveda, velja preverjanje možnosti pokrivanja stroškov življenja iz
               drugih virov tudi za druge državljane Slovenije. Je pa seveda tukaj dilema, ali lahko
               samo v enem primeru gremo na posameznika, ne da bi upoštevali njegovo stanje v
               celotnem gospodinjstvu. To lahko naredimo takrat, kadar so bila tudi vplačila,
               recimo, prispevki plačani z njegove strani, to so osebni prispevki za pokojnino. V
               tem primeru žal tega ne ugotavljamo, ljudje pač niso plačevali za to državno
               pokojnino in zato ne moremo tega načela enako uveljaviti pri njih, zato moramo
               upoštevati tudi premoženjsko stanje njegovega partnerja oziroma gospodinjstva, v
               katerem te oseba živi. To potem vodi tudi do tega, da nekateri teh državnih pokojnin
               v prihodnje ne bodo več prejemali, glede na to, da je njihov partner prejemnik
               visoke, denimo, pokojnine ali da ima premoženje, ki je znatno nad ravnjo, ki jo ta
               zakon opredeljuje.</p>
               <p>Prav gotovo je eno od osrednjih vprašanj vprašanje vloge nepremičnin. Moram takoj
               povedati, da upoštevanje nepremičnin že danes obstaja pri posameznih socialnih
               transferih, tako da to ni povsem nova zadeva, res pa je, da želimo nepremičnine kot
               potencialni vir dohodka upoštevati dosledno pri vseh socialnih transferih, ker to je
               tisto, kar tudi vodi k temu, da bo sistem pravičen, da nimamo nekaterih ljudi, ki se
               jim to ne upošteva pri prejemkih, v drugih primerih pa bi se jim to upoštevalo. Zato
               se mi zdi, da je že iz načelnega razloga pomembno, da dosledno ta vir dohodka
               uporabimo.</p>
               <p>Še enkrat je treba povedati, da ne gre za celotno vrednost nepremičnin, ampak gre za
               vrednost oziroma potencialni dohodek, ki ga ta nepremičnina lahko daje. Ta pa je
               bistveno različen: recimo, v glavnem mestu države, ali v velikih mestih, ali nekje na
               podeželju. Temu ustrezna je tudi ocena potencialnega dohodka bistveno različna.
               Seveda pa variira tudi glede na starost nepremičnine, velikosti, itd. Tako bo to
               seveda upoštevano prav s tega vidika.</p>
               <p>Bi rad opozoril še na to, da če govorimo o pravičnem socialnem sistemu in socialni
               pravičnosti, in to smo upoštevali v rešitvah tega zakona, da bodo centri za socialno
               delo upoštevali stanje posameznika, ki določa, da nepremičnino ima, zlasti ko gre za
               starejše osebe, ki pogostokrat te nepremičnine ne morejo same, zaradi različnih
               okoliščin, tudi zaradi lokacije, spraviti v aktivno obliko, ne morejo iz tega dohodka
               pridobiti. Ta možnost je, da prejemajo vse prejemke še naprej, da pa seveda dovolijo
               zaznambo na to nepremičnino, kar že tudi danes obstaja. Saj nekdo, ki je šel v dom za
               ostarele, pa sam nima drugega vira oziroma teh stroškov drugi ne pokriva, se mu
               pravzaprav ta nepremičnina ravno tako obremeni z ustrezno zaznambo. Ta zadeva ni
               povsem nova. Je pa pomembno pri tem, da bo ta rešitev prispevala tudi, upajmo, k
               živahnejšemu prometu in ekonomiziranju z nepremičninami, ne nazadnje bo potem lahko
               na dolgi rok nekaj več tudi socialnih stanovanj zagotavljala občinam, ker
               ugotavljamo, da jih stalno primanjkuje.</p>
               <p>Morda še vprašanje, kaj ta zakonodaja pomeni za posameznika. Seveda je sprememba
               velika in posamezniki bodo imeli na začetku nekaj vprašanj, kaj vse to lahko zanje
               pomeni, predvideva se možnost informativnega izračuna, ki ga bo posameznik lahko tudi
               dobil, in ob vzpostavitvi informacijskega sistema E-sociale bo v prihodnje možno
               vzpostaviti tudi to elektronsko poslovanje med centri in posamezniki. Tako je to
               potencial, ki ga ta rešitev tudi daje.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-12.sp49">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi še kdo razpravljati k amandmaju k 12. členu? Prijava.</p>
               <p>Gospod Robert Hrovat, prosim.</p>
            </sp>
            <sp xml:id="SDZ5-Redna-19-2010-07-12.sp50">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik.</p>
               <p>Res je to, kar je minister rekel, da smo šli nekoliko širše v razpravi, kot je pa sam
               amandma, ampak spoštovani minister, jaz bi vas rad samo opozoril, da zelo zelo ste
               prepričani v svoj prav, kar spoštujem, zelo ste prepričani, da bo ta zakon zaživel
               tako, kot ste zdaj obrazložili. Ampak vam obljubim, da vas bom takrat, ko bo prišlo
               do uveljavitve tega zakona, spomnil na to vašo prepričanost, da je točno tako, kot je
               zapisano v zakonu, da bo tudi takšna realizacija na samem terenu. Dejstvo je, da gre
               za velike in korenite spremembe. Najbrž se s tem vsi strinjamo, imam pa občutek, kot
               da se poslušamo, pa se ne slišimo. Mi nikoli nismo govorili, da intenca zakona ni
               dobra, zagotovo je, ne nazadnje temu priča to, da je bilo to že pripravljeno, vsaj
               osnutki pripravljeni v prejšnjem mandatu, ker dejansko je treba to zadevo realizirati
               na tak način, vsaj približno tako, kot se zdaj predvideva.</p>
               <p>Ampak, o čem mi danes pravzaprav govorimo? Govorimo o tem, da stroka, da centri za
               socialno delo opozarjajo na nedorečenosti v tem zakonu. Vsi smo bili priča oziroma
               člani Odbora za delo, družino, socialne zadeve in invalide, da je sama razprava
               potekala zelo dolgo časa. Veliko strokovnjakov je bilo vključenih, bili so tudi
               predstavniki centrov za socialno delo, ki so opozarjali na točno tiste stvari, o
               katerih danes jaz govorim. Govorimo o enotni evidenci, za katero še nismo prepričani,
               da bo resnično takšna, kot se govori. Treba bo vključiti preko 40 baz, ki se bodo
               združile v eno točko. Če se samo spomnimo, da je preko noči zaradi informacijskega
               sistema, zaradi neke prenove informacijskega sistema nastalo 7 tisoč več izbrisanih,
               se meni enostavno postavlja vprašanje, ali bomo sposobni v tem letu, kot je še na
               voljo do uveljavitve tega zakona, res vzpostaviti vse te evidence na enem mestu, kot
               predvideva zakon.</p>
               <p>Poglejte, še pred enim mesecem ste bili prepričani, da zakon lahko začne veljati s 1.
               1., zdaj pa ste ugotovili, da bi bilo mogoče dobro, da prolongiramo za 6 mesecev. Se
               strinjamo, ampak še vedno govorimo o opozorilih stroke – te pripombe niso zrasle na
               našem zelniku. Ko smo poslušali na odboru predstavnike za socialno delo – kaj so
               govorili: <q>"To je neizvedljivo. Neizvedljivo! Premalo zaposlenih, težko bomo to
               uveljavljali, postali bomo uradniki, postali bomo administratorji. Ne bomo več
               opravljali tistega dela, za katerega smo se izobrazili."</q> To so bila opozorila na
               Odboru za delo, družino, socialne zadeve in invalide. In kaj lahko rečem - jaz
               verjamem stroki. Nimam razloga, da ne bi verjel tudi vam, ki ste pripravili ta zakon,
               ampak kljub vsemu: eno je teorija, drugo je pa praksa. In ljudje, ki so govorili na
               Odboru za delo, družino, socialne zadeve in invalide, so govorili na podlagi
               izkušenj. In za to gre. Hvala lepa.</p>
            </sp>
            <sp xml:id="SDZ5-Redna-19-2010-07-12.sp51">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati?</p>
               <p>Gospod Jakob Presečnik, izvolite.</p>
            </sp>
            <sp xml:id="SDZ5-Redna-19-2010-07-12.sp52">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Še enkrat lep pozdrav vsem!</p>
               <p>Zahvaljujem se ministru za obširen odgovor tudi na mojo ali pa našo temo, ki je bil
               podan že na odboru. Ampak kljub temu moram povedati nekaj zadev.</p>
               <p>Predvsem bodo tu, predvidevam, velike težave glede državne pokojnine v odmaknjenih
               predelih, tam, kjer gre za male kmetije, kjer bo obvezno treba nekaj narediti,
               verjetno se bo občina, ali kdor je predviden, vknjižila, podobno kot pri domovih, kot
               ste pravilno ugotovili. Gre pa tudi za manjše obrtnike in tako dalje. Torej, problem
               bo v teh odmaknjenih predelih, kjer sicer je neko uradno premoženje, vendar to
               premoženje zagotovo ničesar ne prinaša. Zato se bo položaj teh ljudi kar naenkrat
               spremenil: od nekega stalnega dohodka, prihodka posameznika, za katerega smo dobili
               veliko soglasje pred desetimi leti, bo ta zdaj kar naenkrat usahnil in bomo imeli
               tudi statistično več socialnih problemov zaradi tega. Statistično bo zagotovo več
               socialnih problemov, kljub temu da verjamem oziroma tako piše tudi v predlogu zakona,
               da se bo zadeva reševala na način, kot ga predvidevate, s socialnimi kriteriji.</p>
               <p>Tako se mi zdi, da gremo korak nazaj, in to pri tistih ljudeh, ki resnično niso
               vplačevali v sistem v preteklosti, v mnogih primerih niso imeli niti te možnosti,
               ampak ravno pri teh ljudeh bomo šli korak nazaj glede socialne varnosti, in na koncu
               koncev, kar tudi ni povsem nepomembno, pri občutku socialne varnosti oziroma
               zapostavljenosti posameznikov.</p>
               <p>Toliko se mi je zdelo, da sem se še moral oglasiti. Se vam pa zahvaljujem za odgovor,
               ki ste ga dali na mojo razpravo, tako danes kot na seji odbora. Hvala lepa.</p>
            </sp>
            <sp xml:id="SDZ5-Redna-19-2010-07-12.sp53">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati? Ugotavljam, da ne.</p>
               <p>V razpravo dajem 22. člen in amandma poslanskih skupin SD, Zares, DeSUS in LDS. Želi
               kdo razpravljati? Ugotavljam, da ne.</p>
               <p>V razpravo dajem 64. člen in amandma poslanskih skupin SD, Zares, DeSUS in LDS. Želi
               kdo razpravljati? Ugotavljam, da ne.</p>
               <p>Zaključujem razpravo o amandmajih. O amandmajih bomo v skladu s časovnim potekom seje
               zbora odločali jutri, 13. 7. 2010, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SOCIALNOVARSTVENIH PREJEMKIH, REDNI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade. Gospod minister dr.
               Ivan Svetlik, izvolite.</p>
            </sp>
            <sp xml:id="SDZ5-Redna-19-2010-07-12.sp54">

               <speaker>DR. IVAN SVETLIK:</speaker>

               <p>Gospod podpredsednik, hvala lepa.</p>
               <p>Še enkrat, spoštovane poslanke in poslanci!</p>
               <p>Namen tega zakona je predvsem zmanjšanje tveganja revščine z dvigom osnovnega zneska
               denarne socialne pomoči. Zato je določena nova vrednost osnovnega zneska minimalnega
               dohodka oziroma je odpravljen razkorak med višino socialnih transferov, ki so
               indeksirani na podlagi splošnih rasti cen življenjskih stroškov oziroma potrebščin in
               cenami osnovnih življenjskih potrebščin, ki jih za zadovoljevanje svojih potreb
               kupuje prebivalstvo z dna dohodkovne lestvice.</p>
               <p>Drugi namen je smotrnejša razdelitev proračunskih sredstev tudi po kriteriju trajanja
               socialne ogroženosti, in sicer zato uvajamo dve ravni, to je minimalni dohodek za
               pokrivanje osnovnih življenjskih stroškov plus varstveni dodatek.</p>
               <p>In tretji namen je spodbujanje delovne aktivnosti prejemnikov socialnih pomoči,
               tistih prejemnikov, ki so seveda dela zmožni. Naš cilj je, da se uveljavi načelo
               <q>"izplača se delati"</q> oziroma spodbujanje teh prejemnikov k večji delovni aktivnosti
               oziroma ohranjeni in motivaciji za delo.</p>
               <p>Poglavitne rešitve, ki jih prinaša ta zakon, bi izpostavil kot naslednje.</p>
               <p>Prvič. Za prejemnike začasne denarne socialne pomoči, ki zaradi trenutnih
               spremenjenih življenjskih okoliščin za omejeno obdobje nimajo virov dohodka, se uvaja
               še naprej denarna socialna pomoč, katere višina pa se povečuje s sedanjih 226 na
               skoraj 289 evrov ali za okroglo 27 %. Za tiste prejemnike, ki pa denarno socialno
               pomoč prejemajo daljše obdobje, pa se uvaja še dodatno varstveni dodatek, ki lahko za
               posameznika, v kolikor živi sam in nima drugih virov, znaša 450 evrov mesečno.</p>
               <p>Spreminja se tudi ekvivalenčna lestvica za določanje višine minimalnega dohodka za
               posamezne družinske člane. Različno za različne. Rad bi poudaril, da se zlasti dviga
               tako imenovani <q>"ponder za otroka"</q> na 0,7 v primeru srednješolcev pa skoraj na 0,9
               oziroma na 0,89. Prav tako se spreminjajo nekateri drugi ponderji, ki bodo na novo
               določeni po tem položaju celotne družine oziroma gospodinjstva kot enote, ki se
               opazuje, kadar gre za upravičence do denarnih socialnih pomoči.</p>
               <p>Uvaja se po tem zakonu medinstitucionalna komisija med centrom za socialno delo in
               Zavodom Republike Slovenije za zaposlovanje z namenom razrešitve okoliščin, ki
               vplivajo na nezaposljivost in socialno stisko brezposelnih upravičencev do denarne
               socialne pomoči, in sicer zato, da bi ustrezno presodili položaj posameznika in mu
               čim hitreje iz tega položaja pomagali.</p>
               <p>Dodajajo se nove subvencije za delodajalce, kadar ti zaposlujejo prejemnike denarne
               socialne pomoči in posebej uvajamo tudi dodatek za delovno aktivnost k minimalnemu
               dohodku. Tako bodo posamezniki, ki bodo sami sposobni ustvariti tudi nekaj dohodka,
               ki se bodo želeli aktivirati, zaradi tega spodbujeni, da to tudi storijo, in ta
               osnovna pomoč ne bo odtegnjena ali zmanjšana.</p>
               <p>Poleg tega ta zakon uvaja prožnejše dokazovanje namenske porabe izredne denarne
               socialne pomoči in pa tudi omilitev kaznovanja zaradi nenamenske porabe v primerjavi
               s sedanjim stanjem.</p>
               <p>Kot smo že navajali v prejšnji razpravi, ta zakon prinaša zaznambo prepovedi
               odtujitve in obremenitve premoženja za upravičence do varstvenega dodatka za določen
               čas ali trajno, upravičence do trajne denarne socialne pomoči, pa tudi za upravičence
               do dolgotrajne denarne socialne pomoči, torej tiste, ki v zadnjih treh letih
               prejemajo to pomoč in so prejeli to pomoč najmanj 24 krat.</p>
               <p>Rad bi opozoril še na to, da gre za izboljšanje veljavnih zakonskih določb pri
               opredeljevanju denarnih socialnih pomoči, ko gre za enostarševsko družino oziroma to
               rešujemo tako, da vpeljujemo domnevo obstoja zunajzakonske skupnosti. In sicer, kadar
               gre za dve osebi, ki nista sklenili zakonske zveze, ne glede na njen čas trajanja, če
               se jima je rodil skupni otrok ali sta ga posvojili, in ne gre za enostarševsko
               družino ter ni razlogov, zaradi katerih bi bila zakonska skupnost neveljavna. S tem
               želimo tudi zmanjšati možne zlorabe, na katere smo bili doslej velikokrat
               opozorjeni.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-12.sp55">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide, kot
               matično delovno telo.</p>
               <p>Za predstavitev poročila odbora dajem besedo predsednici gospe dr. Andreji Črnak
               Meglič.</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp56">

               <speaker>DR. ANDREJA ČRNAK MEGLIČ:</speaker>

               <p>Gospod podpredsednik, ponovno pozdravljeni!</p>
               <p>Odbor za delo, družino, socialne zadeve in invalide je na prvem nadaljevanju 20. seje
               dne 1. 7. 2010 kot matično delovno telo obravnaval Predlog zakona o
               socialnovarstvenih prejemkih, ki ga je Državnemu zboru v obravnavo in sprejetje po
               rednem postopku predložila Vlada.</p>
               <p>Seji odbora so prisostvovali: predstavnice in predstavniki predlagatelja zakona,
               predstavnica Zakonodajno-pravne službe in številni predstavniki zainteresiranih
               organizacij in društev.</p>
               <p>O predlogu zakona je bila na podlagi 122. člena Poslovnika Državnega zbora opravljena
               splošna razprava. Državni zbor je navedeno razpravo opravil na 24. izredni seji dne
               26. maja 2010 in sprejel sklep, da je Predlog zakona o socialnovarstvenih prejemkih
               primeren za nadaljnjo obravnavo.</p>
               <p>V skladu z 29. členom Poslovnika Državnega zbora so bili s strani kvalificiranih
               predlagateljev vloženi številni amandmaji. Odbor je sprejel vse amandmaje poslanskih
               skupin koalicije in amandmaje odbora.</p>
               <p>Odbor je bil seznanjen z mnenjem Zakonodajno-pravne službe, ki je navedeni predlog
               zakona proučila z vidika skladnosti z ustavo in pravnim sistemom ter
               zakonodajno-tehničnega vidika. Zakonodajno-pravna služba je k predlogu zakona podala
               tudi konkretne pripombe, pretežni del teh pripomb je bil upoštevan s strani
               amandmajev poslanskih skupin koalicije.</p>
               <p>Odboru je bilo posredovano tudi mnenje Komisije Državnega sveta za socialno varstvo,
               delo, zdravstvo in invalide, predlogi za amandmaje Fakultete za socialno delo,
               stališča Zveze svobodnih sindikatov Slovenije, pripombe Socialne zbornice Slovenije,
               pripravljeni pa so bili tudi predlogi za amandmaje odbora, ki so sledili mnenju
               Zakonodajno-pravne službe in jih je odbor sprejel.</p>
               <p>V uvodni obrazložitvi členov je minister za delo, družino in socialne zadeve dr. Ivan
               Svetlik na kratko predstavil temeljne razloge za sprejetje zakona ter zlasti njegove
               poglavitne rešitve.</p>
               <p>Predstavnica Zakonodajno-pravne službe je povedala, da amandmaji poslanskih skupin
               koalicije v večji meri upoštevajo pripombe njihove službe. Ob tem pa je opozorila na
               predlagano definicijo zunajzakonske skupnosti iz 9. člena predloga zakona. Ta se
               razlikuje od definicije, ki jo vsebuje veljavni zakon o zakonski zvezi in družinskih
               razmerjih v prvem odstavku 12. člena, enaka pa je vsebini definicije, ki jo vsebuje
               predlog družinskega zakonika v prvem in drugem odstavku 4. člena. Ker predlog
               Družinskega zakonika še ni sprejet, je pravnosistemsko sporno, da bi obravnavani
               predlog zakona določal drugačno definicijo zunajzakonske skupnosti, kot je vsebovana
               v veljavnem zakonu. Pojasnila je tudi, da je namen preprečevanja zlorabe dopusten
               cilj, vendar ne z neenakimi kriteriji, in da bo dokazovanje zlorabe obstoja
               zunajzakonske skupnosti izredno težko, saj bo moral posameznik sam dokazati, da ni v
               zunajzakonski skupnosti oziroma da obstajajo razlogi, zaradi katerih bi bila
               zunajzakonska skupnost med partnerjema neveljavna.</p>
               <p>V okviru razprave o posameznih členih so člani in članice odbora ter drugi vabljeni
               največ pozornosti namenili določbam 8., 9., 42. in 49. člena predloga zakona.
               Razprava je potekala predvsem o problematiki v zvezi z osnovnim zneskom minimalnega
               dohodka, o denarni socialni pomoči, do katere je upravičena samska oseba, o
               obveznosti upravičenca do denarne socialne pomoči sprejeti vsako zaposlitev in o
               upravičencih do varstvenega dodatka.</p>
               <p>Daljša razprava je potekala o problematiki v zvezi z osnovnim zneskom minimalnega
               dohodka, kjer je predvsem predstavnik Zveze svobodnih sindikatov Slovenije povedal,
               da sindikat vztraja na zvišanju osnovnega zneska minimalnega dohodka z 288,81 evra na
               308,06 evra. Znesek, ki je določen v 8. členu predloga zakona, je po njihovem mnenju
               nezadosten in ne omogoča človeku dostojno preživetje. Nekateri člani in članice
               odbora so menili, da je ljudi, ki prejemajo ta minimalen dohodek, treba stimulirati,
               da se aktivirajo in takrat bodo dobili tudi višji znesek, kar predvideva predlog
               zakona. S strani predstavnika ministrstva je bilo pojasnjeno, da se je potrebno
               truditi, da posameznik, ki je delovno zmožen, ne bi bil dolgo v položaju, ko bi
               potreboval denarno socialno pomoč.</p>
               <p>Odbor je v skladu s 128. členom Poslovnika Državnega zbora glasoval o vsem členih
               predloga zakona skupaj in jih sprejel. Glede na sprejete amandmaje na podlagi 1.
               odstavka 133. člena Poslovnika Državnega zbora je pripravljeno besedilo dopolnjenega
               predloga zakona uveljavljana pravic iz javnih sredstev, v katerega so vključili <gap n="..."/> <stage>/
               znak za konec razprave/</stage> Predlog zakona je sestavni del tega poročila. Hvala lepa.
            </p>
            </sp>
            <sp xml:id="SDZ5-Redna-19-2010-07-12.sp57">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker je zbor na 24. izredni seji opravil prvo obravnavo predloga zakona,
               predstavitev stališče poslanskih skupin ni možna.</p>
               <p>Prehajamo na razpravo o členih in vloženih amandmajih, ki jih bomo opravili na
               podlagi pregleda vloženih amandmajev z dne 9. 7. 2010. V razpravo dajem 6. člen ter
               amandma Poslanske skupine SDS. Želi kdo razpravljati?</p>
               <p>Gospod Pojbič, izvolite.</p>
            </sp>
            <sp xml:id="SDZ5-Redna-19-2010-07-12.sp58">

               <speaker>MARIJAN POJBIČ:</speaker>

               <p>Hvala, gospod podpredsednik.</p>
               <p>Torej, v Slovenski demokratski stranki bomo predlog amandmaja, ki smo ga vložili,
               seveda podprli. Hkrati bi pa rad povedal še nekaj zadev, na katere sem že opozoril na
               seji Odbora za delo, družino in socialne zadeve in invalide.</p>
               <p>V Slovenski demokratski stranki se seveda strinjamo, da je tukaj potrebno sprejeti
               nove rešitve in da je prav, da se je prišlo s tem zakonom, ker ugotavljamo sami, da
               je zakon, ki je bil sprejet pred tem, zelo zastarel. Prav tako ocenjujemo, da se
               gospodarski položaj v Sloveniji slabša, ranljivost posameznih skupin in družin je
               večja. Prav tako se je v letu 2009 število prejemnikov denarnih socialnih pomoči
               močno povečalo. Tudi zaradi šibkosti sistema, predvsem pa nezmožnosti ugotavljanja
               celotne slike o dohodkih in premoženju posameznikov ter pomanjkljivem nadzoru, je
               bila možnost zlorabe teh denarnih socialnih pomoči velika. Prav tako so brez denarne
               socialne pomoči prevečkrat ostali tisti, ki jo dejansko potrebujejo, na račun tistih,
               ki znajo spretno izkoristiti pomanjkljivosti sistema v svojo korist. Sistem je tudi
               administrativno zastarel in zapleten. Prav tako smo prepričani, da se nekatere
               pravice, ki imajo značaj socialnih transferjev, urejajo na enem mestu in da je to
               pravilna odločitev. Na primer varstveni dodatek in pa državne pokojnine, da so višine
               minimalnega dohodka povečuje, saj sedanja višina ni več ustrezna dejanskim razmeram
               in ne omogoča preživetja.</p>
               <p>Kar se pa nam zdi problematično, bi pa rad opozoril na to. Zakon po naši oceni ne
               ureja sistema socialnega varstva na celovit način. Da se sistem socialnega varstva ne
               ureja celovito, torej tudi tisti del, ki se nanaša na dejavnost, se sprašujemo, ali
               je izključna neureditev tega področja le finančna. Ocenjujemo, da je tudi nepotrebno
               dodatno administriranje, da se sistem dodeljevanja denarne socialne pomoči in
               varstvenega dodatka draži z ustanavljanjem komisij, na drugi strani pa niso
               zagotovljeni vsi potrebni kadrovski resursi, predvsem tukaj mislim na prenos kadrov z
               ZPIZ-a.</p>
               <p>Največja skupina prejemnikov denarnih socialnih pomoči je iz vrst nezaposlenih.
               Predlog zakona predvideva, da se bo za odločanje o njihovih pravicah formirala
               posebna komisija, ki bo pripravila mnenje. Torej, spet ponovno uvajanje nekih komisij
               in dodatnega administriranja.</p>
               <p>Potem vidim problem v informacijski podpori. Ni zagotovljena ustrezna informacijska
               podpora. Zakon predvideva, da bodo centri za socialno delo za potrebe odločanja o
               pravici pridobivali podatke iz 25 različnih vrst institucij, za katerimi se jih
               ponekod skriva več, na primer različne upravne enote lokalnih skupnosti, kreditne
               institucije. Tudi niso pripravljeni vsi podzakonski predpisi, ki morajo biti izdani
               za začetek uporabe tega zakona, tudi tukaj vidimo en velik problem in ocenjujemo, da
               bo ta zakon izjemno težko izvajati v praksi.</p>
               <p>Finančne posledice, tukaj so zelo zelo nejasne in zadeve pomanjkljive. Potem,
               ugotavljanje dohodka – otroški dodatek se všteva v dohodek. Eden izmed največjih
               problemov sedanje ureditve, tu je seveda možna zloraba zaradi neustreznega
               upoštevanja premoženja v dohodek družine, s tem zakonom ne bo rešen. Premoženje,
               nepremičnina, se bo lahko upoštevala šele po uveljavitvi zakona o množičnem
               vrednotenju nepremičnin in tega zakona še v tem trenutku nimamo.</p>
               <p>Ureditev varstvenega dodatka. Predlagatelj znova predvideva, da bo ob uveljavitvi
               tega zakona 15 tisoč 300 manj prejemnikov varstvenega dodatka; sedaj 46 tisoč, potem
               za 1/3 manj. Po sedanjem sistemu so do varstvenega dodatka upravičeni prejemniki vseh
               vrst pokojnin, starostne, invalidske, družinske, vdovske, sedaj naj bi bili
               upravičeni tisti, ki so starejši od 63 let, se pravi ženske, in nad 65 let moški.
               Takšna rešitev tudi prejudicira rešitve z ZPIZ-a, pogoje za upokojitev. Torej, govori
               že o tistem, kar se predvideva, da bi v nekem časovnem obdobju bil sprejet nek zakon
               s tistega področja, kjer bi se določilo to, o čemer sem sedaj govoril.</p>
               <p>Potem smo tudi prepričani, da izvedba tega zakona, kot sem že prej povedal, ne bo
               dosegla svojega namena, ker sem prepričan, da zakona ne bo mogoče uveljaviti. Tudi
               predstavniki centrov za socialno delo so na Odboru za delo, družino, socialne zadeve
               in invalide zelo jasno povedali, kako vidijo to situacijo, in sami so povedali, da
               tej nalogi ne bodo kos. Ne glede na to, da se bodo nekateri delavci, mislim, da 30,
               prezaposlili z ZPIZ-a na center za socialno delo. Mislim, da imamo okrog 50 centrov
               za socialno delo, nekako takšna številka je – točna številka je 62; torej 62 centrov
               za socialno delo imamo, na drugi strani se bo pa prezaposlilo 30 delavcev z ZPIZ-a na
               te centre. In kar so tam predstavniki centrov povedali, so prepričani, da tej nalogi
               ne bodo kos.</p>
               <p>To so vse dileme in problemi, ki skrbijo Slovensko demokratsko stranko pri
               sprejemanju tega zakona. Vem, da tudi, če bodo sprejeti ti amandmaji, ne bodo toliko
               izboljšali zakona, da bi lahko potem govorili, da je ta zakon dovolj kvalitetno
               pripravljen, da bo lahko sledil svojim intencam. Pa še enkrat trdim, da zakon gre v
               pravo smer, ima veliko dobrih rešitev, največji problem pa vidimo ravno v tem, da smo
               prepričani, da zakon ne bo izvedljiv. Poleg tega, če se spomnite, gospod minister,
               tudi Ekonomsko-socialni svet je povedal, da z njim niste zadeve uskladili. Tudi to
               nas moti, da praktično vsa ta zakonodaja, ki prihaja zdajle v parlament, ni usklajena
               z Ekonomsko-socialnim svetom.</p>
               <p>Še enkrat, mi bomo tudi amandma, ki smo ga prelagali k 6. členu, podprli. Razlogi za
               predlog tega amandmaja so pa naslednji: četrti odstavek 6. člena določa, da prejemnik
               ali prejemnica denarne socialne pomoči in varstvenega dodatka ne more biti v
               ugodnejšem socialnem položaju od tistega, ki si sredstva za preživetje zagotavlja z
               delom ali na podlagi pravic iz dela. Ker iz naslova 6. člena sledi, da ta člen ureja
               le upravičence do denarne socialne pomoči, upravičence do varstvenega dodatka pa
               določa 7. člen, je smiselno, da se besedilo varstvenega dodatka iz četrtega odstavka
               6. člena črta in se prenese v 7. člen. Mi bomo seveda ta amandma podprli.</p>
            </sp>
            <sp xml:id="SDZ5-Redna-19-2010-07-12.sp59">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati k 6. členu? Gospod Presečnik. Izvolite. Bi vas prosil, če se
               omejite na razpravo o amandmaju k 6. členu. Malo preveč razprave sem dovolil malo
               prej.</p>
            </sp>
            <sp xml:id="SDZ5-Redna-19-2010-07-12.sp60">

               <speaker>JAKOB PRESEČNIK:</speaker>

               <p>Upam, da ne bom vzorčni primer, da me boste prekinili, ker malenkost bi pa šel tudi
               stran, ampak kljub temu hvala lepa za besedo, gospod podpredsednik. Torej še enkrat
               prisrčen pozdrav, pozdrav vsem!</p>
               <p>Torej, sedaj se je težko omejiti samo na razpravo o nekem malem določenem členu, mi
               tudi iz razloga, ker je bilo jasno stališče članov odbora že na sami seji odbora, ki
               je, kot veste, trajalo pozno v noč, pozno v sredi noči, nismo, še enkrat poudarjam,
               tudi pri tem zakonu ponovno vložili amandmajev, ker ni bilo upanja na kakršenkoli
               uspeh. Zato si bom dovolil, če me ne boste prekinili, samo nekaj stavkov tudi o
               drugih zadevah.</p>
               <p>Predvsem bi poudaril naslednje. Sicer v poročilu piše, da sem amandma k 49. členu
               umaknil, pa ne vem, ali sem ga res umaknil, ker sem malo pozabil, nisem si pa
               priskrbel magnetograma. Obrazloženo mi je bilo, da je zadeva urejena s tem zakonom,
               zato bi rad ponovno od gospoda ministra slišal, na kakšen način. Torej, gre za
               varstveni dodatek tistim kmetom, ki dobivajo pokojnino po Zakonu o starostnem
               zavarovanju kmetov. V zvezi s tem smo pred pol leta ali letom v tem obdobju vložili
               predlog za spremembo zakona, ki je bil zavrnjen. Gre za majhno število kmetov, ki
               niso upravičeni do varstvenega dodatka. So pa to ostareli kmetje – podobno, kot sem
               prej razpravljal o družinski pokojnini – , ki jih je čedalje manj, njihovo število ne
               gre več v tisoče, temveč v stotine. So pa lastniki ali pa imajo njihovi nasledniki
               kmetije, ki prinašajo izredno majhne dohodke, zaradi česar so njihovi prihodki in
               pokojnina minimalni.</p>
               <p>Zato smo predlagali, da ne glede na določbe prvega in drugega odstavka so zaradi
               zagotavljanja socialne varnosti upravičenci do varstvenega dodatka tudi kmetje,
               uživalci pokojnin po Zakonu o starostnem zavarovanju kmetov. Takrat ste mi
               odgovorili, da bo to sicer rešeno v okviru tega socialnega programa, vendar opozarjam
               na to, da bo podoben problem, kot smo prej govorili o nepremičninah na podeželju, v
               tem primeru je to še bolj izrazito, kjer take nepremičnine ali male kmetije ne
               prinašajo ne samo nobenega dohodka, tudi ni možno z njimi voditi kakršnihkoli drugih
               postopkov, prodaj ali česarkoli. To so posamezni primeri predvsem na podeželju, ki
               jih je izredno težko reševati. Zagotovo pa jih bodo težko reševali tudi centri za
               socialno delo. Hvala lepa.</p>
            </sp>
            <sp xml:id="SDZ5-Redna-19-2010-07-12.sp61">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister dr. Svetlik, izvolite.</p>
            </sp>
            <sp xml:id="SDZ5-Redna-19-2010-07-12.sp62">

               <speaker>DR. IVAN SVETLIK:</speaker>

               <p>Hvala lepa.</p>
               <p>Če začnem kar z zadnjim vprašanjem, ki ga je postavil gospod Presečnik. Mi smo
               argumentirali, da sprememba, ki ste jo predlagali, ni potrebna, zato ker bomo kmete,
               kmečke upokojence po zavarovanju iz kmetijske dejavnosti obravnavali na povsem enak
               način kot vse druge upokojence. In ravno v tem primeru sodimo, da bo vrsta teh ljudi,
               starejših kmetov na malih kmetijah, ki dejansko nimajo več virov za preživljanje,
               danes mnogo na boljšem kot prej. Seveda pa tu pridemo nazaj v tisto prejšnjo debato o
               tem, kako v konkretnem primeru postopati. Posameznik ima možnost, da svoje premoženje
               preda, kar spodbuja zdaj tudi kmetijski sektor, Zakon o kmetijski dejavnosti, imajo
               celo posebne programe za to, da se posebna subvencija dodeli oziroma poseben prejemek
               dodeli posamezniku, ki kmetijo preda svojim naslednikom. V tem primeru on nima več
               premoženja in če ima tako majhno pokojnino, kot jo običajno ima, potem bo upravičen v
               vsakem primeru do varstvenega dodatka, razen seveda, če ima še kakšne druge vire
               dohodka.</p>
               <p>Tako sodimo, da bo ravno ta skupina upokojencev zaradi tega lahko na boljšem. Seveda
               se lahko nekdo tudi ne odloči, da bo svoje premoženje predal naprej, da bi ga
               odtujil, v tem primeru pride v poštev zaznamba oziroma upoštevanje, tako kot smo prej
               razlagali, tega dohodka, tudi ko gre za upravičenost do varstvenega dodatka, tako kot
               se upošteva pri vsakem, ki je prejemnik varstvenega dodatka. Je pa res, če je ta
               dohodek majhen, ta dohodek še zmeraj ne bo preprečeval povečanja te pokojnine do
               določene višine, odvisno od tega, kakšno premoženje v tej obliki posameznik ima.
               Tukaj se načelno, dosledno to vprašanje rešuje na tak način. Torej, ali posameznik
               pokriva svoje življenjske stroške sam, če tega ni zmožen, lahko uporabi svoje
               premoženje, če premoženja ni mogoče uporabiti, se še zmeraj lahko da zaznamba na to
               premoženje in v končni instanci, posledici pridemo z varstvenimi in drugimi
               prejemki.</p>
               <p>Drugo vprašanje je bilo, kako urejamo celotno socialnovarstveno področje. Trije
               zakoni so mišljeni, dva zakona sta danes v obravnavi, tretji zakon prihaja, to je
               Zakon o socialnovarstveni dejavnosti. Dilema, ki je tukaj vseskozi bila prisotna, je,
               ali v enem kompleksnem zakonu vse razrešiti ali iti postopno. Zdaj ob tem, ko
               opozarjate na to, da.bo uveljavljanje teh zakonov zahtevno, da bi moralo biti
               postopno, ta argument govori v prid temu, da razčlenimo to področje na, kolikor se da
               ,več smiselnih, zaokroženih celot, zato da bi lahko tudi učinkovito potem te zakone
               uvedli, če bi prišli samo z enim zakonom, bi bile težave v tem smislu, na katere
               opozarjate, še večje, in skrb, ki jo izražate, bi bila še bolj upravičena. Seveda,
               moram takoj tudi reči, da naše prepričanje, da bomo to zmogli in da bomo uspešno
               izvedli, je normalno in mora biti izraženo, kajti če bi mi sami dvomili v te rešitve,
               potem jih najbrž Državnemu zboru ne bi predložili.</p>
               <p>Vprašanje glede komisij, ki bodo v sodelovanju med centrom za socialno delo in
               zavodom za zaposlovanje obravnavale vprašanja posameznikov, prejemnikov socialne
               pomoči, je lahko tudi odprto, vendar moram reči, da je to sodobna praksa, ko se
               poskuša že sedaj za prejemnike denarnega nadomestila pripraviti njegov zaposlitveni
               načrt in skladno s tem načrtom tudi potem posamezniku se nalagajo določene
               obveznosti, aktivnosti, ki jih mora izpeljati zato, da bi čim prej prišel nazaj do
               zaposlitve. No, neka podobna praksa naj bi se med tema dvema institucijama, centrom
               za socialno delo in zavodom za zaposlovanje, vzpostavila, ko gre za prejemnike
               denarne socialne pomoči, tiste, ki so dela zmožni. In gre za to, da poskušamo ljudem
               pomagati, da si čim prej sami lahko pomagajo s svojo ekonomsko aktivnostjo.</p>
               <p>Kar zadeva vprašanje podzakonskih predpisov Vlada ne bi potrdila teh zakonov, če vsaj
               v osnutku ne bi bili pripravljeni; nekateri so že pripravljeni v detajlih, drugi so v
               osnutkih in prav gotovo bodo pripravljeni pravočasno, tako da tukaj ni nobenega
               dvoma.</p>
               <p>Vključevanje otroškega dodatka v dohodek, to je sprememba prav gotovo, ampak zaradi
               tega se tudi ponder za otroka v družini povečuje z 0,3, kot sem rekel, na 0,7, za
               posamezne statuse pa tudi več. Recimo, pri srednješolcih na 0,89, kar pomeni, da
               štejemo srednješolca skorajda toliko kot samsko osebo v takšnem gospodinjstvu, takšni
               družini, kjer gre za socialno ogroženost. Bolj ga štejemo kot drugo odraslo osebo, to
               pa prav z namenom, da bi v tem primeru lahko namenili tem mladim ljudem več sredstev,
               zato ker jih več potrebujejo za svoj razvoj, zato da bi lahko ustrezno pokrivali
               stroške svojega šolanja. To vprašanje smo dolgo časa temeljiti preučevali in se tudi
               za tako rešitev potem odločili. Zakon o vrednotenju nepremičnin, mislim, da je že
               približno 4 leta, odkar je bil sprejet, res pa je, da se baza podatkov vrednosti
               nepremičnin zdaj vzpostavlja in zagotovila imamo, da bo ta baza tudi za nas dostopna
               z vseh tistih vidikov, ki so potrebni, torej za interaktivno uporabo, v začetku
               prihodnjega leta. Tako nam zagotavlja Ministrstvo za okolje in prostor in seveda tudi
               Geodetska uprava Republike Slovenije, ki to bazo vzpostavlja.</p>
               <p>Na Ekonomsko-socialnem svetu smo oba zakona predstavili. Kot sem pa že navajal, da na
               naše razočaranje ali začudenje ni bilo zelo velikega interesa s strani članov
               Ekonomsko-socialnega sveta, da bi o teh vprašanjih razpravljali. Bila sta pa oba
               predstavljena in če bi se kazal interes za nadaljnjo razpravo o teh vprašanjih, ki
               jih razrešujeta ta dva zakona, bi prav gotovo posvetili več časa tudi na
               Ekonomsko-socialnem svetu tema dvema zakonoma, vendar, kot rečeno, tega interesa ni
               bilo.</p>
               <p>Ponovno odpirati vprašanje kadrovske zasedbe centrov za socialno delo, opozorili ste
               še na eden vir kadrov, ni posebej velik, ZPIZ, ampak tudi tam se bo nekaj kadrovsko
               sprostilo. Mi računamo tudi na te in na vse tiste, ki prihajajo iz občin in iz tega
               posebnega programa pripravništva za diplomante fakultete za socialno delo. Tako se
               bodo v tem času, ko se bomo pripravljali na začetek izvajanja zakona, centri za
               socialno delo že okrepili in tudi ljudje usposabljali za to, da bosta oba zakona
               lahko ustrezno implementirana.</p>
               <p>Res pa je, in tega ne zanikamo, da je vsaka sistemska sprememba, in tudi ta bo,
               spremljana z določenimi negotovostmi, da se lahko v poskusni dobi kakšno dodatno
               vprašanje še odpre, ampak to delamo na vseh področjih na podoben način. Sodim pa, da
               so bile vse priprave, ki smo jih v zvezi s tema dvema zakonoma že peljali doslej,
               dovolj temeljite, da smo imeli dovolj vključenih, imamo dovolj vključenih tudi
               praktikov, saj sodelujejo v teh skupinah strokovnjaki, ki so pripravljali te zakona,
               tako da sproti opozarjajo na morebitna odprta vprašanja.</p>
               <p>Normalno pa je tudi, da so tisti profesionalni delavci , na katerih sloni in bo
               slonelo izvajanje teh zakonov, da so po svoje najbolj zaskrbljeni, ker bodo morali
               svoj način dela spremeniti, ker bo potrebno usposabljanje, preden bomo lahko začeli
               na nov način delati in zato tudi njihov dodatni angažma, ampak to se dogaja na vseh
               področjih, kjer se spremembe uvajajo. Hvala lepa.</p>
            </sp>
            <sp xml:id="SDZ5-Redna-19-2010-07-12.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Marijan Križman, izvolite, ker ste se že prej javili. Sicer pa, prijava teče.
            </p>
            </sp>
            <sp xml:id="SDZ5-Redna-19-2010-07-12.sp64">

               <speaker>MARIJAN KRIŽMAN:</speaker>

               <p>Hvala lepa, gospod podpredsednik.</p>
               <p>Ste že prej opozorili, da se moramo omejiti na amandma oziroma na 6. člen. To je zelo
               težko, jaz se bom poskusil resnično omejiti samo na njega,, kajti 6. člen govori
               zgolj o tem, kdo je upravičenec do denarne socialne pomoči. V nadaljevanju pa zakon
               razpreda vse tisto, kar je potrebno storiti za to, da se vključi oseba, starejša od
               65 let oziroma ženske nad 63 let, v katerokoli ustanovo, kjer je seveda potrebno
               izvajati tudi plačila. Ampak to je že tisto, na kar je prej gospod Presečnik
               opozoril, ko sva enkrat na odboru govorila o možnostih prodaje nepremičnin in je
               hudomušno pripomnil k mojemu prispevku, da je vsako nepremičnino lahko prodati,
               vendar za pravo ceno. Pa je za šalo rekel, <q>" ja, ampak v Kopru in Portorožu"</q>. To je
               malo za šalo, malo za res, vendar kasneje bomo tudi o tem spregovorili.</p>
               <p>Jaz amandmaja k 6. členu ne bom podprl, ker ni prav nič narobe s tem 6. členom, ki
               določa, kdo je prejemnik denarne socialne pomoči. Je pa zelo pomembno, da s tem
               zakonom, in po mojem od tega člena dalje, poskušamo priti do reda na tem področju, da
               se socialne pomoči, ki so prihajale iz več virov, skoncentrirajo v en vir, da je to
               pod kontrolo in da se ve, koliko finančnih sredstev država, ustanove in vsi tisti, ki
               za to skrbijo, teh sredstev namenijo za določeno osebo.</p>
               <p>Varstveni dodatek, ki naj bi bil generalni, univerzalni in edinstven, po mojem
               prepričanju resnično vnaša red, saj sodelovanje med centri za socialno delo in zavodi
               za zaposlovanje rešuje veliko neznank, ki so do sedaj bile na tem področju prisotne.
               Je pa tudi res, da moramo poskrbeti za to, da bodo v tem zakonu zajete le tiste
               osebe, ki niso zmožne poskrbeti za svoje preživetje. Tako sem prepričan, da bo
               izigravanje tega zakona pravzaprav nemogoče. In če bo tako, kot je tudi minister
               pojasnil v uvodu k temu dokumentu, sem prepričan, da je v njem vse tisto, kar v tem
               trenutku potrebujemo. Tako ne bomo več poslušali izjav, da nekdo lahko dobi tudi
               1.200 evrov raznoraznih pomoči v tej državi in zasluži veliko več kot nekdo, ki hodi
               vsak dan v službo, dela osem ur, se trudi tudi obdržati to službo, in s tem preživlja
               svojo družino.</p>
               <p>Mislim, da je ta člen popolnoma v redu in zadošča, ker, kot rečeno, zgolj napoveduje,
               kdo bo tisti in na kakšen način bo prejemal denarno pomoč. Hvala lepa. </p>
            </sp>
            <sp xml:id="SDZ5-Redna-19-2010-07-12.sp65">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Potrata, prosim.</p>
            </sp>
            <sp xml:id="SDZ5-Redna-19-2010-07-12.sp66">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Treba je povedati, da je amandma, ki ga vlaga Poslanska skupina Slovenske demokratske
               stranke, ponovitev amandmaja, ki ga je ista poslanska skupina vložila že na seji
               odbora. Gre pa za amandma k členu, ki govori o tem, kdo je upravičen do denarne
               socialne pomoči. O tem govori 6. člen, 7. člen pa govori o tem, kdo je upravičen do
               varstvenega dodatka. Člen ima vsega štiri odstavke in je po moje strukturiran zelo
               logično, ker najprej nalaga vsakemu posamezniku skrb za to, da si zagotovi sredstva
               za preživetje sam, potem v drugem in tretjem odstavku definira, kdo je upravičen do
               denarne socialne pomoči, četrti odstavek je pa pravzaprav most od 6. člena k 7.
               členu.</p>
               <p>In kako ga vidim? Vidim ga preprosto tako, da mora socialna država slehernemu človeku
               zagotavljati, tudi takrat, kadar tega sam ni sposoben, osnovna sredstva za
               preživetje. Varstveni dodatek je vezan na prejemanje denarne socialne pomoči. In oba
               skupaj, denarna socialna pomoč in varstveni dodatek, posameznika, ki ga dobiva, ali
               upravičenca ne sme postavljati v boljši položaj, kot je postavljena zaposlena oseba.
               Se pravi, tista oseba, tisti človek, ki živi od svojega dela ali pravic na podlagi
               dela. S tem se sicer odpira možno razpravljanje o tem, ali bi bilo mogoče to
               postaviti v kak drugačen kontekst in, recimo, 6. člen brez tega odstavka pustiti, pa
               potem 7. člen, in skupaj dodati ti dve pravici in to načelno stališče opredeliti.
               Ampak meni se ne zdi nič narobe, če je to umeščeno na tem mestu, ker je tu samo
               zakonodajalčeva volja izražena, da ta dva prejemka ne moreta upravičenca postavljati
               v boljši položaj od tistega, ki se preživlja s svojim delom ali pravic iz dela.
               Raziskave ali ugotovitve namreč dokazujejo, da so marsikdaj tisti, ki so od socialnih
               prejemkov odvisni, na boljšem, kot da bi jim bila ponujena zaposlitev za minimalni
               dohodek ali celo tako, ko nekateri nimajo zagotovljenega niti minimalnega, pa čeprav
               je to v navzkrižju z zakonom.</p>
               <p>Izčrtanje varstvenega dodatka bi v tem primeru pač ne prineslo nobene take
               razsežnosti, ki bi kakorkoli vplivala na višino. Gre samo za neko načelno
               opredelitev. Hvala.</p>
            </sp>
            <sp xml:id="SDZ5-Redna-19-2010-07-12.sp67">

               <speaker>PODPREDSEDNIK MAG. VASJA KLAVORA:</speaker>

               <p>Gospa Andreja Črnak Meglič.</p>
            </sp>
            <sp xml:id="SDZ5-Redna-19-2010-07-12.sp68">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>K temu, kar so kolegi povedali o amandmajih, nimam kaj dodati, tako da ne bi
               izgubljala časa. Vsekakor pa je bilo jasno, da se želi tudi širše govoriti o samem
               zakonu, zato naj mi bo dovoljeno, da naj povem nekaj tudi o tem.</p>
               <p>Temeljni namen tega zakona je, da uredi pogoje za zagotavljanje ustrezne ravni
               življenjske varnosti tistim, ki si sami tega ne morejo zagotoviti. Poglejte, vrsto
               let se je nosilce področja opozarjalo na to, da je minimalna raven socialne varnosti
               globoko globoko precenjena. Tudi raziskavo so naročili, prebrali rezultate, pa se ni
               zgodilo nič. Prišel je nov minister, ki je to uredil in v bistvu s tem zakonom
               dvignil minimalno raven socialne varnosti za 27 % v osnovi, ob tem pa omogočil, da
               ljudje aktivno iščejo izhod iz svoje lastne situacije in se jim to ne jemlje za greh
               in odšteva od tega, kar pridobivajo, ampak se jim to upošteva v osnovi. In to, kar so
               sindikati opozarjali, da je raven, ki je opredeljena, prenizka, ob tem, da k
               minimalni ravni, to se pravi 288 evrov, prištejemo tudi, bom rekla, dodatek za
               aktivacijo, pridemo točno do tistega zneska, ki so ga oni hoteli imeti.</p>
               <p>To se pravi, o čem se pogovarjamo? Pogovarjamo se o tem, da vendarle je potrebno
               zagotoviti v tej družbi primerno raven socialne varnosti vsakemu, vendar ustvarjati
               pogoje za to, da tudi sami pri tem aktivno sodelujejo in da niso odrinjeni na rob
               družbe. Seveda je vprašanje, ali ponujamo dovolj široko paleto za to vključitev, to
               je vprašanje in o tem se moramo še pogovarjati, ampak osnovni namen zakona,
               mehanizmi, ki so k temu namenjeni, pa so pravi. Res ne bi želela ponovno ponavljati,
               kar je bilo rečeno, o kadrovskih kapacitetah izvajalcev. Mislim, da so tudi sami
               izvajalci v razpravi potrdili, da se jim je šlo maksimalno na roko s podaljšanjem
               roka, s poenostavljanjem celotnih mehanizmov, kako bodo lahko instrumente
               ugotavljali, in tudi s tem, da se bo okrepila njihova baza.</p>
               <p>Mislim, da tisti, ki bo nosil največje breme ob uveljavitvi tega in prejšnjega
               zakona, je sigurno ministrstvo. Pohvale in grehi bodo padali na njih. Očitno se
               zavedajo, kakšno odgovornost nosijo. Hvala.</p>
            </sp>
            <sp xml:id="SDZ5-Redna-19-2010-07-12.sp69">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati o amandmaju k 6. členu? Gospod Zmago Jelinčič Plemeniti.
            </p>
            </sp>
            <sp xml:id="SDZ5-Redna-19-2010-07-12.sp70">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Mi bomo oziroma tudi jaz bom, seveda, ta amandma podprl. Iz enega enostavnega
               razloga, ker sodim, da zakon sam po sebi ni dodelan in vsaj tukaj bi se dalo nekaj
               narediti na tem področju. Pa bom prebral eno zadevo, ki je bila pred kratkim
               objavljena, ko je predsednik Zveze romskih skupnosti Slovenije rekel: <q>"S tem nas je
               več kot 6 tisoč z Balkana priseljenih Romov, ki imamo slovensko državljanstvo, torej
               tudi enake pravice kot drugi Slovenci."</q> In če ti gospodje dobivajo po 500 evrov na
               mesec podpore, to znese tri milijone evrov na mesec ali 36 milijonov evrov na leto. V
               tej situaciji, v kateri je sedaj država, mislim, da bi morali tudi na tem področju
               malo bolj razmišljati o teh zadevah.</p>
               <p>Skratka, država meče pesek v oči z nekakšnimi kvazizakoni, ki ne bodo ničesar
               uredili, ampak bodo zadeve samo še poglobili in v sistemu še bolj zagotovili denar
               tistemu, ki noče delati, zato vsaj ta amandma do neke mere to zadevo popravlja.</p>
            </sp>
            <sp xml:id="SDZ5-Redna-19-2010-07-12.sp71">

               <speaker>PODPREDSEDNIK MAG. VASJA KLAVORA:</speaker>

               <p>Ugotavljam, da nobeden več noče razpravljati k amandmaju k 6. členu, zato dajem v
               razpravo 12. člen ter amandma Poslanske skupine SDS. Prijava teče.</p>
               <p>Gospod Marijan Pojbič.</p>
            </sp>
            <sp xml:id="SDZ5-Redna-19-2010-07-12.sp72">

               <speaker>MARIJAN POJBIČ:</speaker>

               <p>Spoštovani gospod predsedujoči!</p>
               <p>Seveda bom predlog tega amandmaja podprl, bi pa nekaj stavkov še prej povedal, in
               sicer je gospa predsednica odbora povedala, da ta zakon sledi temu trendu dvigniti
               minimalno raven socialne varnosti naših državljank in državljanov. Mislim, da ni
               tukaj v Državnem zboru nikogar, ki bi temu nasprotoval. Vsi se tega zavedamo in
               logično je, da vse poslanske skupine morajo stremeti za tem, da bodo imele njihove
               državljanke in državljani zagotovljeno minimalno socialno varnost.</p>
               <p>Gospod predsedujoči, se opravičujem, upam, da me ne boste prekinili, ker če so sedaj
               lahko vsi povedali vse, potem bi vas lepo prosil, da tudi meni dovolite, bom pa
               kratek, ne bom nič posebej dolgo vlačil zadeve.</p>
               <p>Problem, katerega sem prej izpostavil, je predvsem tisti, da nič nam ne pomaga, če se
               mi tukaj pogovarjamo, da želimo zagotoviti minimalno raven socialne varnosti našim
               državljankam in državljanom, če sprejmemo zakon, ki ne bo življenjski, zakon, ki ga
               ne bo možno uveljaviti. Meni čisto nič ne pomaga, če mi dobimo na mizo papirje, da od
               centra za socialno delo dobijo navodila, pa jih potem ne morejo uresničiti. Potem je
               za to, kar počenjamo tukaj, res škoda časa, ker enostavno smo vseskozi opozarjali v
               naši poslanski skupini, da je treba pripraviti zakonodajo, ki je sprejemljiva, ki jo
               je možno uresničiti.</p>
               <p>Gospod minister je v svojem izvajanju prej zelo jasno povedal tudi med drugim
               naslednje: da je kar nekaj zakonov, ki se pripravljajo in ki so že vezani na ta zakon
               in direktno vezani na ta zakon – se pripravljajo, še niso sprejeti. Jaz ne vem, kako
               lahko mi sedaj sprejmemo nek zakon, v katerem so vnesene že rešitve, ki jih bodo
               določali nekateri drugi zakoni, ki so še v osnutkih. To mi ni jasno, tega ne razumem.
               Kaj pa, če v tistih zakonih ta določila, ki so v tem zakonu zapisana, ne bodo
               uresničeni in tista zakonodaja ne bo šla v to smer? Gospod minister, gre za predvsem
               za tista leta, 63 ženske ali 65 moški – , saj veste, o čem govorim. Tam je problem.
               Tam so stvari, ki jih bodo zelo težko uskladili s socialnim svetom, in tudi vprašanje
               je, kako bo glasovanje v tem parlamentu. Ta zakon vsebuje tiste rešitve, ki so
               predlagane v neki drugi zakonodaji, poleg tega pa še cel kup odprtih vprašanj, cel
               kup podzakonskih aktov, ker na eni strani govorimo o podzakonskih aktih, ki so del te
               zakonodaje, na drugi strani pa govorimo o zakonih, ki so kot osnutki v pripravljanju.
               Neka določila iz tistih osnutkov zakonov že zajema ta zakon. To je tisto, kar mislim,
               da ni v redu.</p>
               <p>Kar se tiče komisij. Jaz sem prepričan, vsaka nova komisija je dodatno
               administriranje, tega mi ne bo nobeden dopovedal, poleg tega pa tudi dodatna finančna
               obremenitev. Že tako ali tako imamo veliko težav s sestavljanjem proračuna itd., in
               še in še, znova nove agencije, nove komisije, itd. Vedno se mi zdi, da zadeve
               bistveno bolj kompliciramo, namesto da bi iskali rešitve, ki bi bile za te
               državljanke in državljane cenejše, kvalitetnejše in boljše.</p>
               <p>V Slovenski demokratski stranki smo predlagali tudi amandma k 12. členu, o katerem
               sem že govoril, da ga bom tudi podprl, in sicer predlagali smo, da se črta drugi
               odstavek Drugi odstavek 12. člena določa, da podrobnejšo obrazložitev dohodkov iz
               prve točke prejšnjega odstavka določi ministrica ali minister, pristojen za socialno
               varstvo, v nadaljnjem besedilu <q>"minister, pristojen za socialno varstvo"</q> v soglasju z
               ministrico oziroma ministrom za finance, v nadaljevanju besedila <q>"minister, pristojen
               za finance"</q>. Vsi našteti dohodki imajo podlago v različnih vsebinskih zakonih in njim
               podrejenih predpisih, kjer so podrobneje opredeljeni. Ponovno opredeljevanje teh
               dohodkov samo za potrebe tega zakona je nepotrebno in bi v primerih, kjer bi se
               opredelitev razlikovala od že uveljavljenih, prinašalo dodatno zmedo. Če bi bile
               opredelitve enake, pa bi šlo za kopičenje predpisov, kar ni smiselno.</p>
               <p>Zato povem še enkrat, da bomo v Slovenski demokratski stranki predlog našega
               amandmaja podprli.</p>
            </sp>
            <sp xml:id="SDZ5-Redna-19-2010-07-12.sp73">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Potrata, prosim.</p>
            </sp>
            <sp xml:id="SDZ5-Redna-19-2010-07-12.sp74">

               <speaker>MAG. MAJDA POTRATA:</speaker>

               <p>Hvala, gospod podpredsednik.</p>
               <p>Tako kot ne bom podprla amandmaja k 6. členu, tudi tega ne bom. Mi je pa gospod
               Pojbič pravzaprav olajšal delo. Prebral je obrazložitev, ki je bila zapisana tudi k
               amandmaju iste poslanske skupine, ki smo jo dobili za obravnavo na seji odbora. In
               tedaj je v predlogu zakona res tako pisalo, zdaj pa v dopolnjenem predlogu zakona
               piše, ta drugi odstavek, ki bi ga želeli črtati: <q>"Podrobnejšo opredelitev podatkov o
               dohodkih iz prve točke prejšnjega odstavka določi ministrica ali minister ..."</q> In
               tako naprej. To se pravi, podrobnejšo opredelitev podatkov o dohodkih. Teh dohodkov
               je v 12. členu v prvem odstavku 26 in prav je, da minister opredeli podatke o
               dohodkih, kako se bodo zbirali v teh skupnih bazah podatkov ob enotni vstopni točki.
               Mislim, da je s takim popravkom zdaj odpravljen pomislek, ki ga je imela Poslanska
               skupina Slovenske demokratske stranke, in dobro je, če stvari natančno preberemo.
               Sama pa razumem, da želimo razpravljati tudi na plenarnem zasedanju o stvareh bolj na
               splošno, zato ker je zakon vendarle bil natančno obravnavan na odboru, kjer je bilo
               vključenih potrebno število, ne ravno tako majhno, amandmajev, ki so nastali tudi na
               predlog Zakonodajno-pravne službe, zato mislim, da je besedilo zdaj izčiščeno. Seveda
               pa ostajam tudi pri tem zakonu, tako kot pri prejšnjem, pri trditvi, da centre za
               socialno delo čaka odgovorna naloga. Sem pa prepričana, da v državi Sloveniji zmoremo
               poleg dovolj dobre tehnološke opreme tudi z zadostnim številom dela voljnih in učenja
               pripravljenih državnih uradnikov, ki bodo delo v dobro uporabnikov storitev tudi
               opravili.</p>
               <p>Hvala.</p>
            </sp>
            <sp xml:id="SDZ5-Redna-19-2010-07-12.sp75">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister dr. Svetlik, izvolite.</p>
            </sp>
            <sp xml:id="SDZ5-Redna-19-2010-07-12.sp76">

               <speaker>DR. IVAN SVETLIK:</speaker>

               <p>Hvala lepa.</p>
               <p>Če dovolite, bi samo odgovoril na vprašanje, ki ga je postavil gospod Pojbič. Najprej
               glede pravice do varstvenega dodatka pri 63 oziroma 65 letih. Ta pravica tu v tem
               zakonu ni vezana na sedanji ali tudi ne na bodoči pokojninski zakon. Gre pa za to, da
               jo opredeljujemo na tak način zaradi tega, da bi nekdo, ki ne računa na pokojnino, ki
               bi bila večja od zneska varstvenega dodatka, ne bi bil stimuliran, da se zaradi tega
               želi že prej upokojiti. To je instrument, ki se nam zdi v teh časih, ko si
               prizadevamo za daljšo delovno aktivnost, še kako potreben.</p>
               <p>Kar zadeva ta amandma k 12. členu. Iz istega razloga kot v prejšnjem primeru ga mi
               seveda ne moremo podpreti. V primeru, če dovolite, gospod podpredsednik, 6. člena in
               če bi karkoli hoteli spremeniti v smislu, kot je predlagano, bi morali odpreti tudi
               7. člen, česar pa nismo storili. Tako ta popravek, ki v bistvu v vsebinskem pogledu
               ne prinaša kakšne velike spremembe, zaradi tega ni potreben.</p>
               <p>Pa morda samo še to, gospod Pojbič, vztrajno zatrjujemo, da smo pripravljeni na
               implementacijo te zakonodaje. Vi vztrajno zatrjujete, da nismo. Zdaj imamo eno
               brezposelno hobotnico, pa jo lahko angažiramo mogoče v ta namen.</p>
            </sp>
            <sp xml:id="SDZ5-Redna-19-2010-07-12.sp77">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati? Gospod Marijan Križman.</p>
            </sp>
            <sp xml:id="SDZ5-Redna-19-2010-07-12.sp78">

               <speaker>MARIJAN KRIŽMAN:</speaker>

               <p>Hvala. Zelo na kratko. Ko pride na vrsto obrazložitev glasu, takrat bom povedal vse,
               kar si mislim o zakonu in o členih po dolgem in počez <gap n="..."/></p>
            </sp>
            <sp xml:id="SDZ5-Redna-19-2010-07-12.sp79">

               <speaker>PODPREDSEDNIK MAG. VASJA KLAVORA:</speaker>

               <p>Zdaj pa o 12. členu <gap n="..."/></p>
            </sp>
            <sp xml:id="SDZ5-Redna-19-2010-07-12.sp80">

               <speaker>MARIJAN KRIŽMAN:</speaker>

               <p>Zdaj pa o 12. členu. Hvala. 12. člen govori zgolj o tem, kaj se šteje v lastni
               dohodek po tem zakonu, in potem govori tudi o tem, česa se ne šteje v lastni dohodek
               po tem zakonu oziroma po 12. členu. Tukaj je vse do podrobnosti našteto. Če bi bila
               razprava o 12. členu razpredena po teh 26-ih in ostalih točkah, potem bi to imel za
               dober prispevek, vendar žal ni tako. Zato kolegu iz SDS tega amandmaja k 12. členu ne
               bom podprl.</p>
               <p>In še ena ugotovitev, kdaj bi se moral vključevati minister za finance, to, kar
               vsebuje ta člen. Vemo, kdaj in kako, kakšna je naloga ministra za finance, ministra
               za delo, družino, socialne zadeve in invalide in je treba v proračunu predvideti
               sredstva in prav iz tega zakona se bodo ta sredstva do podrobnosti natančno
               opredelila in to je podlaga za udejanjanje proračuna na tej postavki. Zato tega
               amandmaja ne morem podpreti. Hvala lepa.</p>
            </sp>
            <sp xml:id="SDZ5-Redna-19-2010-07-12.sp81">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Marijan Pojbič, prosim.</p>
            </sp>
            <sp xml:id="SDZ5-Redna-19-2010-07-12.sp82">

               <speaker>MARIJAN POJBIČ:</speaker>

               <p>Hvala, gospod podpredsednik. Zelo na kratko.</p>
            </sp>
            <sp xml:id="SDZ5-Redna-19-2010-07-12.sp83">

               <speaker>PODPREDSEDNIK MAG. VASJA KLAVORA:</speaker>

               <p>K 12. členu.</p>
            </sp>
            <sp xml:id="SDZ5-Redna-19-2010-07-12.sp84">

               <speaker>MARIJAN POJBIČ:</speaker>

               <p>Tako je, k 12. členu zagotovo. Gospod minister, problemov, ki jih bo odprl ta zakon,
               nobena brezposelna hobotnica ne bo mogla zakrpati. Verjemite mi.</p>
            </sp>
            <sp xml:id="SDZ5-Redna-19-2010-07-12.sp85">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo o amandmajih. O amandmajih bomo v skladu s časovnim potekom seje
               zbora odločali jutri, 13. 7. 2010, v okviru glasovanj.</p>
               <p>S tem prekinjam to točko dnevnega reda. Prekinjam 19. sejo zbora, ki jo bomo ob 15.
               uri nadaljevali z vprašanji poslank in poslancev.</p>
               <stage type="time">(Seja je bila prekinjena ob 12.06 in se je nadaljevala ob 15. uri.)</stage>
            </sp>
            <sp xml:id="SDZ5-Redna-19-2010-07-12.sp86">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, spoštovani predsednik Vlade,
               predstavniki in predstavnice Vlade, ministrice, ministri!</p>
               <p>Nadaljujemo s prekinjeno sejo Državnega zbora.</p>
               <p>Prehajamo na <title>1. TOČKO DNEVNEGA REDA - VPRAŠANJA POSLANK IN POSLANCEV</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 40
               poslanskih vprašanj. Vrsti red postavljanja poslanskih vprašanj je določen na podlagi
               dogovora z vodji poslanskih skupin in v skladu z 244. členom, drugim odstavkom 245.
               člena in 247. členom Poslovnika Državnega zbora.</p>
               <p>Na prva tri vprašanja poslancev opozicije in na poslansko vprašanje poslanca
               vladajoče koalicije, bo odgovoril predsednik Vlade. Vsak poslanec ima za postavitev
               vprašanja na voljo 3 minute. Predsednik Vlade, ministrice in ministri odgovorijo na
               vprašanje v največ petih minutah. Če je vprašanje postavljeno več ministrom, imajo
               vsi skupaj na voljo 5 minut za odgovor. Poslanec, ki ne bo zadovoljen z odgovorom,
               lahko zahteva dopolnitev odgovora, ne more pa postaviti dodatnega vprašanja. Poslanke
               in poslance prosim, da ste na to pozorni. Obrazložitev zahteve za dopolnitev odgovora
               poslanec predstavi v dveh minutah, dopolnitev odgovora pa sme trajati največ tri
               minute. Poslanec, ki bo postavil vprašanje, lahko zahteva, da se na naslednji seji
               opravi razprava o odgovoru predsednika Vlade, ministrice ali ministra. O tem odloči
               Državni zbor brez razprave. Če poslanec na postavljeno vprašanje danes ne bo dobil
               odgovora, mu morajo predsednik Vlade, minister ali ministrica v tridesetih dneh
               predložiti pisni odgovor. Poslanec, ki je postavil vprašanje, na katerega ni bilo
               odgovorjeno, lahko izjavi, da vztraja pri ustnem odgovoru. V tem primeru bom
               vprašanje uvrstil na naslednjo redno sejo Državnega zbora.</p>
               <p>V zvezi s to točko so se za danes opravičili naslednji ministri: dr. Henrik Gjerkeš,
               minister brez resorja, odgovoren za lokalno samoupravo in regionalno politiko, dr.
               Franc Križanič, minister za finance, Samuel Žbogar, minister za zunanje zadeve, ter
               mag. Dejan Židan, minister za kmetijstvo, gozdarstvo in prehrano.</p>
               <p>Obveščam vas tudi, da ste na klop prejeli pregled poslanskih vprašanj, na katera v
               poslovniškem roku ni bilo odgovorjeno.</p>
               <p>Prehajamo na postavitev poslanskih vprašanj. Na prva štiri vprašanja bo odgovarjal
               predsednik Vlade Borut Pahor. Poslansko vprašanje predsedniku Vlade Borutu Pahorju bo
               najprej postavil Jože Tanko iz Poslanske skupine Slovenske demokratske stranke.</p>
               <p>Prosim, gospod Tanko.</p>
            </sp>
            <sp xml:id="SDZ5-Redna-19-2010-07-12.sp87">

               <speaker>JOŽE TANKO:</speaker>

               <p>Hvala lepa. Vsem lep pozdrav!</p>
               <p>Spoštovani predsednik Strateškega sveta za energetiko, Strateškega gospodarskega
               sveta, Strateškega sveta za decentralizacijo, Sveta za Slovence v zamejstvu in po
               svetu, najbrž bodoči predsednik Strateškega sveta za turizem, spoštovani predsednik
               Vlade!</p>
               <p>Vaša Vlada je konec leta 2008 dobila v upravljanje državo, ki je imela stabilne javne
               finance in drugi najmanjši dolg vevroobmočju. Imela je boljše pogoje za spopad z
               gospodarsko krizo kot na primer Poljska. Slovenija je bila v letih 2004–2008 med
               najuspešnejšimi državami v Evropski uniji. Veliko so k temu prispevali ukrepi
               takratne vlade in koalicije, prav tako pa tudi kooperativen pristop, saj je k
               pripravi reformnih zakonov povabila tudi opozicijo. Odziv je dober in vse stranke,
               razen Liberalne demokracije, so pristopile k partnerstvu za razvoj.</p>
               <p>Danes so razmere slabe. Potreba po sodelovanju je še večja, kot je bila kadarkoli
               prej. Že pred letom in pol, 15. 1. 2009, vam je bil pisno posredovan tudi predlog SDS
               za partnerstvo 2+10. 31. maja lani pa vam je predsednik SDS poslal še pismo, v
               katerem je ponovno ponudil sodelovanje. V svojem takojšnjem odzivu ste zapisali, da
               bi najprej radi svojo odločitev pretehtali s koalicijskimi predsedniki strank. In pri
               tem je ostalo.</p>
               <p>Odzivi vaših partnerjev so bili zanimivi. Katarina Kresal je izjavila, da kriza ne
               sme ukiniti parlamentarne demokracije, niti delitve vlog na opozicijo in koalicijo,
               da breme leži predvsem na Vladi in da potrebujemo odločne, hitre in strokovne
               odločitve. Biščak iz Zaresa pa, da zaradi cele vrste indicev, da za zgodbo v zvezi s
               podjetjem Ultra znova SDS za tako upanje ni veliko elementov. Zaresov odnos do
               kogarkoli je očitno povezan z njegovim odnosom do podjetja Ultra.</p>
               <p>Nedavno ste tukaj ob predstavitvi sicer katastrofalno slabega rebalansa proračuna
               pozvali opozicijo k sodelovanju.</p>
               <p>Sprašujem:</p>
               <p>Ali je vaša ponudba za sodelovanje z opozicijo tokrat, prvič, iskrena in resna,
               drugič, koalicijsko usklajena, in tretjič, operativno razdelana, tako da jo je možno
               poslati parlamentarnim strankam v pisni obliki?</p>
               <p>Se zahvaljujem za vaše odgovore.</p>
            </sp>
            <sp xml:id="SDZ5-Redna-19-2010-07-12.sp88">

               <speaker>PREDSEDNIK DR. PAVEL GANTAR:</speaker>

               <p>Prosim, predsednik Vlade, gospod Borut Pahor.</p>
            </sp>
            <sp xml:id="SDZ5-Redna-19-2010-07-12.sp89">

               <speaker>BORUT PAHOR:</speaker>

               <p>Naj se pri odgovoru na vaše vprašanje osredotočim na tisti del, ki zadeva
               pripravljenost političnih strank, zastopanih v Državnem zboru, na sodelovanje pri
               reševanju gospodarske in socialne krize. Kot veste, sem si za to iskreno takrat in
               danes prizadeval vse od začetka mandata, začenši s svojimi inavguralnim govorom, v
               katerem sem dejal, da so izkušnje iz prejšnjega mandata lahko dobra spodbuda za
               podobno sodelovanje v tem. Morda še zlasti v tem, ker so okoliščine spopada s krizo
               tokrat ne samo interne, ampak tudi eksterne narave. Mi do določene mere lahko
               vplivamo na okolje, v katerem se obnavlja in krepi slovenska ekonomija, deloma pa
               ne.</p>
               <p>Jaz sem takrat predstavnike vseh političnih strank tudi sklical na pogovor. Pogovor
               je bil najprej v decembru leta 2008 ob robu našega odločanja o nekaterih pomembnih
               odločitvah glede Hrvaške. Takrat je bilo nekaj različnih mnenj o tem, ali naj se
               stranke začnejo pogovarjati o dokumentu, ki bo utemeljeval tako partnerstvo ali pa
               naj pragmatično pristopimo k sodelovanju o posameznih ukrepih in vizijah Vlade
               oziroma opozicije.</p>
               <p>Na sestanku predstavnikov parlamentarnih strank v začetku naslednjega leta je
               prevladalo mnenje, da bodimo praktični in pragmatični. Kriza je bila, in to danes
               vemo, zagotovo nepredvidljiva. Vedeli smo, da lahko tudi na osnovi izkušenj iz
               prejšnjega mandata ob malo manjši benevolenci kogarkoli izgubimo ogromno časa pri
               pripravi dokumenta o tem, kako bomo sodelovali. In moj predlog takrat je bil,
               sodelujmo pri konkretnih aktualnih vprašanjih in bo morda to sodelovanje do te mere
               okrepilo zaupanje in tudi stremljenje vseh, da bomo na koncu prišli morda tudi do
               sklepnega dokumenta o tem sodelovanju, ki bo imel dolgoročne smernice razvoja
               Slovenije. Po tem sestanku, ki je, mimogrede, za svojo konsekvenco imel usklajevanje
               z opozicijo glede varčevalnih ukrepov Vlade, to je bila pozna zima leta 2009, se je
               potem v Državnem zboru zgodilo glasovanje o vstopu Hrvaške v zvezo Nato. Zaplete
               poznamo, šlo je za vprašanje povezovanja glasovanja, kjer je bila potrebna
               dvotretjinska večina, torej tudi vaše sodelovanje, z vprašanjem odločanja
               koalicijskega večine o zaključnem računu za leto 2007. Takrat so bile bržkone
               verjetno iskrene zamere na obeh straneh, češ da je bilo eno in drugo odločanje
               nepravično ali nespametno. Kakorkoli že, to je porušilo neko komaj zgrajeno zaupanje
               političnih strank v potrebo po sodelovanju. In jaz sem kasneje na pismo vašega
               predsednika odgovoril in ponovno izrazil željo, da sodelujemo in da sodelujmo tam,
               kjer smo končali. In to je tudi moja današnja ponudba: sodelujmo tam, kjer smo
               končali. Brez poskusa, da pred sodelovanjem in kot pogoj zanj uskladimo neko
               besedilo. Pa naj bo naslov tega besedila Partnerstvo za razvoj ali Slovenija 2 plus
               10 ali karkoli drugega. Če se bo politika zelo veliko ukvarjala z dokumentom, bomo
               vsi skupaj izgubljali čas in energijo, potrebno za usklajevanje konkretnih rešitev in
               dolgoročnih strategij oziroma reform, ki so pred nami. Jaz sem približno tako
               odgovoril tudi vašemu predsedniku v pismu. Ni verjetno nobena skrivnost, da sem ga
               prejšnji teden povabil na razgovor, upam, da bo do tega razgovora prišlo. Z enim od
               drugih predsednikov parlamentarnih strank je do razgovora prišlo in upam, da bo danes
               kolega Radovan sprejel moj predlog, da se prihodnji teden dobim tudi z njim kot
               predsednikom Slovenske ljudske stranke. Moja želja je, da ugotovim, ali glede na
               pripravljenost partnerjev v koaliciji, pridemo znova do situacije, v kateri bi
               preprosto sedli za mizo, ugotovili, kaj so prioritete - praktične in strateške - in
               se konkretno dogovorili pri določenih projektih, kako bomo sodelovali.</p>
            </sp>
            <sp xml:id="SDZ5-Redna-19-2010-07-12.sp90">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora gospod Tanko?</p>
            </sp>
            <sp xml:id="SDZ5-Redna-19-2010-07-12.sp91">

               <speaker>JOŽE TANKO:</speaker>

               <p>Hvala lepa.</p>
               <p>Ugotavljam, da na tri vprašanja, ki sem jih zastavil, ni bilo nobenega odgovora. Ob
               tem bi vas rad spomnil, da je tudi v prejšnjem mandatu opozicija velikokrat rušila
               medsebojno zaupanje, in to predvsem pred in med predsedovanjem Evropski uniji, saj je
               bilo tisti vladi vrženih veliko polen pod noge, pa tista koalicija nikoli ni
               prekinila sodelovanja. Če se samo spomnite washingtonske depeše ali recimo znamenite
               peticije novinarjev, ki je našla temelj v vašem predvolilnem programu. Tudi na
               ponudbo, ki smo jo mi posredovali, ni bilo nobenih pisnih pripomb, ni bila
               posredovana nova ponudba, še manj je vlada pripravila predlog za sodelovanje, in je
               vse nekje obtičalo. Takrat ste pisali, da boste s svojimi koalicijskimi predsedniki
               to pretehtali. In zdaj bi radi izvedeli, kakšni so rezultati tega tehtanja. Vemo, ,
               da naslednji korak ni bil storjen, in vemo, da je Slovenija v velikih težavah. Pred
               dnevi ste imeli tudi koalicijski vrh na Brdu, kjer so bili zbrani vsi koalicijski
               predsedniki, številni ministri, poslanci, in ste obravnavali tudi strateške teme. In
               najbrž bi bila ena od teh strateških tem tudi sodelovanje z opozicijo pri pripravi
               ukrepov.</p>
               <p>Veliko teh stvari je bilo v tem obdobju zamujenih in težko se tudi najde karkoli v
               ravnanjih prejšnje vlade, kar bi dalo argument za takšna ravnanja.</p>
               <p>Sprašujem:</p>
               <p>Kateri so naslednji koraki pri implementaciji vaše pobude za sodelovanje z opozicijo
               in kdaj jih lahko pričakujemo?</p>
               <p>In sprašujem:</p>
               <p>Ali se morda tudi vi pridružujete mnenju Golobiča, da je Janšev predlog za
               sodelovanje v partnerstvu 2 plus 10 smrt za demokracijo?</p>
               <p>Hvala.</p>
            </sp>
            <sp xml:id="SDZ5-Redna-19-2010-07-12.sp92">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade Borut Pahor.</p>
            </sp>
            <sp xml:id="SDZ5-Redna-19-2010-07-12.sp93">

               <speaker>BORUT PAHOR:</speaker>

               <p>Ne bi rad znova doživel očitkov, da ne odgovarjam na vprašanja, pa bom takoj
               odgovoril na zadnji dve.</p>
               <p>Jaz sem po svojem nastopu pri rebalansu glede proračuna držal besedo in predsednika
               največje opozicijske stranke povabil na razgovor. Pri meni je bil tudi predsednik ene
               od drugih opozicijskih strank in upam, kot rečeno, da bo morda na ta inicialni
               razgovor po dolgem času pristal tudi predsednik opozicijske stranke, torej iz
               SLS.</p>
               <p>Jaz si prizadevam za to, da bi do teh razgovorov prišlo in upam, da bom na osnovi teh
               razgovorov, potem ko je med nami v Vladi sprejeto načelno stališče, da bodimo
               praktični in pametno izkoristimo čas za pogovor o konkretnih vprašanjih, kratkoročnih
               in dolgoročnih.</p>
               <p>In drugič. Jaz ne mislim, da je sodelovanje med političnimi silami, če so v opoziciji
               in v koaliciji, nevarnost za demokratični red, ker ustvarja entropijo odgovornosti.
               Tudi če sodelujemo, je popolnoma jasno, da je odgovornost za vodenje države tukaj na
               tej strani Državnega zbora in da imate vi v skladu s svojimi pristojnostmi svoje
               odgovornosti, v katere Vlada ne želi in tudi ne more poseči.</p>
               <p>In zdaj najbolj bistveno, kolega Tanko. Kreganje o sodelovanju je nesmiselno. Če se
               pogovarjamo o sodelovanju, potem govorimo vsi skupaj v dobri veri ali pa opustimo
               diskusijo o sodelovanju. Jaz govorim v dobri veri. Če predsednik vaše stranke želi
               sprejeti moje povabilo na razgovor, bom zadovoljen in se bom prilagodil tudi njegovim
               obveznostim. Enako velja za kolega Radovana in enako velja za kolega Zmaga. Potem se
               bom posvetoval s kolegi v koaliciji in lahko pride do sestanka vseh, tudi še v
               juliju. Jaz bom tega zelo zadovoljen. Upam, da sem odgovoril na vaše vprašanje.
               Bodimo praktični, razmere so preveč strateške, da bi se ukvarjali sami s sabo, ampak
               se moramo ukvarjati s problemi, ki so.</p>
            </sp>
            <sp xml:id="SDZ5-Redna-19-2010-07-12.sp94">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate postopkovni predlog, gospod Tanko? Prosim.</p>
            </sp>
            <sp xml:id="SDZ5-Redna-19-2010-07-12.sp95">

               <speaker>JOŽE TANKO:</speaker>

               <p>Hvala lepa za besedo.</p>
               <p>Postavil sem pet relativno kratkih vprašanj, na niti eno ni bilo nobenega konkretnega
               odgovora. Vprašal sem, ali je ponudba resna in iskrena, ali je koalicijsko usklajena
               in ali je operativno razdelana, da jo lahko posredujete tudi parlamentarnim strankam
               v pisni obliki. Vprašal sem vas tudi glede nadaljnjih korakov pri tem, to ste delno
               odgovorili, in vprašal sem vas glede mnenja vašega ministra gospoda Golobiča in
               njegovega odnosa do Janševe pobude za sodelovanje v Partnerstvu 2 plus 10, ko je
               dejal, da je to najbrž smrt demokracije. Tako z odgovori, spoštovani predsednik
               Vlade, nisem zadovoljen.</p>
               <p>Naša pobuda, ki smo jo dali na začetku leta 2009, je bila resna in podprta s
               konkretnimi predlogi. Imeli smo in imamo tudi rešitve, ki jih je smiselno pretehtati
               in tudi preučiti. In ni možno mimo njih z zamahom roke.</p>
               <p>Žal so bili tudi predlogi, ki smo jih vložili v Državni zbor, vsakič zavrnjeni z
               obrazložitvijo, da poglabljajo primanjkljaj, da poglabljajo javni dolg, da so
               neuravnoteženi in da ima Vlada boljše oziroma celo najboljše rešitve. Vendar se nič
               od tega ni izkazalo za resnično, kajti kriza se stopnjuje, primanjkljaj in javni dolg
               pa rasteta, ne da bi sprejeli en naš sam predlog. Ste predsednik številnih strateških
               svetov, ki jih je ustanovila Vlada, ste nepogrešljivi na Ekonomsko-socialnem svetu,
               kjer se usklajujejo rešitve za delovno, pravno, socialno, zdravstveno, pokojninsko in
               drugo zakonodajo, neposredno urejate tudi razmere v Kliničnem centru, Slovenskih
               železnicah in morda še kje. In morda se strinjate, da se samo s socialnimi ukrepi ne
               more zagnati gospodarstva in da moramo skupaj poiskati odgovore na izzive tega časa.
               Za nas jih ne bodo pripravili drugi, ne Nemčija ne kdorkoli, pa čeprav ima naš izvoz
               veliko težo v naši strukturi.</p>
               <p>Prejšnji teden ste imeli tudi sestanek na Brdu. Tam ste, kot sem razbral, opravili
               razpravo o vrsti strateških vprašanj, o načrtovanju proračuna, o delovni zakonodaji,
               zdravstveni zakonodaji, vendar o tako pomembni temi, kot je pri ključnih zadevah
               sodelovanje z opozicijo, niste razpravljali. Vsaj to ni bilo sporočilo javnosti.</p>
               <p>Zato predlagam, da o odgovoru predsednika Vlade opravimo razpravo in ugotovimo, ali
               je ta namera resna ali gre samo za leporečje. Veliko tega se bo videlo tudi že iz
               glasovanja koalicije pri tej točki. Hvala lepa.</p>
            </sp>
            <sp xml:id="SDZ5-Redna-19-2010-07-12.sp96">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu Jožeta Tanka, da Državni zbor na naslednji seji opravi razpravo o odgovoru
               predsednika Vlade na njegovo poslansko vprašanje, bo Državni zbor odločil jutri, v
               torek, 13. julija, v okviru glasovanj.</p>
               <p>Poslansko vprašanje predsedniku Vlade bo postavil mag. Radovan Žerjav iz Slovenske
               ljudske stranke.</p>
            </sp>
            <sp xml:id="SDZ5-Redna-19-2010-07-12.sp97">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik.</p>
               <p>Spoštovani gospod predsednik Vlade! V zadnjem času se preko medijev seznanjamo s
               takšnimi ali drugačnimi namerami Vlade o posredni ali neposredni prodaji, po moji
               oceni slovensko strateškega državnega premoženja. Seznanjamo se tudi o
               organizacijskih spremembah, povezanih z nekaterimi strateško pomembnimi družbami v
               Republiki Sloveniji. Tukaj imam v mislih dokapitalizacijo Nove Ljubljanske banke s
               strani strateškega partnerja in ponovno obujeno idejo o ustanavljanju velikega
               logističnega holdinga.</p>
               <p>Ob obravnavi rebalansa proračuna za letošnje leto in težavah v javnih financah ter
               potrditev poroštev, ki se v Državnem zboru v zadnjem času dogajajo kar po tekočem
               traku, padejo aktivnosti, povezane z nekaterimi strateškimi družbami, še posebej v
               čudno luč. Finančna in gospodarska kriza ne more in ne sme biti alibi za izgubo
               večinskega slovenskega deleža v najpomembnejši banki in ne sme biti alibi, da bi
               storili kakšno neumnost z ustanavljanjem nekega logističnega mastodonta, da bo zadeva
               še manj transparentna, kot je sedaj. Resne države lastništva največjih bank nikoli,
               poudarjam nikoli, niso izpustile iz svojih rok.</p>
               <p>Zato me, spoštovani gospod predsednik Vlade, zanima:</p>
               <p>Ali je vaša vlada sprejela kakršnokoli strategijo prodaje državnega premoženja
               oziroma kapitalskih naložb Republike Slovenije, ki presegajo okvire programov prodaje
               državnega premoženja za obdobje sprejetih proračunov?</p>
               <p>Ali ste med kapitalskimi naložbami Republike Slovenije kakšne od teh naložb
               opredelili kot naložbe posebnega oziroma strateškega pomena?</p>
               <p>Zanima me:</p>
               <p>Katere?</p>
               <p>Kakšna je strategija razpolaganja Vlade s takšnimi strateškimi naložbami?</p>
               <p>Mimogrede, da vam odgovorim, zagotovo se bom udeležil sestanka, če me boste povabili.
               To sem že dejal ob razpravi, ko smo se pogovarjali o rebalansu proračuna. Hvala
               lepa.</p>
            </sp>
            <sp xml:id="SDZ5-Redna-19-2010-07-12.sp98">

               <speaker>PREDSEDNIK DR. PAVEL GANTAR:</speaker>

               <p>Hvala lepa</p>
               <p>Prosim, predsednik Vlade Borut Pahor.</p>
            </sp>
            <sp xml:id="SDZ5-Redna-19-2010-07-12.sp99">

               <speaker>BORUT PAHOR:</speaker>

               <p>Najprej hvala lepa za vaš odgovor glede najinega skorajšnjega srečanja, potem ko je
               bilo eno že opravljeno. Upam, da bo prišlo tudi do sestanka s kolegom Janezom Janšo
               in da bomo potem ugotovili, kaj je najprimernejši naslednji korak za skupno
               sodelovanje. To bo potrebno glede na razmere v Evropski uniji in nacionalnih
               gospodarstvih, ampak to ni tema tega vprašanja.</p>
               <p>Tema vašega vprašanja zadeva z moje strani tri odgovore. Prvič. Spomnil bi vas, da je
               Državni zbor nedavno sprejel zakon o upravljanju kapitalskih naložb Republike
               Slovenije. Sedaj je na Vladi, da pripravi strategijo. Z generalno sekretarko
               ugotavljava, da bo to pripravljeno do jeseni. Moja želja je, da bi bilo pripravljeno
               čim prej. Ustanovljena bo agencija za upravljanje kapitalskih naložb Republike
               Slovenije. Danes sem ob predstavitvi kandidatke za ministrico za gospodarstvo že
               dejal, da bo izbira ljudi, ki bodo vodili to agencijo, ena najpomembnejših kadrovskih
               izbir za prihodnost Slovenije, zato ji bomo posvetili vso dolžno pozornost.</p>
               <p>Sedaj pa k vprašanju tako, da bo o mojem odgovoru lahko presojala tudi širša laična
               javnost. Najprej naj ne bo nobenega strahu ali na drugi strani upanja, da je bila
               kakršnakoli odločitev glede dokapitalizacije Nove Ljubljanske banke sprejeta na
               kateremkoli od pristojnih forumov ali ravni Vlade. Res pa je, da se o tem vprašanju
               posvetujemo, kar je tudi prav. Saj je slovenska država, Vlada kot zakoniti lastnik,
               pomemben upravljavec premoženja v tej največji slovenski banki. Nas prihodnost te
               banke, in verjetno tudi vas, skrbi. Skrbi v tem smislu, da bi ji, kar lahko storimo v
               zakonodajnem smislu in v odločitvah, ki jih sprejema Vlada kot zakoniti lastnik,
               omogočili, da bi postala uspešen in močan igralec v regionalnem prostoru. Da bi to
               postala, potrebuje dokapitalizacijo.</p>
               <p>Vprašanje, ki se zastavlja, je, ali se bo Državni zbor med dvema ključnima
               alternativama na predlog Vlade odločil za to, da bomo dokapitalizirali Novo
               Ljubljanske banko iz proračuna, tudi če gre za bilanco B - v bistvu to pomeni
               povečanje primanjkljaja, o čemer je danes beseda že tekla -, ali pa bo ta potreba
               servisirana z vstopom novega strateškega partnerja ali konzorcija teh partnerjev.
               Razumem ,da je ta diskusija, na koncu tudi z vso upravičenostjo politična razprava.
               Vendar pa si kot predsednik Vlade in moji kolegi in kolegice prizadevamo, da bi
               prišli pred vas s predlogom, ki bi bil tudi strokovno utemeljen. In ker si tako
               želimo, se pogovarjamo in posvetujemo z upravo Ljubljanske banke in z nadzornim
               svetom, kaj bi bilo tudi po njihovem mnenju najbolje za to, da bi bila dosežena
               njihova poslovna stremljenja. To pa je, da Ljubljanska banka ne bi ostala samo neka
               nacionalna hranilnica ali pa postala nacionalna hranilnica, ampak da bi s potrebnim
               vložkom denarja in novih finančnih produktov lahko postala nekoliko uspešnejši
               finančni igralec na trgih okoli nas. To možnost banka ima, in to možnost je mogoče
               izkoristiti samo z dokapitalizacijo. Po kateri poti bomo krenili, bomo odločali tu v
               tem zboru.</p>
               <p>Zato naj vas, spoštovane kolegice in kolegi, kakšno prehitro, domnevno prehitro
               odločanje ne skrbi. Vendar pa naj rečem, upam, da z enako vnemo podpirate napore
               Vlade, da se zelo temeljito pripravi na odločitev, ki jo bomo sprejeli. In jaz se
               želim temeljito pripraviti na to odločitev. Naj povem svoje osebno mnenje. Moje
               osebno mnenje je bilo dolga leta, da mora imeti slovenska ekonomija kot majhno in
               odprto gospodarstvo banko, v kateri ima država večinski delež. Danes nisem več
               enakega mnenja. Danes menim, da bi vstop strateškega partnerja, ki ima željo po
               donosih na dolgi rok in si želi banke kot izhodišča za krepitev bančnega deleža širše
               v regiji, da bi bilo to za naše nacionalne koristi dobrodošlo. Vendar sem se
               pripravljen tako kot o drugih vprašanjih tudi o tem posvetovati. To možnost pa
               začenjam sam pri sebi dopuščati.</p>
               <p>In zdaj bi vam rad povedal strateški razlog za to. Slovenija zlasti v pogojih
               gospodarske krize, ki bo očitno daljša, kot je kdorkoli planiral, sama našega razvoja
               ne more financirati. Denarja na kapitalskem trgu je v globalni ekonomiji danes
               dovolj, vprašanje je samo, kje, kdaj in koga bomo spustili ter katerim naložbam, da
               bi ta razvoj tudi financirali.</p>
            </sp>
            <sp xml:id="SDZ5-Redna-19-2010-07-12.sp100">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Mag. Žerjav, prosim.</p>
            </sp>
            <sp xml:id="SDZ5-Redna-19-2010-07-12.sp101">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Prejšnji teden smo na izredni seji Odbora za finance in monetarno politiko
               obravnavali dokapitalizacijo Nove Ljubljanske banke, vendar je bila, žal, udeležba
               povabljenih z vladne strani izpod vsake kritike, to moram reči. Odbora se je udeležil
               le minister Križanič z državno sekretarko, z Ministrstva za gospodarstvo ni bilo
               nikogar in prav tako iz Službe Vlade za razvoj in evropske zadeve, torej ministra
               Gasparija prav tako ni bilo. In delno kritika tudi ministru Gaspariju, ki po svoje že
               kar nekaj časa skoraj ignorira Državni zbor.Manjkali ste, mimogrede, tudi vi, ki ste
               bili povabljeni, ampak, v redu, razumem. Tudi zaradi tega smo sejo prekinili, ker ni
               bilo pravega sogovornika. Predsednik uprave Nove Ljubljanske banke je dejal, da je
               dokapitalizacija potrebna v minimalnem znesku okrog 250 milijonov, tudi do 500
               milijonov. Vendar je bil dokaj nejasen, ko je govoril o razlogih. Med razlogi je med
               drugim omenil tudi slabe kredite. Ampak, oprostite, kredite je, kakršnekoli že, nekdo
               z imenom in priimkom odobril na osnovi nekih predloženih podlag, dokumentov, dokazil.
               Terjati bi bilo treba odgovornost posameznikov, uprave, nadzornega sveta, <q>"risk
               menedžmenta"</q> in tako dalje, če seveda ni bilo vse izvedeno v skladu z notranjimi
               pravili banke, ne pa da nekaterim dajemo, mimogrede, milijonske nagrade.</p>
               <p>Menim, da bi bilo nujno treba razmisliti o združevanju Nove Ljubljanske banke z
               Zavarovalnico Triglav. Na ta način bi ustanovili močan finančni steber, ki bi veliko
               lažje kljuboval močni konkurenci na bančnem in tudi zavarovalniškem trgu. Hkrati pa
               bi takšna finančna inštitucija bila dober porok za prodor tudi na tuje trge., Če vas
               prav razumem, predsednik Vlade, vi razmišljate o tem, da se dokapitalizira Nova
               Ljubljanska banka s strani tujega strateškega partnerja. Prav razumem.</p>
            </sp>
            <sp xml:id="SDZ5-Redna-19-2010-07-12.sp102">

               <speaker>BORUT PAHOR:</speaker>

               <p>Povedal sem svoje osebno mnenje in upam, da to ne bo sprejeto slabo. Jaz mislim, da
               je prav, da imamo odkrit pogovor. To sem povedal, ko smo se že pred časom na prvem
               delovnem sestanku sestali z upravo in nadzornim svetom oziroma visokimi predstavniki
               Nove Ljubljanske banke. Tudi zato, ker vem, da bo na koncu to politično vprašanje.
               Vendar pa bi si želel, ko bo politika o tem odločala in ima vso dolžnost, da odloča o
               tem, ker je zdaj večinski lastnik te banke, da odloča na osnovi strokovnih
               argumentov. Kot rečeno, imamo dve možnosti. Ali damo denar davkoplačevalcu, in to
               morda v vrednosti pol milijarde evrov in na ta način omogočimo strateške ambicije, ki
               jih je zapisala uprava in nadzorni svet v dokumentu Strategija 2010/2015. Ali pa, da
               povabimo strateškega partnerja, Slovenija izgubi večinski delež v banki, ampak ohrani
               kontrolni delež. Ohrani kontrolni delež in onemogoči, da bi morebiti v prihodnosti
               strateški partner tako ali drugače to banko izčrpal zaradi podobnih, primerljivih
               okoliščin, kot so bile v začetku leta 2009, ko se je v celi vzhodni Evropi zgodil val
               izčrpavanj hčera s strani bank mater v zahodni Evropi<gap n=".."/></p>
               <p>Mi se bomo posvetovali naprej in ni nobena skrivnost, da imamo v vladi glede tega
               različna stališča. Tudi s kolegom Križaničem, ki je pristojni minister, imava glede
               tega različna stališča. Moje vprašanje, ki ostaja za zdaj še neodgovorjeno, je: Ali
               se lahko naredi kratka in razumljiva študija, ki odgovori na vprašanje, ali je
               Slovenija kakorkoli lažje premagala nekatere probleme kreditnega krča, likvidnostnih
               težav v gospodarstvu, ker je bila država večinski lastnik Nove Ljubljanske banke ali
               ne? Ali smo s tem lažje regulirali ozdravitev bančnega in finančnega sistema ali ne?
               Ali bi bil morebiten strateški partner v tem smislu ovira posegu Vlade in reguliranju
               Vlade bančnega in finančnega sistema? Če bi bil odgovor na to vprašanje pozitiven in
               jasen, potem se bo verjetno tudi del strokovne in morda večina politične javnosti
               odločila za to, da banka ostane v večinski državni lasti, kolikor je pač zdaj
               konsolidiran delež premoženja, in s tem zavarovala znova svoj interes v podobnih
               okoliščinah. Morda pa se bo izkazalo ravno obratno, da bi kontrolni delež popolnoma
               zadostoval za to, da ne bi obremenili proračuna in denarja davkoplačevalcev, bi ga
               investirali v druge naložbe, ki bi imele kratkoročnejši donos in bi omogočili, da
               banka doseže tiste cilje, ki jih na koncu želijo tudi slovenski komitenti in
               slovensko gospodarstvo.</p>
            </sp>
            <sp xml:id="SDZ5-Redna-19-2010-07-12.sp103">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite postopkovno?</p>
               <p>Prosim, mag. Radovan Žerjav.</p>
            </sp>
            <sp xml:id="SDZ5-Redna-19-2010-07-12.sp104">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Nedvomno gre za zelo pomembna vprašanja, zato bi želel, da bi na osnovi drugega
               odstavka 246. člena Poslovnika Državnega zbora vendarle o tem še spregovorili. Moja
               ocena je, da v tem času krize morda preveč drvimo z odločitvami. Še posebej, kar se
               tiče Nove Ljubljanske banke, pa tudi povezane z logističnih holdingom. Treba bi bilo
               razmisliti o Novi Ljubljanski banki tudi glede odprodaje poslovno nepotrebnega
               premoženja, veliko je tega, in videti, kakšna je potem konča številka morebitne
               dokapitalizacije, ki bi po moji oceni v tem primeru bila bistveno nižja. In vendarle,
               še enkrat poudarjam, razmisliti o morebitni združitvi z zavarovalnico Triglav. Gre za
               združitev, ki bi dala velike sinergije ne samo na domačem trgu, ampak tudi na
               morebitnih trgih, na katere obe instituciji prodirata.</p>
               <p>Kar se pa tiče logističnega holdinga, pa si moramo najprej odgovoriti na vprašanje,
               kaj je pravzaprav v Sloveniji in na področju logistike največji problem. Največji
               problem Slovenije je v železniški infrastrukturi. In moja ocena je, da z
               ustanavljanjem logističnega mastodonta, v katerega bomo umetno vlekli Luko Koper, ne
               bomo rešili problema izgradnje železniške infrastrukture. Razen, če ima gospod
               Mehdorn, nekaj milijard evrov v žepu. Na ta način morda. Sicer pa je to samo
               organizacijska sprememba, pravega odgovora, kako bomo gradili železniško
               infrastrukturo, pa vendarle nimamo. Treba bi pa bilo v vsakem primeru upoštevati vse
               izkušnje, pozitivne in negativne, ki smo jih nabrali ob izgradnji avtocestnega križa.
               Hvala lepa.</p>
            </sp>
            <sp xml:id="SDZ5-Redna-19-2010-07-12.sp105">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca mag. Radovana Žerjava, da Državni zbor na naslednji seji opravi
               razpravo o odgovoru predsednika Vlade na njegovo poslansko vprašanje, bo Državni zbor
               odločil jutri, v torek, 13. julija 2010, v okviru glasovanj.</p>
               <p>Poslansko vprašanje predsedniku Vlade bo predstavil Zmago Jelinčič iz Poslanske
               skupine Slovenske nacionalne stranke<gap n=".."/></p>
            </sp>
            <sp xml:id="SDZ5-Redna-19-2010-07-12.sp106">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Leta 2000 je Skupščina Zahodnoevropske unije ponudila Sloveniji možnost, da postavi v
               naši državi aeronavtični muzej Zahodnoevropske unije. Svet Evrope s predsedstvom
               gospoda De Puiga je to potrdil in apliciral to idejo na ustanavljanje različnih
               evropskih muzejev po evropskih državah<gap n=".."/></p>
               <p>Šlo je za projekt, v katerem bi bilo zaposlenih neposredno približno 450 ljudi in v
               katerem bi bilo vezanih na ta projekt približno 2 tisoč delovnih mest. V bistvu bi se
               s tem začel razvoj celotne pomurske regije. Dva obiska iz obrambnega odbora
               Zahodnoevropske unije sta bila v Sloveniji, ki sta se strinjala z vsem skupaj. Na
               naši strani se ni zgodilo nič,, dokler se ni zgodila policijska akcija ministrice za
               notranje zadeve, s predvidenimi nočnimi preiskavami v stilu ameriških
               protiterorističnih akcij, ki jih izvajajo v Afganistanu, pa še tam jih izvajajo
               podnevi in ne ponoči, kot so želeli narediti v mojem primeru, ko bi tri in šestletno
               punčko z brzostrelkami ponoči potisnili ob zid specialci in iskali naprej. Še dobro,
               da je operativna policija razmišljala drugače kot vodstvo policije.</p>
               <p>Posledica je bila, da fotografij pasjih orgij niso našli, obdolžili pa so mene in
               nekdanjega ministra podkupovanja v zvezi z aeronavtičnem muzejem. Šlo je za zelo
               perfidno akcijo, ki je imela po eni strani namen diskreditacije ministra, po drugi
               strani namen diskreditacije mene kot političnega liderja in po tretji strani po mojem
               tudi rušitev edinega pametnega projekta, ki bi lahko rešil pomursko regijo
               potopa.</p>
               <p>Zato vas sprašujem, gospod premier:</p>
               <p>Kaj je zdaj s to afero podkupovanja, v kateri so mene vlačili in sem postal zvezda na
               CNN, na BBC in povsod po svetu?</p>
               <p>Kaj je s samim projektom aeronavtičnega muzeja?</p>
               <p>Ali bo ali ne bo, kako daleč in je in kako se to vrti?</p>
            </sp>
            <sp xml:id="SDZ5-Redna-19-2010-07-12.sp107">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade Borut Pahor.</p>
            </sp>
            <sp xml:id="SDZ5-Redna-19-2010-07-12.sp108">

               <speaker>BORUT PAHOR:</speaker>

               <p>Glede vašega drugega vprašanja nisem čisto prepričan, kaj vas v tem hipu bolj zanima.
               Ampak glede vašega vprašanja o preiskavi, naj povem, da to opravlja pristojno
               tožilstvo in se v to slovenska vlada, ne pristojna ministrica ne vmešavamo. O
               izsledkih bomo obveščeni, tako kot pravi pravni red.</p>
               <p>Tisto, kar pa moram odgovoriti in želim odgovoriti danes, je nek načelen in stvaren
               odnos glede vašega projekta aeronavtični muzej. To ni nova zamisel, poznamo jo že
               nekaj let. Kot sem svoj čas, tudi danes s simpatijo gledam na ta projekt. Kot vedno
               se postavlja eno in najbolj pomembno vprašanje, in to je finančna konstrukcija takega
               projekta.</p>
               <p>Vem, da se tudi v sosednjih državah zanimajo za izgradnjo ali izvedbo takega
               projekta. Če bi se lahko, in to z zasebnimi vlagatelji, prav gotovo ne samo z državo,
               zagotovo imamo možnost, da direktno z Evropsko komisijo izpogajamo vrednost
               sodelovanja preko kohezijskega sklada, to je približno nekaj čez 50 milijon evrov,,če
               bi se finančna konstrukcija zaprla. In drugi pogoj je, če bi se z občino, ki je
               pristojna za to, daodredi namembnost zemljišč, dogovorili o tem, potem mislim, da bi
               lahko s projektom nadaljevali. Mislim, do so neke odločitve v politiki in celo
               proračunski politiki glede tega že bile sprejete. Ne vidim razlogov, da z njimi ne bi
               nadaljevali.</p>
               <p>Torej sta dva pogoja. Glede obeh bo Vlada v nadaljevanju, državnega sekretarja sem po
               prejemu vašega poslanskega vprašanja že zadolžil za to, storila dvoje. Prvič. Da
               skupaj z vami pogleda in prouči finančni vidik tega projekta. Jaz mislim, da ni treba
               tukaj govoriti na glas, da ne bi bili priča edinemu projektu, ki je bil gotovo
               načrtovan v dobri veri, da bo tudi izpeljan, pa se je potem zaradi okoliščin
               izkazalo, da brez pomoči države takega projekta ne bi bili sposobni dokončati, če
               Vlada lahko in je v njeni pristojnosti, pomaga, da se taki projekti vendarle
               zaključujejo. Drugič. Ko bomo imeli zagotovila zasebnih vlagateljev, da vidijo
               finančni interes v takem parku aeronavtike, ker za njega se zanimajo tudi druge
               države, to pa kaže na to, da je to lahko atraktivna investicija, bomo poskušali,
               kolikor je v naši moči, doseči tudi z lokalnimi oblastmi dogovor o namembnosti. Vi
               veste, da je kmetijsko ministrstvo sprva zavrnilo nekatere odločitve, ki so bile s
               tem povezane. Jaz mislim, da je na obeh straneh potrebna neka fleksibilnost, ki bi
               imela rep in glavo. Skratka, da dobre kmetijske zemlje ne bi namenili za izgradnjo
               takih parkov, da pa bi lahko zemljo, ki ne more služiti drugemu, kot recimo takim
               zgradbam, lahko našli tudi na tem delu Slovenije ali pa kje drugje, ker so tudi drugi
               kraji v Sloveniji, kot veste, kolega Jelinčič, zainteresirani za postavitev tega
               projekta.</p>
               <p>V kratkem boste dobili namero Vlade, jaz tukaj zdaj lahko govorim samo kot
               predsednik. Vlada v tej sestavi še ni odločala o tem projektu,gre za neko načelno
               odločitev Vlade glede nadaljevanja tega projekta. Vas pa bo moj državni sekretar
               konzultiral in vas prosil tudi za morebitne informacije o interesih zasebnih
               vlagateljev, brez katerih zdaj si ta hip, kljub pomoči Evropske komisije, če bi ta
               bila dosežena preko kohezijskega sklada, ne znam predstavljati izvedbe tega projekta.
            </p>
            </sp>
            <sp xml:id="SDZ5-Redna-19-2010-07-12.sp109">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Jelinčič.</p>
            </sp>
            <sp xml:id="SDZ5-Redna-19-2010-07-12.sp110">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Res je, gre za finančno konstrukcijo. Finančna konstrukcija je bila narejena že pred
               šestimi leti, pa ni bilo nič od tega. Zato smo 20 zasebnih podjetij in jaz osebno
               vložili svoj finančni kapital in ustanovili Zavod aeronavtični muzej, ki je naredil
               študijo izvedljivosti. Ta študija izvedljivosti je pokazala, da bi se projekt
               izplačal v 12-ih do 15-ih letih. Ni ga projekta v Sloveniji, ki bi se izplačal tako
               hitro. Dejstvo je, da gre tukaj za tako imenovani doživljajski park aeronavtike, kot
               ga imenuje sekretar. Vedeti je treba, da na tam objektu bi bila tudi največja
               fotovoltaična električna centrala v Evropi, verjetno tudi na svetu. Ampak to nikogar
               ne zanima. Dejstvo je tudi to, da določena podjetja še vztrajajo v tem projektu,
               čeprav ne vidijo več možnosti oziroma veliko težjo možnost za financiranje, kajti
               financerje sem jaz imel pripravljene. Država bi lahko vstopila in morala vstopiti
               samo v tem segmentu, da bi lahko iz različnih evropskih držav in ostalih svetovnih
               držav dobili zastonj eksponate, ki bi jih imeli v tem muzeju. Tukaj pa država ni
               hotela pomagati, ker je zadevo vozil Jelinčič in ne kakšen iz LDS-a ali pa Zaresa.
               Zato ima tudi pri namembnosti zemljišča Ministrstvo za kmetijstvo v rokah škarje in
               platno. Oni odločijo o tistem delu zemlje, ne pa občina. Ministrstvo se pač ni upalo
               storiti zaradi hudih napadov ministrice za notranje zadeve. En minister je odstopil,
               drugi se pa boji, da bo ravno tako preiskovan, pa morda tudi zaprt</p>
               <p>Zato prosim, gospod premier, bolj konkretne odgovore bi prosil.</p>
            </sp>
            <sp xml:id="SDZ5-Redna-19-2010-07-12.sp111">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predsednik Vlade.</p>
            </sp>
            <sp xml:id="SDZ5-Redna-19-2010-07-12.sp112">

               <speaker>BORUT PAHOR:</speaker>

               <p>Mi bomo poskušali čas do začetka politične jeseni, do septembrskega zasedanja
               porabiti za nekaj koristnih stvari, ki jih kot država potrebujemo.</p>
               <p>Naj še enkrat povem, kolega Jelinčič, to je bistveno izhodišče vseh naših drugih
               opredelitev glede domačih in tujih investicij. Slovenija je premajhna ekonomija, da
               bi financirala svoj lastni razvoj v skladu z našimi pričakovanji. Želimo biti
               konkurenčna ekonomija, želimo imeti socialno povezano družbo, ergo če nočemo imeti
               primanjkljaja, in nihče ga noče imeti, ne proračunskega in ne povečanega javnega
               dolga, smo odvisni od investicij - domačih in tudi zlasti tujih investicij. Naj še
               enkrat povem. Moje izkušnje iz pogovorov z voditelji različnih držav kažejo, da je na
               trgu kapitala za Slovenijo dovolj in preveč zanimanja. Naša naloga je, da relativno
               kmalu določimo kaj, kdaj in s kom želimo kapitalsko in naložbeno sodelovati v
               Sloveniji. Kaj smo pripravljeni ponuditi v zasebno-javno partnerstvo, kaj smo
               pripravljeni ponuditi tujim vlagateljem v strateško partnerstvo na dolgi rok. To je
               naša domača naloga. Pravim - interes je, mi pa se moramo relativno kmalu začeti
               odločati o teh pomembnih vprašanjih.</p>
               <p>Kar se tiče vaše pobude, naj povem, da gledamo nanjo z naklonjenostjo, ob pogoju, da
               je finančno vzdržna, pri čemer verjamem, če dosežemo dogovor o nekaterih stvareh, ki
               jih želijo tudi tuji investitorji, na osnovi mojih pogovorov lahko tudi za to
               investicijo dobimo določeno finančno, ne pomoč, ampak obstoji finančni interes za
               sodelovanje pri tej investiciji<gap n=".."/> To sem vam že povedal.</p>
               <p>Čez poletje bomo opravili nekaj domačih nalog, tudi zato sem pohitel z imenovanjem
               nove ministrice za gospodarstvo in prosim Državni zbor, da v tem tednu o tem odloči.
               V septembru,, zlasti če bo prišlo do dogovora o tem, da bi se voditelji
               parlamentarnih strank skupaj s strokovnimi sodelavci sešli na enem, dveh vsebinskih
               pogovorih, bi rad predstavil nekaj zamisli strateške narave, kako naprej voziti
               razvojno politiko, da ne bomo samo znižali proračunskega primanjkljaja, ampak da bomo
               začeli zmanjševati dinamiko javnega dolga, da bo servisiranje javnega dolga vzdržno,
               da bomo natančno vedeli, kje si želimo tujih naložb in katere so tiste finančne in
               poslovne institucije, v katerih želimo ohraniti večinski delež.</p>
            </sp>
            <sp xml:id="SDZ5-Redna-19-2010-07-12.sp113">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite podati postopkovni predlog, gospod Jelinčič?</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp114">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Dejstvo je, da gre za javno-zasebno partnerstvo. To sem že nekajkrat povedal. In gre
               za absolutno finančno vzdržno investicijo. Po drugi strani se človek vpraša, katera
               investicija se izplača v Sloveniji v 12-ih do 15-ih letih. Zagotovo se ne bo gradnja
               novega termoelektrarnega bloka v Šoštanju, kjer bo izginilo 1,6 milijarde evrov, kar
               je bistveno več, kot je projekt, ki bi pripeljal do razvoja Pomurske regije. Dejstvo
               je, da se človek vpraša, prej ste omenili druge pozicije in druge lokacije, ali je
               Vlada sploh zainteresirana za razvoj Pomurske regije. Služba Vlade Republike
               Slovenije za lokalno samoupravo in regionalno politiko je izdala neko knjižico o
               programu spodbujanja konkurenčnosti Pomurske regije od leta 2010 do leta 2015, nič
               podobnega, kot smo danes govorili, ni v tej publikaciji niti od daleč omenjeno. Imam
               močan občutek, da vam je Pomurska regija, ko ste naredili zakon o reševanju Pomurske
               regije, padla z ramen in mislite, da je zdaj vsega konec in vse gre dobro. Mislim, da
               je to šele začetek. Na tem segmentu se ne dela nič. In če res želite rešiti tisti
               konec, naredite nekaj. Tuji investitorji so bili pripravljeni investirati, pa
               slovenska vlada ni bila za to. Zato naredite zdaj korake, najdite investitorje.
               Evidentno je, da takšne investicije, ki obrnejo kapital tako hitro, imajo podporo v
               svetu Je pa res, da jo je treba najti. Res pa je, da je za to treba imeti v vladi
               strokovne ljudi, ljudi, ki znajo kakšno zadevo prebrati, ki razumejo kakšen članek,
               ki se znajo ekonomsko pogovarjati s tujci in ki znajo poiskati te finančne vire,ki
               jih je, strinjam se z vami, v svetu dovolj in veliko.</p>
               <p>Ker mislim, da tu nismo dobili nobenega odgovora, predlagam, da na eni od naslednjih
               sej obravnavamo točko o razvoju Pomurske regije nasploh, še posebej pa v povezavi s
               tem največjim projektom reševanja Pomurske regije, to je z aeronavtičnim muzejem. In
               prosim, gospod predsednik, da v skladu z drugim odstavkom 246. člena daste to pobudo
               na glasovanje. Hvala lepa.</p>
            </sp>
            <sp xml:id="SDZ5-Redna-19-2010-07-12.sp115">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Zmaga Jelinčiča Plemenitega, da Državni zbor na naslednji seji
               opravi razpravo o odgovoru predsednika Vlade na njegovo poslansko vprašanje, bo
               Državni zbor odločil jutri, 13. julija 2010, v okviru glasovanj.</p>
               <p>Poslansko vprašanje predsedniku Vlade bo postavila Cvetka Zalokar Oražem.</p>
            </sp>
            <sp xml:id="SDZ5-Redna-19-2010-07-12.sp116">

               <speaker>CVETKA ZALOKAR ORAŽEM:</speaker>

               <p>Hvala lepa za besedo.</p>
               <p>Spoštovani predsednik Vlade, v luči zadnjih dogodkov, kot je bila akcija <q>"Balkanski
               bojevnik"</q>, prav tako pa tudi v luči pričakovanih sodnih postopkov s področja
               tajkunskega podjetništva želimo v Poslanski skupini Zares opozoriti na potrebo po
               čimprejšnji ureditvi področja zakonodaje glede začasnega odvzema oziroma zamrznitve
               osumljenčevega premoženja v primeru suma, da bi lahko bilo to premoženje pridobljeno
               na protipraven način, prav tako pa tudi kasnejšega trajnega odvzema tega premoženja,
               če bi bilo ugotovljeno, da je sum utemeljen. Pri tem naj bi šlo za najhujša kazniva
               dejanja s področja pranja denarja, droge, trgovine z belim blagom, trgovine z orožjem
               in podobno, ne pa za vsa kazniva dejanja. Kot smo lahko brali v medijih ob aferi
               <q>"Balkanski bojevnik"</q>, ki je bila mednarodnih razsežnosti, na primer v Srbiji tak
               zakon že imajo in so lahko ob zadnjih dogodkih tudi ustrezno ukrepali. Zanimivo je,
               da so ta zakon pomagali pisati tudi predstavniki OECD. Smisel zasega premoženja je
               obdolžencu preprečiti, da bi med predkazenskim in kazenskim postopkom takšno sumljivo
               lastnino prodal in denar spravil na varno v tujino ali pa prenesel na družinske
               člane. Zato menimo, da je nujno v prvem koraku premoženje sumljivega izvora
               zamrzniti, kar v naši državi nimamo urejeno.</p>
               <p>V Poslanski skupini Zares smo pripravili precej obsežne teze, kako približno sami
               vidimo v tem trenutku ureditev te problematike, in jih posredovali pristojnim
               ministrstvom, tu mislim zlasti na Ministrstvo za finance, seveda pa tudi ostalim. V
               tej pobudi izražamo pričakovanje, da bi Vlada do jeseni pripravila osnutek takšnega
               zakona in ga dala v obravnavo, tudi strokovno. Seveda pa pričakujemo, da bi vsekakor
               morali takšen zakon sprejeti do novega leta, kar bi bilo nujno. Zavedamo se nekaterih
               težav, nekaterih pomislekov, vendar pa naj povem, da je ocena v poročilu Sveta Evrope
               za Slovenijo bila zapisana, da bi na ta način lahko proračun pridobil okoli 400
               milijonov evrov na letni ravni.</p>
               <p>Zato vas sprašujem:</p>
               <p>Ali se zavedate tega perečega problema, v kar ne dvomim, in na kakšen način lahko
               pričakujemo, da bo Vlada pristopila k ustreznejši in učinkovitejši rešitvi na tem
               področju?</p>
               <p>Takšne rešitve imajo že mnoge evropske države, predvsem kar se tiče tako obrnjenega
               dokaznega bremena, med njimi Italija, Luksemburg, Danska, Belgija, Irska, Romunija in
               tako dalje.</p>
            </sp>
            <sp xml:id="SDZ5-Redna-19-2010-07-12.sp117">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim za odgovor predsednika Vlade Boruta Pahorja.</p>
            </sp>
            <sp xml:id="SDZ5-Redna-19-2010-07-12.sp118">

               <speaker>BORUT PAHOR:</speaker>

               <p>Ker smo vsi lahko kmalu po začetku krize ugotovili, da ta nima samo gospodarskih in
               socialnih razsežnosti, ampak še marsikatere druge, smo v Vladi, mislim, da s svojimi
               ravnanji že dokazali, da znamo poseči z, recimo temu, strukturnimi reformami tudi na
               področje posodobitve pravne države. Mislim, da je bilo tu storjenih nekaj korakov.
               Morda bi omenil tukaj v Državnem zboru sprejet zakon o integriteti, kar kaže na
               absolutno odločenost Vlade, da poskuša po najsodobnejših izkušnjah primerljivih držav
               slediti tistim ureditvam, ki zagotavljajo, bom rekel, pravno državo.</p>
               <p>Najprej, za voljo vašega vprašanja, že sedaj veljavna zakonodaja seveda omogoča zaseg
               premoženja, če je bilo pridobljeno s kaznivim dejanjem. Drugič, neodvisno od vašega
               vprašanja, točnega povoda se sicer ne spomnim, je minister za pravosodje na Vladi že
               diskutiral o vprašanju posodobitve naše zakonodaje tudi z novelo, ki bi prinesla tako
               imenovano obrnjeno dokazno branje. Jaz nisem pravnik po stroki, jaz se tudi ne bi
               želel spuščati v vprašanja, ki jim nisem dorasel, razumem, da gre za strokovno,
               delikatno vprašanje. So države, ki imajo tako ali drugače rešen ta način. Dejstvo je,
               da je Sloveniji kot nekaterim drugim to, če prav razumem, svetoval tudi Svet Evrope,
               da to prouči. In minister za pravosodje je za september letošnjega leta, torej čez
               dva meseca, sklical konferenco o odprtih vprašanjih v zvezi z ureditvijo zasega
               premoženjskih koristi.</p>
               <p>Vse to vodi do odločitve ali priprav odločitev slovenske vlade, da posodobi
               zakonodajo povsod tam, kjer menimo, da lahko naredimo korak naprej v zavarovanju
               pravne varnosti ljudi in zaupanja v instrumente pravne države, ki jih uvajamo z
               zakoni in z ustavo.</p>
            </sp>
            <sp xml:id="SDZ5-Redna-19-2010-07-12.sp119">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora? Prosim, Cvetka Zalokar Oražem.</p>
            </sp>
            <sp xml:id="SDZ5-Redna-19-2010-07-12.sp120">

               <speaker>CVETKA ZALOKAR ORAŽEM:</speaker>

               <p>Hvala lepa za odgovor, gospod predsednik. Jaz sem vesela, da ste v Vladi že začeli s
               tem, da se proučijo ta relativno zahtevna strokovna vprašanja. Dejstvo pa je, da vse
               študije kažejo, da so storilci teh najbolj delikatnih kaznivih dejanj, zaradi katerih
               naj bi bile države samo na območju Evropske unije na letni ravni prikrajšane za 1 do
               1,6 triljona dolarjev na letni ravni oziroma za nekje med 2 in 5 % svetovnega bruto
               družbenega proizvoda naj bi tukaj poniknilo.</p>
               <p>Gre torej za izjemno pomembno področje. kjer se pravzaprav tako države kot tudi
               posamezniki čutijo, da so države pri tem nemočne. Študije kažejo, da so storilci
               najbolj občutljivi prav pri premoženju, da jih kazni pravzaprav niti kaj dosti ne
               obremenjujejo. Ko se vrnejo iz zaporov, jih vse to premoženje še vedno na takšen ali
               drugačen način pričaka. In ta odvzem se je pokazal v številnih primerih kot zelo
               dober in učinkovit in pravzaprav predstavlja za ta kazniva dejanja najbolj učinkovito
               obrambo.</p>
               <p>Pri tem je pomembno tudi to, kar smo izpostavili, to je obrnjeno dokazno breme;
               storilec, ki mu je na sodišču dokazana krivda oziroma je potem že obsojenec, mora
               dokazati, na kakšen način je pridobil tisti del premoženja, za katerega niti skozi
               svoja davčna poročila oziroma plačane davke ne dokazuje, kako je bilo pridobljeno.
               Tukaj se postavlja nekaj vprašanj, vendar pa je evropska praksa takšna in našli smo
               številne tudi razsodbe Evropskega sodišča za človekove pravice, iz katerih je jasno,
               da v tem smislu ne vidijo, da bi prihajalo do kršenja človekovih pravic. Zato upam,
               da se jeseni resnično s takšnim osnutkom predloga <gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-19-2010-07-12.sp121">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite še kaj odgovoriti? <stage>(Ne)</stage>.</p>
               <p>Prehajamo na odgovore na poslanska vprašanja, postavljena na 18. seji zbora.</p>
               <p>Minister za šolstvo in šport dr. Igor Lukšič bo najprej odgovoril na vprašanje
               Marijana Križmana v zvezi s stražnico Osp in pripadajočim zemljiščem.</p>
               <p>Prosim, minister.</p>
            </sp>
            <sp xml:id="SDZ5-Redna-19-2010-07-12.sp122">

               <speaker>DR. IGOR LUKŠIČ:</speaker>

               <p>Gospod predsednik, poslanke poslanci, kolegi ministri, predsednik Vlade!</p>
               <p>S sklepom Vlade Republike Slovenije je bila 18. 2. 1999 nepremičnina s stražnico Osp
               prenesena na Ministrstvo za notranje zadeve in na MŠŠ ter nato s prevzemnim
               zapisnikom dne 17. 3. 1999 izročena v uporabo in upravljanje Centru za šolske in
               obšolske dejavnosti, ki je v okviru Ministrstva za šolstvo in šport.</p>
               <p>Nepremičnino sestavljajo travnik, stanovanjska stavba in dvorišče. V zemljiško knjigo
               je vpisana pri Upravnem sodišču v Kopru, področje Osp. Center za šolske in obšolske
               dejavnosti je pričel s pridobivanjem projektne dokumentacije za rekonstrukcijo
               obstoječega objekta ter izgradnjo prizidka k temu objektu, za kar je center porabil
               lastnih sredstev v višini 19 tisoč 453 evrov. Projektna dokumentacija je izdelana in
               pripravljena za pridobitev gradbenega dovoljenja. Skladno s spremembo načrta
               prostorskega razvoja Centra za šolske in obšolske dejavnosti, ki več ne predvideva
               obnove, pa trenutno poteka postopek za prodajo predmetne nepremičnine. Po uvrstitvi
               na interni trg nepremičnin znotraj resorjev Vlade ni bil izkazan noben interes, zato
               se pripravlja razpis javne dražbe. Ministrstvo za šolstvo in šport je prejelo dopis
               mestne občine Koper, s predlogom, da se nepremičnina nameni za potrebe lokalne
               skupnosti, torej v duhu, o katerem gospod poslanec sprašujete. Ministrstvo meni, da
               so sredstva prioritetno potrebna za nadaljevanje preostalih investicijskih programov
               našega centra za šolske in obšolske dejavnosti, ker so proračunski viri zelo skromni.
               Gre za bistveno spremenjene okoliščine gospodarjenja in dosegljivosti investicijskih
               sredstev, zato se mora CŠOD nujno dezinvestirati na tem področju, kar bo omogočilo
               nov dotok za ostale prioritete.</p>
               <p>Na Ministrstvu bomo proučili možnost uskladitve postopka z morebitno namero, da
               mestna občina Koper uveljavi predkupno pravico, če bo ta vzpostavljena v prostorskih
               aktih. Hvala.</p>
            </sp>
            <sp xml:id="SDZ5-Redna-19-2010-07-12.sp123">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister dr. Igor Lukšič bo odgovoril tudi na poslansko vprašanje mag. Majde Potrata
               v zvezi s spremembami pravilnika o upravljanju učbeniških skladov.</p>
            </sp>
            <sp xml:id="SDZ5-Redna-19-2010-07-12.sp124">

               <speaker>DR. IGOR LUKŠIČ:</speaker>

               <p>Hvala.</p>
               <p>Gospa poslanka! Učbeniki so razburkali slovensko javnost, zlasti založnike, ker so
               ocenili, da bo nov pravilnik pomenil veliko škodo. Izkazuje se, da ni tako,
               vzpostavlja pa novi pravilnik nov red, predvsem pa sledi vrednotam ekonomične rabe
               ustvarjenega premoženja, recimo učbenikov, solidarnosti v podobi učbeniških skladov,
               trajnostnemu razvoju, kar pomeni, da so učbeniki za večkratno uporabo in ne samo za
               eno generacijo, pa jih potem vržemo stran, kvaliteti in temu, da so učbeniki
               poceni.</p>
               <p>Z uvedbo učbeniških skladov v šolski politiki so starši dobili možnost, da plačujejo
               samo eno tretjino cene v podobi obrabnine. In tako je bilo možno, da se za starše
               učbeniki pocenijo. Nato je vstopila država in to tretjino začela plačevati preko
               proračuna. Ta znesek je bil od 4 do 5 milijonov evrov. V današnji krizi smo
               ugotovili, da menjava učbenikov, tako kot je bila v začetku zastavljena, zlasti ob
               prehodu osemletke na devetletko, ni več potrebna, da so učbeniki dobro ohranjeni in
               bi bilo prav, da kot dobri gospodarji zagotovimo sredstva samo za obrabljene in
               neuporabne učbenike. To smo postavili tudi v ta pravila. Torej država plača samo
               tiste učbenike, ki so obrabljeni do te mere, da jih ni možno več uporabljati. Če se v
               učbeniškem skladu tisti, ki ga vodijo, odločijo, da zamenjajo vse knjige, vse
               učbenike, potem je to na breme staršev ali donatorjev ali kogarkoli drugega. Država
               tu ne bo sodelovala.</p>
               <p>Pomembno je, da mora o tem sklepati svet šole. Svet šole mora o tem sprejeti sklep
               kot dober gospodar in v tem primeru soodločajo tudi starši, ki so v svetu šole.</p>
               <p>Drugi del, ki je pomemben, je vprašanje delovnih zvezkov. Delovni zvezki so se
               množično začeli uporabljati v slovenskem šolstvu, ko so stekli učbeniški skladi. Ko
               so založniki izgubili delež sredstev z učbeniškimi skladi, recimo, vsaj tretjino,
               nekateri ocenjujejo celi dve tretjini, kar je verjetno pretirano, ampak recimo
               tretjino, so se potem usmerili na produkcijo delovnih zvezkov, ki jih ni bilo v
               učbeniških skladih, in so jih morali starši za svoje otroke kupovati vsako leto na
               novo. In to število delovnih zvezkov se je za posamezne predmete zelo množilo.
               Postopno je znašal delež, ki so ga morali starši plačati za učbenike, torej tretjino,
               in za delovne zvezke v celoti, včasih isto količino sredstev kot prej, ko ni bilo
               učbeniških skladov. Ker se je število delovnih zvezkov pri različnih predmetih
               povečevalo in je cena šla neizprosno navzgor, smo tu uvedli možnost, da svet staršev
               odloči oziroma da soglasje k ceni učbenikov, kompletu za določen razred. S tem smo
               uvedli mehanizem, po katerem lahko nekdo, torej ta, ki plačuje, ima možnost ceno
               ustaviti. Seveda v prvem letu se to še ni zgodilo, samo nekateri starši so si vzeli
               to pravico, da so vrnili v kompletu učbenike nazaj v presojo učitelju. Ampak v
               glavnem se to ni zgodilo. Vzpostavili pa smo to možnost. Izbira učbenika in delovnega
               zvezka ostaja pri učitelju. Avtonomija učitelja ima tu še zmeraj moč. Glede cene, ki
               jo morajo na koncu plačati starši, pa imajo starši tudi pravico izrekati svojo sodbo.
            </p>
            </sp>
            <sp xml:id="SDZ5-Redna-19-2010-07-12.sp125">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Želite dopolnitev odgovora?</p>
               <p>Mag. Majda Potrata.</p>
            </sp>
            <sp xml:id="SDZ5-Redna-19-2010-07-12.sp126">

               <speaker>MAG. MAJDA POTRATA:</speaker>

               <p>Hvala lepa za ta del odgovora, spoštovani gospod minister, vam gospod predsednik za
               besedo. Spoštovani ministri, poslanke in poslanci!</p>
               <p>Zgodba o učbenikih je videti brez srečnega konca. Ko smo imeli samo en učbenik za
               vsak predmet, je bila želja po velikem številu učbenikov zelo goreča. Sedaj, ko imajo
               učitelji možnost izbirati med različnimi učbeniki, menimo, da ravno to draži
               učbenike. Sama zagovarjam tezo, da je bolje imeti pred seboj več kakovostnih
               učbenikov in učiteljem prepustiti izbiro tistih, ki v največji možni meri
               zagotavljajo uresničevanje ciljev pouka. Del problema vidim v tem, da se je iz
               pristojnosti odločanja komisije o presoji ustreznosti izločil komplet delovnih
               zvezkov. Zaradi stvari, ki ste jih vi tudi omenili, gospod minister, se je pojavil
               nek hibrid med učbenikom in med delovnim zvezkom, ker je pisanje v učbenik
               povzročilo, da je učbenik postal neuporaben v naslednjem letu. Težava je v tem, da so
               po eni strani pri nekaterih predmetih delovni zvezki nujno potrebni, po drugi strani
               se pa lahko zgodi, da bodo delovni zvezki zaradi cene, ki je razmeroma visoka,
               vplivali na odločitev staršev, dane pristanejo na to. Vi sami, gospod minister, pa
               ste zdaj med Scilo in Karibdo. Na eni strani vas založniki<gap n="..."/></p>
            </sp>
            <sp xml:id="SDZ5-Redna-19-2010-07-12.sp127">

               <speaker>PREDSEDNIK DR. PAVEL GANTAR:</speaker>

               <p>Kolegica Potrata, čas se ne meri, ker je neka napaka, ampak ste že porabili dve
               minuti za dopolnitev in morate zaključiti.</p>
            </sp>
            <sp xml:id="SDZ5-Redna-19-2010-07-12.sp128">

               <speaker>MAG. MAJDA POTRATA:</speaker>

               <p>Bom izpustila ilustrativno gradivo in ministra vprašala:</p>
               <p>Kako se boste izmuznili iz obtožb, ki jih dobivate s strani založnikov in s strani
               šolskih oblasti?</p>
               <p>Hvala.</p>
            </sp>
            <sp xml:id="SDZ5-Redna-19-2010-07-12.sp129">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Minister, kako se boste izmuznili?</p>
            </sp>
            <sp xml:id="SDZ5-Redna-19-2010-07-12.sp130">

               <speaker>DR. IGOR LUKŠIČ:</speaker>

               <p><stage>/ smeh/</stage> Izmuznitev je zmeraj težka zadeva, ni del strategije. Rad bi samo vzpostavil
               sistem, po katerem bodo tudi ti, ki plačujejo, imeli nekaj besede pri odločanju, vsaj
               glede cene. To se mi zdi pomembno. Po drugi strani bom tudi prosil stroko, da ponovno
               premisli, kam vodi množična uporaba delovnih zvezkov.</p>
               <p>Poleg tega naj povem, da sem takoj ob nastopu na začetku mandata ustanovil komisijo
               za učbenike, ki je vključevala tako sodelavce na ministrstvu kot založnike, vendar se
               je po prvi seji pokazalo, da je to pravzaprav samo nek interesni spor glede tega, da
               bi založniki radi uvedli učbenike za na klop za vsako leto, in to naj bi država
               financirala, kar bi zneslo od 10 do 20 milijonov v proračunu. Se pravi, to v času
               krize gotovo ni bila zadeva, ki bi bila prioriteta Ministrstva za šolstvo. Zdaj smo
               ustanovili novo komisijo na osnovi reprezentativnega zastopstva založnikov, tako kot
               ga je predlagal pododbor Odbora za založništvo pri Gospodarski zbornici. In ta
               delovna skupina je začela z delom. Ima nalogo, da najde nek ustrezen model, ki bo
               pripeljal do tega, da bodo učbeniki in delovni zvezki bistveno cenejši – namreč, zdaj
               znaša to, recimo, za osmi razred 300 evrov, učbeniki plus delovni zvezki –, da
               pogledajo, kakšna bo možna uporaba elektronskih učbenikov in gradiv, da bi vsaj v tem
               segmentu delovnih zvezkov bolj začeli uporabljati že pripravljena elektronska gradiva
               in hkrati začeli delati elektronske učbenike. In seveda, da se ohrani kvaliteta, to
               je ključno pri celotni stvari. Hvala.</p>
            </sp>
            <sp xml:id="SDZ5-Redna-19-2010-07-12.sp131">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker je minister za finance dr. Franc Križanič odsoten, bo na neodgovorjena poslanska
               vprašanja Danijela Krivca, Milenka Ziherla in Jožefa Jerovška odgovoril na naslednji
               seji zbora. Prav tako bo zaradi odsotnosti na neodgovorjena poslanska vprašanja
               Jožefa Jerovška in Milenka Ziherla na naslednji seji odgovoril minister za zunanje
               zadeve Samuel Žbogar.</p>
               <p>Prehajamo na poslanska vprašanja poslank in poslancev.</p>
               <p>Mag. Andrej Vizjak bo zastavil poslansko vprašanje ministru za finance dr. Francu
               Križaniču, ki je sicer odsoten.</p>
            </sp>
            <sp xml:id="SDZ5-Redna-19-2010-07-12.sp132">

               <speaker>DR. ANDREJ VIZJAK:</speaker>

               <p>Hvala lepa.</p>
               <p>Vlada je septembra 2009 sprejela proračunski memorandum za leti 2010 in 2011 in v
               njem na 27. strani zapisala: <q>"V pripravi je tudi zakon o davku na nepremičnine.
               Načrtuje se, da naj bi se začel uporabljati v letu 2011. Zakon bo nadomestil dve
               obstoječi dajatvi, nadomestilo za uporabo stavbnih zemljišč in davek od premoženja.
               Bistveni spremembi naj bi bili celovitejši zajem nepremičnin v obdavčitev preko
               enotnega državnega registra nepremičnin pri Geodetski upravi ter določitev davčne
               osnove na podlagi posplošene tržne vrednosti, ugotovljene v sistemu množičnega
               vrednotenja. Rezultat te spremembe,"</q> to je pomembno, <q>"bi moral biti povečanje tega
               davčnega vira za najmanj pol odstotka bruto domačega proizvoda. Ker gre za občinske
               prihodke, bo treba hkrati prilagoditi tudi zakon o financiranju občin in na novo
               razporediti dohodnino med občinske in državne proračune v korist slednjega."</q> Z uvedbo
               novega davka bo to občinski prihodek, hkrati bodo pa občine prejemale manj denarja iz
               proračuna, kar pomeni, da se bo ta davek odrazil v državnem proračunu.</p>
               <p>Že v proračunskemu memorandumu napovedujete nov davek in dodatno zategovanje davčnega
               vijaka. V zadnjih dneh smo v medijih lahko zasledili, da bo v jeseni začetek
               obravnave te problematike, zato se nam zastavlja eno vprašanje. V času finančne,
               gospodarske krize, ko država dviguje trošarine, ki znatno grenijo poslovanje
               gospodarskim subjektom in ga otežujejo, tudi življenje državljanov je s tem dražje,
               se obeta nov davek, ki bo precej, precej povečal prihodke v državni proračun, kar
               pomeni, da bo precej potegnil iz žepov ljudi in gospodarstva.</p>
               <p>Zanima me predvsem:</p>
               <p>Kateri koncept bo minister za finance predlagal Vladi v sprejetje in posledično
               Državnemu zboru?</p>
               <p>Koliko več prihodkov si obeta iz naslova obdavčitve pri gospodarskih subjektih in
               koliko pri gospodinjstvih?</p>
               <p>Koliko bo neko gospodinjstvo s povprečno namestitvijo, dvosobnim stanovanjem ali
               enodružinsko hišo, štiričlanska družina, po novem plačevalo več davka?</p>
               <p>In še posebej me zanima:</p>
               <p>Koliko bo obremenjeno gospodarstvo?</p>
               <p>Ker ministra danes tu ni, pričakujem ustni odgovor na prihodnji seji. Upam, da bo do
               takrat lahko postregel tudi z zelo konkretnimi podatki.</p>
            </sp>
            <sp xml:id="SDZ5-Redna-19-2010-07-12.sp133">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ministru bomo to sporočili.</p>
               <p>Poslansko vprašanje ministru za zdravje Dorijanu Marušiču bo postavil Andrej
               Magajna<gap n=".."/></p>
            </sp>
            <sp xml:id="SDZ5-Redna-19-2010-07-12.sp134">

               <speaker>ANDREJ MAGAJNA:</speaker>

               <p>Spoštovani gospod minister, kolegice in kolegi!</p>
               <p>Tako predlog zakona o zdravstveni dejavnosti kot pravkar potrjeno prvo branje zakona
               o RTV dopuščata v javnih zavodih poleg javne dejavnosti tudi pridobitno komercialno
               tržno dejavnost. V imenovanem zakona o RTV si bodo lahko izvajalci komercialne tržne
               dejavnosti izplačevali nagrade ob svoji osnovni plači. To se pravi, da bodo še
               dodatno stimulirani za delo v komercialnih projektih.</p>
               <p>Ministra sprašujem:</p>
               <p>Ali bo po zgledu RTV tudi v zdravstveni dejavnosti uvedel ta model stimulacij, ki je
               za mene sporen, izplačevanje nagrad?</p>
               <p>Ministra tudi sprašujem:</p>
               <p>Ali bo v zdravstvu uvedel večji odstotek gibljivega stimulativnega dela za dobro
               opravljanje osnovne javne zdravstvene dejavnosti?</p>
               <p>Sprašujem tudi:</p>
               <p>Kakšne instrumente predvidevate, da bi destimulirali zdravstvene izvajalce, da ne
               bodo usmerjali svoje energije, kadrovske, finančne potenciale, torej opremo in
               investicije, v tržni pridobitveni segment javnih zavodov?</p>
               <p>Upam, da je bilo vprašanje jasno, čeprav je bilo malo provokativno. Hvala.</p>
            </sp>
            <sp xml:id="SDZ5-Redna-19-2010-07-12.sp135">

               <speaker>PREDSEDNIK DR. PAVEL GANTAR:</speaker>

               <p>Prosim, minister za zdravje, dr. Dorijan Marušič.</p>
            </sp>
            <sp xml:id="SDZ5-Redna-19-2010-07-12.sp136">

               <speaker>DORIJAN MARUŠIČ:</speaker>

               <p>Spoštovani gospod Magajna, hvala za to vprašanje. Na nek način s tem razkrivamo tudi
               predstavitev amandmaja poslancem koalicije, kjer poskušam predstaviti svoje poglede
               na učinkovitejšo organizacijo in reorganizacijo zdravstvenega sistema. Najprej naj
               takoj razčistiva, da je že danes možno izvajati tržno dejavnost v zdravstvenem
               sistemu. Pravila so natančno udejanjena v uredbi o delovni uspešnosti iz naslova
               prodaje blaga in storitev in trgu, da je ta dejavnost v določenem procentu danes tudi
               izkoriščena, naj povem, da je v letu 2009 bilo 8,5 % sredstev pridobljenih v tržni
               dejavnosti, v bolnišnicah 1,5 % kot najmanj, največ pa v ZZV 37,6 %. S tem ne
               napeljujem na to, da je to pomembna dejavnost. Mislim, da tudi ni dovolj
               transparentna.</p>
               <p>Če se pogovarjava o tem, kako in kaj bi v bodoče želeli postaviti. Zelo preprosto,
               javni zdravstveni zavodi so najprej postavljeni za izvajanje javne zdravstvene
               službe, zato bi moral biti to eden od temeljnih kriterijev. Najprej morajo opraviti
               ta obseg, če pa bi prišlo do prostih kapacitet tudi v luči širšega prostora Evropske
               unije, potem bi lahko to dejavnost dopuščali.</p>
               <p>Če se nekako naveževa na zakon o RTV oziroma na področje kulture, se sprašujem, zakaj
               ne bi tega dovolili tudi na področju zdravstvene dejavnosti.</p>
               <p>Če me sprašujete o stimulativnem delu, bom poskušal prepričati, da odgovor na
               številne probleme, ki so se nakopičili v zdravstvenem sistemu – od pomanjkljivih ali
               pa nedogovorjenih ali pa nepostavljenih normativov, od plačane uravnilovke, težav pri
               postavljanju dežurstev, je eden od možnih izhodov, in bom tudi postavil ustrezne
               argumente, zagotavljanje večje avtonomnosti izvajalcev,. z vodstvi, ki imajo jasno
               vizijo in poslanstvo, s pomočjo srednjega menedžmenta., Država pa ostaja lastnik,
               država samo daje v upravljanje vodstvom zavodov in v upravljanje svoje dejavnosti.
               Menim, da bi se lahko tudi na področju zdravstva sledilo številnim državam Evropske
               unije, da se z variabilnim ali s stimulativnim delom zagotavlja ustrezna dostopnost,
               priskrbljenost z zdravstvenimi storitvami.</p>
               <p>Posebej je ta model uporabljen v državah, kjer imajo relativno ali absolutno
               pomanjkanje zdravstvenih delavcev, zdravnikov in medicinskih sester, kar je v
               Sloveniji pereč problem. Po mojem je to ena od možnih rešitev, ki bi omogočila
               vzdržnost zdravstvenega sistema v bodoče. Okrepiti pripadnost matičnemu zavodu,
               stimulativna sredstva za to, da bodo izvajali svojo dejavnost primarno v svojem
               zavodu, v okviru javne službe na nek način odgovori vsaj delno tudi na to
               destimulativno vlaganje v morebitno tržno dejavnost. Ob tem seveda z uvajanjem orodij
               vrednotenja tehnologij, ki bodo omogočale postavitev odzivne mreže zdravstvenega
               sistema glede na potrebe prebivalstva, odgovorijo tudi na to, da ne bi prišlo do
               nesmiselnih investicij, do prebogate javne mreže, ki ni potrebna v današnjem času,
               sploh ob današnjem avtocestnem križu, in na ta način bolj smotrno namenila javna
               sredstva za prepotrebno infrastrukturo, da se ta potem ne bi nepotrebno uporabljala
               tudi v tržne namene.</p>
               <p>Verjamem in imam številne argumente, da večja avtonomnost s stimulativnim,
               variabilnim delom bi lahko bil eden od odgovorov na izzive v zdravstvenem sistemu v
               prihodnje. Pričakujem in na nek način tudi optimistično zrem v naslednje tedne, ko se
               bomo usklajevali, da bodo teze podprte in v amandmajih prišle tudi v zakon, ki bo
               predstavljen potem v parlamentu. Hvala.</p>
            </sp>
            <sp xml:id="SDZ5-Redna-19-2010-07-12.sp137">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Magajna.</p>
            </sp>
            <sp xml:id="SDZ5-Redna-19-2010-07-12.sp138">

               <speaker>ANDREJ MAGAJNA:</speaker>

               <p>Jaz se zahvaljujem za izčrpen odgovor. Kljub temu pa je poudarek mojega vprašanja
               mogoče malo v drugo smer. Mene pravzaprav ne moti, kar sem tudi povedal v razpravi o
               zakonu o RTV, da se del programov trži,na primer oglasni prostor trži izdajanje
               cedejk, da proda kakšen dober koncert tudi drugim mrežam, pa zakaj ne bi tudi v
               zdravstvu neko aparaturo, ki ni stoprocentno izkoriščena, tržili oziroma iz tega bi
               zavod nekaj pridobil. Bojim pa se nevarnosti prelivanja teh javnih sredstev v zasebne
               žepe. Gre za neke vrste sinhronizacijo ukrepov, institutov. Po eni strani finančna
               avtonomija zavodov, komercialni programi in pa nagrajevanje. Nagrajevanje teh, ki se
               bodo ukvarjali s temi programi. Tukaj bo neka skušnjava, da se bi ta del mogoče
               nesorazmerno večal, da bodo pravzaprav zdravstveni delavci preveč motivirani za ta
               del programa, po drugi strani pa pogrešamo ravno stimulacije v tem osnovnem
               zdravstvenem delu, da se bi zdravstveno osebje čim bolj posvetilo tistemu, za kar so
               pravzaprav tudi zaposleni. Zato govorim o destimulaciji za te tržne programe, v
               nasprotju s tem, da se v največji meri posvečajo, da je to samo izjema v nekem smislu
               trženja kapacitet, ki sicer ne bi bile izkoriščene, ne pa nek premeten mehanizem,
               preko katerega se javna sredstva pravzaprav potem kanalizirajo tudi v zasebne žepe.
            </p>
            </sp>
            <sp xml:id="SDZ5-Redna-19-2010-07-12.sp139">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite odgovoriti?</p>
               <p>Prosim, minister.</p>
            </sp>
            <sp xml:id="SDZ5-Redna-19-2010-07-12.sp140">

               <speaker>DORIJAN MARUŠIČ:</speaker>

               <p>Mogoče zelo kratek komentar. Praktično imava zelo sorodne in skupne poglede.</p>
               <p>Izpostavil sem najprej skrb za osnovno poslanstvo, torej zagotavljanje, izvajanje
               rednega programa v okviru dogovora in podpisa dogovora za Zavod za zdravstveno
               zavarovanje Slovenije. Če pa bi obstajale proste kapacitete, pa je to možno izvajati.
               Sredstva pa, ki bi se pridobila morda na ta način, sem že povedal, da danes uredba to
               omogoča, se lahko namenijo za stimulacijo. Primarno poslanstvo javnih zavodov je pa
               seveda izvajanje javne zdravstvene službe. Stremeti bomo morali za tem, da bomo morda
               s povezovanjem bolnišnic, zdravstvenih domov zagotovili optimalno poslovanje,
               vprašanje pa je, kaj bomo potem kasneje s prostimi kapacitetami. Ampak to, mislim, je
               že pet, šest, sedem let od danes dalje.</p>
               <p>Primarna bo skrb za obvezno zdravstveno zavarovanje in pogodbo za Zavod za
               zdravstveno zavarovanje, morebitne proste kapacitete pa bi se lahko predajale tudi v
               delo na trgu. Res pa je, da danes tukaj ni velike transparentnosti, zato bi to morali
               urediti z zakonom, s poudarjenim nadzorom, ki ga zakon tudi opredeljuje, bi lahko to
               razmejili. Primarno za tisto, za kar so javni zavodi postavljeni, torej javna
               zdravstvena služba. Tržna dejavnost samo v prostih kapacitetah, tako infrastrukture
               kot kadra.</p>
            </sp>
            <sp xml:id="SDZ5-Redna-19-2010-07-12.sp141">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ivan Grill bo postavil prav tako poslansko vprašanje ministru za zdravje Dorijanu
               Marušiču<gap n=".."/></p>
            </sp>
            <sp xml:id="SDZ5-Redna-19-2010-07-12.sp142">

               <speaker>IVAN GRILL:</speaker>

               <p>Hvala lepa za besedo. Spoštovani ministri, ministrica, kolegice in kolegi!</p>
               <p>Prejšnji teden smo sprejeli rebalans proračuna za leto 2010, za katerega sem že v
               razpravi nakazal, da je izrazito nerazumljiv, škodljiv in menil sem, da je naravnan
               proti zaščiti, reševanju, proti zdravstvu. Jemlje namreč pomemben delež sredstev
               gasilcem, reševalcem, zdravstvu, vsem tistim institucijam, ki v bistvu rešujejo
               življenja. Tako je tudi Ministrstvo za zdravje, kot vemo, drugi največji resor, kjer
               so se jemala znatna sredstva, nekaj deset milijonov evrov, natančno skoraj 50
               milijonov evrov se je tukaj denarja znižalo, in to pretežno za investicije. V samih
               obrazložitvah je bilo, sicer za mene nespretno, verjetno to tudi za javnost,
               obrazloženo, da se te investicije v bistvu ne ukinjajo oziroma da se sama dinamika ne
               bo bistveno zamikala, ampak bi se v letošnjem letu skušale prioritetno tiste že
               začete investicije dokončati, vse ostalo pa bi se prolongiralo v leto 2011 in tudi v
               nadaljevanje.</p>
               <p>Ko proučimo vse te načrte, vse te plane, vidimo, da so v bistvu te obrazložitve
               nerealne. Zato vas, spoštovani gospod minister, sprašujem:</p>
               <p>Kako lahko upravičeno pričakujemo sredstva, ki sem jih tako na hitro seštel, v višini
               preko 50 milijonov evrov, ki so predvidena potem za leto 2011, recimo za bolnico Novo
               mesto, za bolnico Trbovlje, potem za urgentni center v Ljubljani in še nekaj teh
               izredno pomembnih institucij, kjer navajate, da naj bi se to v naslednjem letu lahko
               gradilo oziroma nadaljevalo s temi investicijami, glede na to, da letos drastično
               zmanjkuje sredstev tudi za vse te že začete projekte in glede na makroekonomske
               kazalnike, ki načrtujejo ali pa kažejo povsem realno, da se bodo v naslednjem letu
               gospodarska gibanja še slabšala,kar pomeni, da lahko pričakujemo še manj denarja?</p>
               <p>Kako se lahko potem tukaj nadejamo, da bodo tista nujno potrebna sredstva za začetek
               oziroma nadaljevanje investicij na vašem resorju, da bo možna realizacija?</p>
               <p>Sam v to v bistvu ne verjamem, razen če mi boste sedaj uspeli predstaviti, kje naj bi
               se ta sredstva pridobila. Hvala lepa.</p>
            </sp>
            <sp xml:id="SDZ5-Redna-19-2010-07-12.sp143">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim gospod minister za odgovor.</p>
            </sp>
            <sp xml:id="SDZ5-Redna-19-2010-07-12.sp144">

               <speaker>DORIJAN MARUŠIČ:</speaker>

               <p>Spoštovani gospod Grill! Z rebalansom proračuna za leto 2010 so se znižala sredstva
               Ministrstva za zdravje za investicije za 39,3 milijona evrov. Delno to lahko
               razložimo z morebitnimi ambicioznimi načrti investiranja v letošnjem letu, zato tudi
               tak odgovor, kot ste ga prejeli, glede na dinamiko porabe sredstev v prvi četrtini
               leta. V letošnjem letu ne bo pomembno zaustavljen program investicij v zdravstvu. Res
               pa je, da ob dogovarjanju za rebalans smo se tudi nekako zavezali, da ob teh
               okrnitvah sredstev, jih bo treba v letu 2011 ustrezno povečati, če želimo ohraniti
               zastavljeno dinamiko iz preteklih let. Pravkar potekajo zelo intenzivna pogajanja z
               Ministrstvom za finance, da bi ob upoštevanju nujnosti nadaljevanja projektov, za
               tista, ki so bila letos z rebalansom znižana, zagotovili ustrezno višino proračunskih
               sredstev za leto 2011. Res pa je, da je Vlada sprejela določena krčenja na področju
               investicij, in to prizadene tudi področje zdravstva, zato bodo določeni projekti
               verjetno realizirani z zamikom.</p>
               <p>Izpostavili ste dve področji. Predvsem področje urgentnih centrov in tukaj moram
               izpostaviti DTS v Ljubljani in pa urgentni centri, ki se bodo postavljali v
               slovenskem prostoru. Naj tu javno povem, da so urgentni centri še vedno prioriteta,
               ena pomembnih prioritet Vlade, in upamo, da bodo pogajanja na nivoju Evropske unije
               uspešna, da bo Evropska komisija potrdila spremembo programov in bodo v septembru ti
               programi tudi potrjeni ter umeščeni in ohranjeni v nacionalnem projektu. Kot dokaz
               lahko navedem, da ministrstvo zagotavlja svoj delež sredstev, kajti večina teh
               projektov se bo gradila s pomočjo evropskih sredstev.</p>
               <p>Za izvedbo projekta DTS v Ljubljani so finančna sredstva zagotovljena, se pa
               srečujemo s številnimi težavami, ki so posledica slabo pripravljene projektne
               dokumentacije, nerealne ocene investicije, problematike lastništva. Prav v tem času
               rešujem tudi določene nerešene probleme iz preteklosti, recimo pravice zemljišč,
               dovoze na gradbišče ter še nekaj zadev, ki so nujno potrebne za izvedbo že začetega
               projekta.</p>
               <p>Vsi tisti projekti, ki so bolj ali manj povezani z DTS in urgentnimi centri,
               potekajo. Tu lahko izpostavim tudi še energetsko sanacijo. Tako lahko zagotavljam, da
               ta del, ki je usmerjen v urgentne centre, je nacionalnega interesa in pričakujem tudi
               veliko podporo parlamenta,se bo izvajal<gap n=".."/></p>
               <p>V skladu s prioriteto Vlade se bodo sredstva za leto 2011 določala in upam, da bo
               Ministrstvo za zdravje dobilo tolikšen del, da bodo lahko z ustrezno dinamiko
               projekti potekali tudi v letu 2011. Verjetno ne v takem obsegu, kot je bilo
               zastavljeno pred leti, vendar moja ocena, vsaj po prevzemu ministrstva, precej
               nerealno, precej napihnjeno, zato tega ni bilo moč v letošnjem letu, pa tudi v
               naslednjem ne bo možno s tako dinamiko realizirati.</p>
            </sp>
            <sp xml:id="SDZ5-Redna-19-2010-07-12.sp145">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Grill.</p>
            </sp>
            <sp xml:id="SDZ5-Redna-19-2010-07-12.sp146">

               <speaker>IVAN GRILL:</speaker>

               <p>Hvala lepa.</p>
               <p>Mi smo na dovolj ambiciozen načrt opozarjali vašega predhodnika, ki je takrat skušal
               predstavljati, kako je bil uspešen v pogajanjih in zagotavljanju sredstev za vse te
               investicije, sedaj pa vidimo, da so ponekod nerealne. Je pa zagotovo velikokrat tudi
               taktiziranje v tem smislu, da se določeni projekti zavlačujejo ali pa vsaj priprava
               projektne dokumentacije, da je to potem tudi opravičilo, da je tukaj razlog, da se ne
               pride do takšnih investicij, v bistvu pa za tem sloni pomanjkanje denarja.</p>
               <p>Eden izmed takšnih projektov ali pa takšen projekt je zagotovo bolnišnica v Novem
               mestu. Tukaj me nekoliko sicer preseneča, da je ta projekt uvrščen pod nižjo
               prioriteto. Kdor pozna to bolnišnico, interno bolnišnico, razmere, kakršne so, ki so
               zelo hude, težke za paciente in za osebje, in glede na to, da je tam tudi predvidena
               urgenca, mislim, da bi zaslužila, pa verjetno še kakšna druga ravno tako, visoko
               prioriteto. Predvsem glede na to, da smo sprejeli zakon, da bomo 400 milijonov evrov
               dajali Grčiji, tukaj pa se institucije, ki so v bistvu resnično tiste ključne za
               zagotavljanje zdravstvenega varstva, oskrbe slovenskih državljanov, na ta način tudi
               predaleč odmikajo.</p>
               <p>Če vas prav razumem, bo ta urgenca oziroma DTS v Ljubljani bo v letošnjem letu
               predvsem financiran z denarjem, ki je ostal v proračunskem skladu, to je iz sredstev
               na podlagi zakona o investicijah v javne zdravstvene sisteme. Vendar se bojim , da
               glede na postavke za leto 2011, v NRP je to navedeno, so pa preambiciozni ravno tisti
               zneski, ki bi se zagotavljali iz tega vira, kajti ti zneski so nekaj 10 milijonov
               evrov,nisem prepričan, da se na podlagi tega zakona ta sredstva bodo uspela
               zagotoviti. Zato mislim, da <gap n="..."/> <stage>/ opozorilni znak za konec razprave/</stage> se bo zadeva
               zelo zamaknila, ne samo v leto 2012, ampak še v kasnejša leta.</p>
            </sp>
            <sp xml:id="SDZ5-Redna-19-2010-07-12.sp147">

               <speaker>PREDSEDNIK DR. PAVEL GANTAR:</speaker>

               <p>Prosim, gospod minister.</p>
            </sp>
            <sp xml:id="SDZ5-Redna-19-2010-07-12.sp148">

               <speaker>DORIJAN MARUŠIČ:</speaker>

               <p>Izpostavil sem velike probleme na projektu DTS, nekako je prišlo skorajda do obrata
               potrebnih sredstev v letošnjem in prihodnjem letu. Zavzemal se bom, da to ne bo edina
               prioriteta v slovenskem prostoru. Izpostavljam pa, da projekt urgentnih centrov, del,
               ki ga mora zagotavljati ministrstvo, imamo rezerviran, največji del, to je nekaj čez
               30 milijonov, pa bo zagotovljenih iz evropskih sredstev. Če bodo pogajanja v jeseni
               zaključena, sem prepričan, da bomo na podlagi pripravljenih projektov bomo lahko šli
               v to realizacijo, seveda z evropskimi sredstvi, in to bi pomenilo pomemben dvig
               kakovosti obravnave v bolnišničnem zdravstvenem sistemu.</p>
            </sp>
            <sp xml:id="SDZ5-Redna-19-2010-07-12.sp149">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Grill, imate postopkovni predlog?</p>
            </sp>
            <sp xml:id="SDZ5-Redna-19-2010-07-12.sp150">

               <speaker>IVAN GRILL:</speaker>

               <p>Tako je, spoštovani gospod predsednik.</p>
               <p>Tudi vam, spoštovani gospod minister, sem hvaležen, ko ste nakazali, da so že zdaj v
               postopku pogajanja z Ministrstvom za finance oziroma tudi z Vlado, kako pridobiti čim
               več sredstev za leto 2011 in še naprej, pa tudi ostala pogajanja, zato menim, da bi
               bilo predvsem vam v pomoč in tudi v korist, da bi v Državnem zboru ravno o tej
               tematiki investicij ali zagotavljanja sredstev v bolnišnično infrastrukturo opravili
               splošno razpravo, ki bo verjetno šele v septembru. Pomeni, da bi to sovpadalo in
               mislim, da bi bilo koristno - upam, da bo vladajoča koalicija to podprla – kjer bi
               izpostavili vse težave, probleme, pričakovanja ter potem poiskali najboljšo rešitev v
               korist vseh nas.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-12.sp151">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Ivana Grilla, da Državni zbor na naslednji seji opravi razpravo o
               odgovoru ministra za zdravje na njegovo poslansko vprašanje, bo Državni zbor odločal
               jutri, v torek 13. julija 2010, v okviru glasovanj.</p>
               <p>Poslansko vprašanje dr. Roku Žarniću, ministru za okolje, bo postavil Jakob
               Presečnik.</p>
               <p>Prosim, gospod Presečnik.</p>
            </sp>
            <sp xml:id="SDZ5-Redna-19-2010-07-12.sp152">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospodje ministri, kolegice in
               kolegi!</p>
               <p>Spoštovani gospod minister za okolje in prostor dr. Žarnić! V zadnjem obdobju so bili
               sestavljeni in sprejeti številni domači in mednarodnih normativni in vrednostni
               dokumenti, v katerih so podani cilji in usmeritve sodobnega urejanja prostora. Po
               zgodovinski uporabi naravnih materialov in barv fasad v različnih, vendar
               nevsiljivih, tonih, ki z leti pridobijo žametno patino in so za oko prijetne, tudi ko
               so močno osvetljene, in ko so se dodajali tudi razni okrasni elementi in vzorci, ki
               so praviloma poudarjali konstrukcijske elemente in fasadne odprtine, so se začele
               uporabljati sodobne barve in z njimi možnost uporabe močnih, bleščečih in
               intenzivnih, nasičenih barv. To sem povzel po razmišljanjih oziroma zapisu prof. dr.
               Žive Deu.</p>
               <p>Sodoben razvoj grajenih struktur močno zaznamujejo hitre in vidne spremembe.
               Naraščanje naselij, novim urbanim vzorcem in stavbnim oblikam je v zadnjem obdobju
               dodana tudi barvitost, ki ima lahko s svojo intenzivnostjo tudi negativen vpliv tako
               na oblikovno doživljanje krajine kot tudi na počutje ljudi, ki so primorani živeti
               ali se gibati v bližini teh objektov. In v tem je problem. V Sloveniji imamo
               normativno urejen problem svetlobnega onesnaževanja, problem barvitosti grajenega
               okolja je pa sicer delno urejen v občinskih prostorskih dokumentih, vendar očitno ne
               dovolj, da bi bile pri problemu neustrezne uporabe fasadnih barv dovolj učinkovite
               inšpekcijske službe oziroma v prvi vrsti dovolj poučeni investitorji, lastniki in
               izvajalci del.</p>
               <p>Naj poudarim, da je samovolja pri uporabi neustreznih barv gotovo omejena z dejstvom,
               da uporaba pripada sicer lastniku, lepota, predvsem zunanja, pa vsemu svetu oziroma
               vsem tistim, ki se gibamo ali gibajo v bližini teh naselij ali objektov.</p>
               <p>Zaradi tega dejstva in problemov, ki pri tem nastajajo, vas spoštovani gospod
               minister, sprašujem:</p>
               <p>Ali ste s problematiko barvnega onesnaževanja na ministrstvu seznanjeni?</p>
               <p>Kakšne ukrepe ter normativne rešitve nameravate predlagati za ustrezno ureditev te
               problematike?</p>
               <p>Hvala lepa za odgovor.</p>
            </sp>
            <sp xml:id="SDZ5-Redna-19-2010-07-12.sp153">

               <speaker>PREDSEDNIK DR. PAVEL GANTAR:</speaker>

               <p>Prosim, gospod minister dr. Roko Žarnić.</p>
            </sp>
            <sp xml:id="SDZ5-Redna-19-2010-07-12.sp154">

               <speaker>DR. ROKO ŽARNIĆ:</speaker>

               <p>Spoštovani gospod predsedujoči. Spoštovane gospe poslanke in poslanci!</p>
               <p>Spoštovani poslanec Jakob Presečnik! Najprej hvala za izredno zanimivo in aktualno
               vprašanje. V odgovoru bi pa nekoliko osvežil spomin glede barvitosti našega okolja in
               arhitekture. Pojem barvnega onesnaževanja je zgodovinsko relativen pojem, kajti
               različne civilizacije so svoje objekte različno barvale. V tem zgodovinskem razvoju
               je moda intenzivnih in neintenzivnih barv različno prisotna. V aktualni zakonodaji
               tega, žal, nimamo definiranega in je tudi sam pojem barvitosti in, recimo, pogojno
               ali nepogojno rečeno, neke onesnaženosti z intenzivnimi barvami izredno subjektiven
               in podvržen presoji posameznika. Barvitost grajenih objektov v zgodovini je različna
               v različnih civilizacijah. Antični sled je bil veliko bolj barvit, templji in
               zgradbe, ki so danes bele, so bile nekoč intenzivnih barv in kasneje je sčasoma ta
               barva zbledela ali bila na različne načine odstranjena. Skozi stoletja so barve
               bledele in zato je klasicistično obdobje 19. stoletja kot arhitekturno lepoto
               ustoličilo marmorno antično belino. Srednjeveško meščansko stavbarstvo pa je poznalo
               tudi intenzivne barve. Znane so poslikave fresk na meščanskih hišah in tudi različne
               druge barvne kombinacije. Moderna arhitektura je posledično po 19. stoletju uzakonila
               uniformirano belino in preprostost oblik ter načrtno pozabljanje na barvo. Toliko o
               zgodovini.</p>
               <p>V glavnem pa so danes z Zakonom o prostorskem načrtovanju barve fasad objektov in
               drugi pogoji, ki določajo in oblikujejo videz naselij in krajine, določeni v
               izvedbenem delu prostorskih aktov občin, kot ste sami tudi povedali. Zakon v 3. členu
               med cilji prostorskega načrtovanja določa, da <q>"je posege v prostor in prostorske
               ureditve treba načrtovati tako, da se omogoča ohranjanje prepoznavnih značilnosti
               prostora."</q></p>
               <p>V prostorskem redu Slovenije so podane tudi usmeritve s tega področja. Pogosto se
               dogaja, da je določitev materialov in barv objektov ali njihovih posameznih delov
               prepuščena zgolj posameznemu prostorskemu načrtovalcu. V praksi se gradbena
               dovoljenja izdajajo v skladu z določbami prostorskih aktov in če ti ne določajo barve
               fasade, strehe, drugih elementov, upravni organ, žal, nima podlage, da bi o tem
               odločal izven določb prostorskega akta. Inšpektorat Republike Slovenije za okolje in
               prostor, ne gradbena inšpekcija in ne inšpekcija za okolje nimata pristojnosti
               nadzora nad barvami fasad. Nadzor nad pogoji, določenimi z občinskimi prostorskimi
               akti, opravljajo občinske inšpekcije. Lahko pa dodamo, da za
               investicijsko-vzdrževalna dela na stavbah, med katere se uvršča tudi izdelava fasad,
               barvanje fasad in podobna dela, ni potrebno gradbeno dovoljenje po določbah Zakona o
               graditvi objektov. Tako tudi gradbeni inšpektor nima pristojnosti nadzora nad
               tovrstnimi deli.</p>
               <p>Strinjamo se, da je problematiki treba nameniti več pozornosti. V tem smislu je naše
               ministrstvo v preteklosti že pripravilo in izvedlo več delavnic s strokovno in ostalo
               zainteresirano javnostjo. Posamezne vsebine pa se skušajo implementirati tudi v
               izobraževalne programe na različnih stopnjah. V prihodnje bo treba temu problemu
               posvetiti več pozornosti, mogoče tudi razmišljati o zakonskih okvirih. Za zdaj pa za
               to še ne obstaja zakonska podlaga. Hvala lepa.</p>
            </sp>
            <sp xml:id="SDZ5-Redna-19-2010-07-12.sp155">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Gospod Presečnik, prosim.</p>
            </sp>
            <sp xml:id="SDZ5-Redna-19-2010-07-12.sp156">

               <speaker>JAKOB PRESEČNIK:</speaker>

               <p>Gospod minister, zahvaljujem se vam za ta odgovor. Resnici na ljubo, midva sva se
               pred kratkim tudi o tem pogovarjala in je padla tudi ideja, da zadevo postavimo na
               nivo poslanskega vprašanja.</p>
               <p>Jaz se strinjam, da mora biti vse, tudi barva fasade, konec koncev strokovno
               utemeljena, strokovno pripravljena odločitev. V primeru, da bi imeli dovolj velik
               vpliv na to prostorski načrtovalci, projektanti, zagotovo ne bi srečevali takšnih
               rešitev, ki jih danes po Sloveniji srečujemo. Tako pa se bojim, da je marsikdaj
               projektant oziroma načrtovalec kar lastnik sam ali še hujše, sam izvajalec teh del. V
               tem je problem. Tudi to, kar ste rekli, da za obnovo fasade ni potrebno gradbeno
               dovoljenje in zaradi tega prihaja do teh zagotovo motečih elementov. Tudi v
               preteklosti, če gledam slovensko realnost, so bili predvsem naravni materiali.
               Tehnologija gre naprej. Materiali so drugi. Vendar neki določeni okviri pa morajo še
               vedno kljub temu ostati.</p>
               <p>Kot rečeno, jaz sem to vprašanje postavil tudi kot pobudo, da vi osebno in na
               Ministrstvu za okolje in prostor razmislite o tej zadevi in pripravite, ker iz
               odgovora sledi, da to nimamo urejeno v državi, ustrezno normativno ureditev, ki bi ta
               problem reševala. Hvala lepa.</p>
            </sp>
            <sp xml:id="SDZ5-Redna-19-2010-07-12.sp157">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod minister Roko Žarnić.</p>
            </sp>
            <sp xml:id="SDZ5-Redna-19-2010-07-12.sp158">

               <speaker>DR. ROKO ŽARNIĆ:</speaker>

               <p>Najlepša hvala.</p>
               <p>Mogoče bi kazalo v prostorskem načrtovanju uvesti tudi neke vrste barvni študij za
               določena področja, da bi se ti problemi nekih ekscesnih pojavov nekoliko bolj
               umirjali. Hvala.</p>
            </sp>
            <sp xml:id="SDZ5-Redna-19-2010-07-12.sp159">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vito Rožej bo postavil poslansko vprašanje ministru za delo, družino in socialne
               zadeve dr. Ivanu Svetliku.</p>
            </sp>
            <sp xml:id="SDZ5-Redna-19-2010-07-12.sp160">

               <speaker>VITO ROŽEJ:</speaker>

               <p>Hvala lepa za besedo, predsedujoči. Spoštovana ministrica, spoštovani ministri, še
               posebej minister dr. Svetlik!</p>
               <p>Zakon o socialnem varstvu ima v razširjenem 18. členu opredeljeno izbiro družinskega
               pomočnika. 18.i člen tega zakona določa, da ima družinski pomočnik pravico do delnega
               plačila za izgubljen dohodek v višini minimalne plače oziroma sorazmernega dela
               plačila za izgubljeni dohodek v primeru dela s krajšim delovnim časom od polnega. Ta
               višina se je ob prvi uveljavitvi zakonskih določb usklajevala z višino minimalne
               plače, kasneje je bila določba črtana s sprejetjem zakona o usklajevanju transferjev
               posameznikom, se pravi s 1. januarjem 2007, in so se odtlej te višine usklajevale z
               rastjo cen življenjskih potrebščin dvakrat ne leto, v juliju in januarju. Tisti, ki
               se s tem ukvarjate, to veste. To je bil tudi razlog, da je višina nadomestil vsem, ki
               so odločbo o minimalni plači oziroma nadomestilu kot družinski pomočniki dobili pred
               tem datumom, začela zaostajati. Razlika se je povečala predvsem ob dvigu minimalne
               plače leta 2008 in sedaj nazadnje leta 2010. Posamezniki so se v različnih obdobjih
               odločali za ta inštitut in podpisovali z občinami odločbe za pridobitev statusa,, ker
               se je spreminjala zakonodaja. Vmes imamo trenutno v Sloveniji, grobo rečeno, tri
               kategorije družinskih pomočnikov, kar pomeni, da so ljudje za isto delo plačani
               različno. Nekateri so skladno z odločbo o opravljanju dela družinskega pomočnika z
               zakonom o socialnem varstvu plačani v višini 734 evrov bruto oziroma 574 evrov neto,
               skratka dobijo minimalno plačo, drugi pa 578 evrov bruto oziroma zgolj 453 evrov
               neto, kar je pod pragom revščine,ki ga je tudi Vlada sama izračunala. Ob tem je treba
               poudariti, da se pa prispevki za socialna zavarovanja za te družinske pomočnike
               plačujejo skladno s predpisi, ki ta zavarovanja urejajo, to je od višine minimalne
               plače. Gre za približno skupino tisoč ljudi, tisoč družinskih pomočnikov, ki skrbijo
               za invalide s hujšimi težavami, tudi v društva so povezani. Kot smo seznanjeni,
               vodijo pri državi nekaj pravnih postopkov, ki znajo državo stati več, kot pa bi jo
               stalo sprotno urejanje tega problema. Ker se napoveduje, da bo v letu 2011 in 2012
               usklajevanje socialnih transferjev zamrznjeno, bodo te razlike prisotne še dlje časa,
               zato bi bilo treba te prejemke družinskih pomočnikov uskladiti še pred morebitno
               uvedbo tega ukrepa zamrznitve.</p>
               <p>Gospoda ministra sprašujem, ker gre očitno za neenakopravnost med družinskimi
               pomočniki:</p>
               <p>Ali je takšno stanje v državi dopustno?</p>
               <p>Zakaj ste takšnega obstoječega stanja ne odpravi?</p>
               <p>Kdaj bodo anomalije, ki to neenakopravnost povzročajo, odpravljene?</p>
               <p>Že vnaprej hvala lepa za odgovor.</p>
            </sp>
            <sp xml:id="SDZ5-Redna-19-2010-07-12.sp161">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod minister dr. Ivan Svetlik.</p>
            </sp>
            <sp xml:id="SDZ5-Redna-19-2010-07-12.sp162">

               <speaker>DR. IVAN SVETLIK:</speaker>

               <p>Hvala lepa, spoštovani gospod predsednik. Poslanke in poslanci!</p>
               <p>Res je, da imajo družinski pomočniki, ki jim je bila izdana odločba do 31. decembra
               2006, drugačen pravni naslov za prejemanje delnega plačila za izgubljeni dohodek kot
               tisti, ki jim je bila izdana odločba po tem datumu. Teh prvih je v skupini družinskih
               pomočnikov 89, ostalih pa je 618. To pomeni, da imamo v resnici dve skupini
               družinskih pomočnikov, ki so upravičeni do različnega delnega plačila za izgubljeni
               dohodek glede na dejstvo, ali je bila odločba izdana pred 1. 1. 2007 ali ne. Čeprav
               so vsi v enakem dejanskem položaju, ob sprejetju Zakona o usklajevanju transferov to
               vprašanje ni bilo ustrezno razrešeno in soglašamo z ugotovitvijo, da je to stanje
               neustrezno in ne sprejemljivo.</p>
               <p>Kako se tega vprašanja lotevamo? Prvič bi rad povedal, da pripravljamo zakon o
               dolgotrajni oskrbi in zavarovanju za dolgotrajno oskrbo, ki bo na novo uredil to
               materijo, in sicer bo družinskega pomočnika prekvalificiral v osebnega pomočnika, ki
               bo imel nekoliko drugačen status kot sedaj družinski pomočniki. Tako da bo potem tudi
               plačevanje za to aktivnost teklo drugače. Žal ne bomo mogli tega zakona uveljaviti
               pred letom 2013, kot kažejo zdaj razmere. V vmesnem obdobju, do takrat bo glede
               višine delnega plačila za izgubljen dohodek družinskih pomočnikov problematika
               urejena v novem zakonu o socialno varstvenih dejavnostih, ki je tudi v pripravi in ki
               bo, upajmo, začel veljati prihodnje leto. Vendar s tem tudi na ministrstvu nismo
               zadovoljni, zato želimo odpraviti nastalo situacijo tako, da bomo pripravili
               spremembo zakona o usklajevanju transferov, ki bi začasno uredil to področje in
               izenačilo obe skupini družinskih pomočnikov. Naš namen je, da bi po skrajšanem
               postopku pripravili spremembo tega zakona in da bi potem vsi družinski pomočniki
               dobivali nominalno opredeljen znesek na ravni trenutno veljavne minimalne plače
               oziroma 90 % trenutne minimalne plače. Kar pomeni, da bi se večini družinskih
               pomočnikov, ki imajo danes nižje prejemke, ta prejemek dvignil. Hvala lepa.</p>
            </sp>
            <sp xml:id="SDZ5-Redna-19-2010-07-12.sp163">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Vito Rožej.</p>
            </sp>
            <sp xml:id="SDZ5-Redna-19-2010-07-12.sp164">

               <speaker>VITO ROŽEJ:</speaker>

               <p>Najlepša hvala, gospod minister, za odgovor. Veseli me, da kot tudi sami ugotavljate
               isto in da se podobno kot pri nas v poslanski skupini tudi vi strinjate, da so za
               ureditev tega problema pravzaprav potrebne majhne zakonske spremembe, ki bi šle, kot
               sami pravite, po skrajšanem postopku skozi. Mene zato zanima, ker sem prvič slišal
               tako konkretni predlog za spremembo Zakona o usklajevanju transferjev, kdaj, mogoče
               tudi v mesecih, če lahko poveste, bi se takšna zakonodaja lahko spreminjala, ker v
               poslanski skupini smo pripravili zakonske spremembe, za katere verjamemo, da bi ta
               problem podobno rešili v vmesnem času. Čeprav, kot sami ugotavljate, gre zgolj, če
               lahko v narekovajih tako rečemo, 89 upravičencev po vaših podatkih. Vmes sicer
               njihovo socialno zavarovanje, kot sem že omenil, plačujejo občine, polno ceno, bom
               rekel, če so prispevki od minimalne plače pač polna cena. Jaz sicer ne mislim, da se
               bodo zaradi tega občine kakor koli oškodovane in da nimajo sredstev, da bi to krile,
               ker so si iz povprečnine tudi za te namene znale izboriti zadostna sredstva. Upam pa
               resno, da glede na več kot polletne izkušnje, ki jih že imamo tudi z vami pri dialogu
               in urejanju tega področja, bi se te stvari odslej najbrž da morale v krajšem časovnem
               obdobju spremeniti, da bi bile zadovoljive za našo poslansko skupino, predvsem pa
               seveda za prizadete upravičence. Hvala.</p>
            </sp>
            <sp xml:id="SDZ5-Redna-19-2010-07-12.sp165">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister dr. Ivan Svetlik.</p>
            </sp>
            <sp xml:id="SDZ5-Redna-19-2010-07-12.sp166">

               <speaker>DR. IVAN SVETLIK:</speaker>

               <p>Hvala lepa.</p>
               <p>Naj rečem, glede na namero, da bi to uredili s popravkom zakona po skrajšanem
               postopku, bo to lahko urejeno v prvih jesenskih mesecih. Res pa je tudi, da smo
               doslej iskali to možnost drugje, zlasti v teh socialnih zakonih, ki so tudi v
               Državnem zboru, vendar se je izkazalo za neustrezno rešitev, tako da smo potem nekaj
               časa, več kot bi bilo idealno gledano, tudi čakali na to rešitev, pa vendar mislim,
               da bo prišla še vedno hitro in da bo potem tudi zadovoljstvo družinskih pomočnikov
               rešeno.</p>
            </sp>
            <sp xml:id="SDZ5-Redna-19-2010-07-12.sp167">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>France Cukjati bo predstavil poslansko vprašanje ministru za zdravje Dorijanu
               Marušiču.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp168">

               <speaker>FRANCE CUKJATI:</speaker>

               <p>Hvala za besedo, gospod predsednik. Gospod minister, lep pozdrav! Vsi prisotni!</p>
               <p>Prejšnji petek je Državni zbor potrdil spremembe Zakona o sistemu plač v javnem
               sektorju, ki je pri sindikatih povzročil kar nekaj nejevolje. Obračunavanje dodatkov
               za neugoden delovni čas, kot sta nočno in praznično dežurstvo, se je doslej namreč
               vedno urejalo v kolektivni pogodbi. Sedaj pa je Vlada zaobšla pogajanja s sindikati
               in svojo zamisel kratko malo uzakonila. Zato je FIDES napovedal, da bodo zdravniki
               množično priklicali soglasja za nadurno delo. Preklici so menda že deponirani na
               FIDES-u in jih boste, spoštovani minister, kmalu imeli na mizi. Ob tem vas ne
               sprašujem, zakaj je Vlada, kot pravijo sindikati, prvič v samostojni Sloveniji
               popolnoma prekinila socialni dialog, tako se je pač odločila Vlada in mi smo se že
               navadili, da nas pri tej vladi nič ne more presenetiti.</p>
               <p>Sprašujem vas nekaj drugega:</p>
               <p>Kolikšen del javne zdravstvene dejavnosti opravijo zdravniki izven svojega rednega
               delovnega časa, to je v nadurah, dežurstvih, nadomeščanju in podobno?</p>
               <p>In:</p>
               <p>Kako boste zagotovili nemoteno delovanje, neprekinjene urgentne zdravniške službe, ko
               bo stopil v veljavo množičen umik soglasja zdravnikov za nadurno delo, ki presega
               zakonsko določen limit, do katerega lahko delodajalec zdravniku naloži nadurno
               delo?</p>
               <p>Ta limit namreč znaša 170 ur na leto, to je povprečno 14 ur na mesec, kar je več, je
               možno zdravniku naložiti le ob njegovem pisnem soglasju. Hvala za odgovor.</p>
            </sp>
            <sp xml:id="SDZ5-Redna-19-2010-07-12.sp169">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod minister, prosim.</p>
            </sp>
            <sp xml:id="SDZ5-Redna-19-2010-07-12.sp170">

               <speaker>DORIJAN MARUŠIČ:</speaker>

               <p>Spoštovani gospod predsednik. Cenjeni poslanec, poslanke!</p>
               <p>Hvala za to vprašanje. Predvsem, ker je osredotočeno samo na tisti del, ki se dotika
               zdravstvenega sistema in morda konkretno na vprašanje, niti ni tako težak, namreč
               Zakon o zdravstveni dejavnosti natančno opredeljuje, da mora biti zdravstvena
               dejavnost v Republiki Sloveniji organizirana tako, da je vedno zagotovljena nujna
               medicinska pomoč, vključno z nujnimi reševalnimi prevozi, preskrbo z nujnimi
               zdravili, in sicer tako, da je čim prej in čim bližje njihovemu nastanku in med
               transportom. Znano je tudi, kakšna so določila Zakona o zdravniški službi,
               deontologije, ki zavezuje zdravnike k delu in nudenju nujne medicinske pomoči. Tako
               da prve ocene, ki so bile postavljene, ne kažejo, da bi bila lahko nujna medicinska
               pomoč oziroma urgentna služba prizadeta. Postavlja se predvsem vprašanje, kako naj bi
               se organizirala celotna služba, torej tudi redno delo.</p>
               <p>Ampak, če mi bo dovoljen, nekoliko širši prikaz, dežurna služba v slovenskem prostoru
               je potrebna reorganizacije. Upam, da se tukaj strinjava, oba sva zdravnika, in je
               bila tudi na mojem seznamu, vendar ne prioritetna. Naj samo orišem. Vsak dan, vsako
               noč je 175 zdravnikov na sekundarni ravni, poleg njih še 225 ostalih dežurnih, na
               primarni ravni okoli 80 dežurnih timov in po moji oceni je to dejansko treba
               reorganizirati, predvsem ker je v Sloveniji premalo zdravnikov in medicinskih sester
               in jih je pač treba bistveno bolj izrabljati v okviru rednega programa.</p>
               <p>Ko smo se soočali z grožnjami Fidesa, smo opravili določene razgovore, povprašali smo
               tudi izvajalce na sekundarni ravni in razen petih ali šestih naj po njihovih navedbah
               – torej, govorimo o upravah skupaj s predstojniki – naj ne bi bilo moteno redno delo.
               Seveda, ta problem je izpostavil tistih 7 ali 8 kritičnih izvajalcev na sekundarni
               ravni, ki bi tudi sicer morali biti v prihodnosti deležni reorganizacije. To so
               manjše ali srednje velike bolnišnice. V zadnjih dveh tednih dva direktorja
               zagotavljata, da sta za jesenske mesece zagotovila način dela.</p>
               <p>Skratka, soočen sem z novim izzivom oziroma takega odziva za umik tega nismo
               pričakovali. Verjetno bo prišlo do takega scenarija, da bodo morali izvajalci
               zagotavljati 24-urno delo. Seveda, ker je pa njihov prihodek odvisen od pogodbe
               Zavoda za zdravstveno zavarovanje, ki je vezan na redno delo, bodo morale uprave na
               nek način najti z ostalimi zdravniki način, kako se bo redno delo izvajalo, morda s
               podjemnimi pogodbami. Bomo videli, kakšna bo aktivnost. V vsakem primeru bo prišlo do
               tega preobrata. Danes se dežurna služba izvaja s podjemnimi pogodbami, morda bo
               kasneje to uveljavljeno za redno delo.</p>
               <p>V vsakem primeru naj zagotovim – in to je konkreten odgovor na vaše vprašanje – tudi
               po navedbah direktorjev, predstojnikov naj urgentna služba, nujna medicinska pomoč ne
               bi bila ogrožena, če bi izvajalci prešli v turnusno delo. Lahko bo moteno redno delo.
               Prva ocena bolnišnic je bila, če bi dejansko vsi umaknili to soglasje, bi na celotni
               sekundarni ravni manjkalo 150 zdravnikov. Moram pa izpostaviti, da v zadnjih dveh,
               treh letih pomembnih reorganizacij na tem področju ni bilo, da pomembnega
               vključevanja specializantov, katerih število zelo hitro narašča in se približujejo
               specialistom na sekundarni ravni, tudi ni in zato bi lahko sledili tudi nekaterim
               usmeritvam. Tu izpostavljam strokovno vodstvo Kliničnega centra, strokovno
               direktorico, predsednik Zdravstvenega sveta in celo Strokovni svet Kliničnega centra,
               ki me je ohrabril s tem, da je potrebna reorganizacija dežurne službe, da je potrebno
               postaviti standardizirana dežurna mesta, in da je potrebno postaviti nacionalne
               dežurne centre, ki bi zagotavljali visokokakovostno oskrbo za državljane. Skratka,
               izziv je velik, mislim pa, da sem na vaše vprašanje zagotovil konkreten odgovor,
               vprašanje pa, kako bo potekalo redno delo.</p>
            </sp>
            <sp xml:id="SDZ5-Redna-19-2010-07-12.sp171">

               <speaker>PREDSEDNIK DR. PAVEL GANTAR:</speaker>

               <p>Želite dopolnitev odgovora?</p>
               <p>Prosim, gospod Cukjati.</p>
            </sp>
            <sp xml:id="SDZ5-Redna-19-2010-07-12.sp172">

               <speaker>FRANCE CUKJATI:</speaker>

               <p>Seveda z odgovorom nisem zadovoljen, tudi sicer vedno navajate reševalne dežurne
               službe v bolnišnicah, ker sta možnost reorganizacije in pa fleksibilnost toliko
               večja. Sprašujem predvsem za primere manjših zdravstvenih domov. Vsak zdravstveni dom
               mora izven časa rednih ambulant zagotoviti urgentno službo, upoštevajoč urno
               obremenitev se mu v ta namen priznava 4,2 zdravnika. Namreč ambulantno delo v turnusu
               poteka, dopoldne, popoldne, vendar je ponoči in ob praznikih dežurna služba 4,2
               zdravnika. Mi imamo vrsto manjših zdravstvenih domov, ki v ta namen seveda nimajo
               zaposlenih zdravnikov in morajo to delo opraviti zdravniki poleg svojega rednega
               ambulantnega dela, torej v nadurnem času. V zdravstvenih domovih, kjer skupaj s
               koncesionarji dela manj kot 10 zdravnikov, mora torej vsak od njih poleg rednega
               ambulantnega dela opraviti v nadurnem času najmanj še za polovico zdravnika.
               Zdravstvenih domov z manj kot desetimi zdravniki skupaj s koncesionarji, je kar
               nekaj. Naj jih naštejem: Izola, Ilirska Bistrica, Sevnica, Cerknica, Idrija, Logatec,
               Kočevje, Ribnica, Hrastnik, Zagorje, Lenart, Ormož, Ljutomer, Metlika in Radlje. Nič
               bistveno bolje se ne godi tistim zdravstvenim domovom, ki imajo po deset ali dvajset
               zdravnikov. Teh je 20. Poleg tega je treba v nadurah nadomeščati tudi kolege, ki so
               na bolniški, porodniški, dopustu itd. Gospod minister, direktor zdravstvenega doma bo
               v teh primerih za zagotavljanje dežurne službe že v dveh mesecih potrošil letni
               limit, 170 nadur, s katerimi lahko posameznika zdravnika obremeni brez njegovega
               soglasja.</p>
               <p>Kakšen je torej vaš načrt v teh primerih?</p>
               <p>Predvsem mislim osnovno zdravstvo, kajti tu velike fleksibilnosti ni zaradi
               pomanjkanja zdravnikov.</p>
            </sp>
            <sp xml:id="SDZ5-Redna-19-2010-07-12.sp173">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim gospod minister.</p>
            </sp>
            <sp xml:id="SDZ5-Redna-19-2010-07-12.sp174">

               <speaker>DR. DORIJAN MARUŠIČ:</speaker>

               <p>Glede primarne ravni bo problem morda treba reševati od zdravstvenega doma do
               zdravstvenega doma oziroma od občine do občine, kot ste sami navedli, seveda z
               bistveno večjim vključevanjem koncesionarjev v dežurno službo kot na sekundarni
               ravni. Toliko morda za odziv na ta vaš dodatek.</p>
               <p>Na primarni ravni smo preverili predvsem delovanje nujne medicinske pomoči v okviru
               projekta, ki ga vodimo, in ta projekt, torej ta program naj bi se lahko izvajal.</p>
               <p>Izpostavili ste nekatera manjša mesta. Torej tudi tu bo treba v bodoče razmišljati o
               združevanju dežurnih mest. Vsaj dve ali tri so take, ki so v regijah, kjer se bo
               treba združevati, da se bo dežurna služba lahko ustrezno organizirala. Hvala.</p>
            </sp>
            <sp xml:id="SDZ5-Redna-19-2010-07-12.sp175">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite proceduralni, postopkovni predlog?</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp176">

               <speaker>FRANCE CUKJATI:</speaker>

               <p>Imam proceduralni predlog prav zaradi odgovora, s katerim tudi nisem zadovoljen.</p>
               <p>Gospod minister, ko sem naštel 15 zdravstvenih domov, ki imajo od 9 do 6 zdravnikov,
               so vključeni tudi koncesionarji, upoštevajoč in računajoč, da vsi dežurajo, da so vsi
               tako mladi in dežurajo. Pri večjih zdravstvenih domovih imamo tudi primer, recimo
               Zdravstveni dom Ptuj ima polovico upokojenih zdravnikov, ker nima drugih, tudi ti
               koncesionarji morajo najmanj še za pol zdravnika oddelati samo za dežurstvo v
               nadurnem času. Z ukinitvijo socialnega dialoga pa se obenem pojavlja nekaj, kar
               pravzaprav ni niti slabo, in sicer z enostranskim neusklajenim zmanjševanjem plačil
               za dežurstvo ali z umikom soglasja zdravnikov se uvajajo elementi tržnih zakonitosti.
               Pri nadurnem zdravniškem delu, ki presega zakonsko dovoljen limit, torej 170 ur na
               leto, bo država končno ugotovila, da lahko samostojno niža ceno zdravniških nadur,
               vse dokler se bodo našli zdravniki, ki bodo še pripravljeni dežurati. Zdravniki pa
               bodo končno spoznali, da organizacija in zagotavljanje neprekinjene nujne medicinske
               pomoči ni njihova naloga, ampak naloga ministra za zdravje in tistih, ki jih država
               za to plačuje. Pri tem pa lahko tudi z gotovostjo pričakujemo, da bo volja do
               nadurnega dela še bolj upadla, predvsem pri tistih zdravnikih, ki so na primer za
               24-urno delo od sobote zjutraj do nedelje zjutraj doslej dobivali po 220 evrov neto,
               kot je svoj primer v Dnevnikovem objektivu pred kratkim opisala zdravnica iz
               Logatca.</p>
               <p>Iz vašega odgovora ni zaznati, a bi se zavedali resnosti umika soglasij zdravnikov.
               Namesto, da bi Vlada tudi pri spremembi Zakona o sistemu plač v javnem sektorju
               spoštovala socialni dialog, ga bo odslej morala voditi praktično z vsakim zdravnikom
               posebej po načelu ponudbe in povpraševanja, kar pa bo za državo zagotovo mnogo bolj
               zahtevno, predvsem pa dražje.</p>
               <p>Omenjali ste podjemne pogodbe. To je pogodben odnos, jaz ga pozdravljam, ampak to bo
               za državo dražje. Tudi racionalizacije v teh dežurnih centrih manjših zdravstvenih
               domov si jaz ne predstavljam z ukinitvijo teh centrov. Boste ukinili Ribnico? Potem
               od Kočevja do Ljubljane ne bo ponoči in ob praznikih nobenega dežurnega zdravnika.
               Boste ukinili, recimo Cerknico, da od Bloške Police do Logatca ne bo nobenega
               zdravnika? Jaz dvomim, da je to možno. To je račun brez krčmarja. Zaradi tega
               predlagam, da Državni zbor opravi razpravo o vašem odgovoru, ker <gap n="..."/> <stage>/ izklop
               mikrofona/</stage></p>
            </sp>
            <sp xml:id="SDZ5-Redna-19-2010-07-12.sp177">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Franceta Cukjatija, da Državni zbor na naslednji seji opravi
               razpravo o odgovoru ministra za zdravje Dorijana Marušiča na njegovo poslansko
               vprašanje, bo Državni zbor odločil jutri, v torek, 13. julija 2010, v okviru
               glasovanj. Sicer, ker je bilo napačno navedeno v tem scenariju, vsa ta glasovanja
               bodo v torek, 13. julija 2010. Hvala lepa.</p>
               <p>Poslansko vprašanje ministrici za kulturo Majdi Širca bo postavil Jožef Jerovšek.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp178">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Spoštovana gospa ministrica! Transparentnost lastništva medijev se v času sedanje
               vlade in vašega ministrovanja še poslabšuje. Drastično se poslabšuje avtonomija
               novinarjev in svoboda govora in pisanja zaradi pritiskov politike, lastnikov, uprav
               in nekaterih urednikov. Prav tako je minister Golobič, predsednik vaše stranke, v
               petek izjavil, citiram, da ve <q>"veliko o tem, kaj in kako se dogaja v zvezi s
               podkupovanjem v državi, kjer je podkupovanje zelo razpaseno v politiki in medijski
               sceni"</q>. Posledice so vidne in so grozljive. Neodvisni strokovnjaki in opazovalci se
               strinjajo, da tako enostranske, pogosto servilne provladne situacije predvsem v
               tiskanih medijih, še nismo imeli v samostojni Sloveniji. To nam off-the-record povedo
               sami novinarji. Jasno je, da za to niso krivi novinarji, ampak interes in pritiski
               politike. Pred kratkim je medijsko srenjo pretresel netransparenten nakup časnika
               Večer s strani računalniškega podjetja s štirimi zaposlenimi. Celotna civilna javnost
               je prepričana, da gre za slamnatega lastnika. Prizadeti novinarji so vas pozvali, da
               na podlagi Zakona o medijih posel razglasite za ničen. Ker ni bilo zaslediti
               reakcije, se vidi, da se s tem strinjate in da je bilo to skrbno načrtovano in po
               navodilih politike.</p>
               <p>Skoraj v istem času je časopisna hiša Dnevnik odpravila pravico aktiva novinarjev do
               obvezujočega mnenja pri imenovanju odgovornega urednika. S tem je glas novinarjev
               dokončno utišan, avtonomija novinarjev omejena, sami novinarji pa prepuščeni
               samovolji in pritiskom lastnikov in uredniku. Interes po obvladovanju in vplivanju na
               pisanje novinarjev se vidi tudi skozi nekatera zadnja uredniška imenovanja in
               neimenovanja. Skrbi tudi, da se je šele sedaj oglasil vrh največjega novinarskega
               združenja, potem ko je novinarska avtonomija praktično pospravljena in odpravljena,
               prej pa je servilno podpiral poteze politike, ki so pripeljale do takega stanja.</p>
               <p>Spoštovana gospa ministrica, sprašujem vas:</p>
               <p>Kdo je dejanski kupec oziroma prevzemnik Večera?</p>
               <p>Zakaj ne ukrepate?</p>
               <p>Zakaj ste ob omejevanju novinarske avtonomije in oženju svobode govora v medijih tiho
               oziroma na strani lastnikov?</p>
               <p>Ali držijo informacije, da so bili vsi dogodki, o katerih vas sprašujem, izvedeni ob
               vedenju in soglasju aktualne politike?</p>
               <p>Sprašujem tudi o podkupovanju, o katerem je govoril vaš minister, vaš predsednik, in
               to konkretno povejte, navedite primere podkupovanja. Sem prepričan, da vas je
               obvestil.</p>
               <p>Hvala.</p>
            </sp>
            <sp xml:id="SDZ5-Redna-19-2010-07-12.sp179">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-19-2010-07-12.sp180">

               <speaker>MAJDA ŠIRCA RAVNIKAR:</speaker>

               <p>Hvala.</p>
               <p>Spoštovani poslanec! Ministra Gregorja Golobiča lahko sami vprašate. Res, da bi bilo
               treba počakati malo dlje časa, ampak jaz ne bom v njegovem imenu odgovarjala, vi pa
               se z njim kar sami soočajte.</p>
               <p>Vprašanj je kar nekaj, zato na hitro začnem pri predzadnjem, kdo je kupec Večera.
               Vprašanja mogoče niste točno naslovili name ali pa verjamem, da imate lahko vi več
               informacij kot mi, kajti vlogo za soglasje k nakupu Večera, določenega dela
               lastninskega deleža Večera, je ministrstvo dobilo v petek popoldan. Za odločitev o
               soglasju oziroma o stališču ima osnovo v 58. členu Zakona o medijih, ki natančno
               opredeljuje kdaj, kako in zakaj se lahko soglasje da, v katerih primerih ga ni
               mogoče, v katerih primerih ga je mogoče dati. To se pravi, Večer še ni kupljen,
               nimate točnih podatkov, vloga za soglasje je šele prišla. Pravim pa, da bi lahko
               imeli vi več, morebiti, informacij, ker kot vemo iz medijev, pojavlja se kupec iz
               Murske Sobote, katerih lastnik je bil tudi član SDS-a. In verjamem, da ste vi bliže
               informaciji kot jaz, ker bomo na ministrstvu za ustrezne postopke šele poskrbeli.</p>
               <p>Kaj je s transparentnostjo lastništva v času sedanje vlade? Zelo malo soglasij je
               bilo danih, zelo mnogo transparentnih, se pravi, odločb, ko so se lastniški deleži,
               predvsem v manjših medijih, spreminjali zaradi takih in drugačnih razlogov, ki so vsi
               javni in se ne delajo pod mizo. Tudi se ne delajo na način, ki je bil praksa v času
               prejšnje vlade in ki je pripeljal do določenega cunamija na področju novinarstva,
               zaradi katerega verjamem, da je novinarjem danes nerodno zaradi večkrat načete
               dignitete njihovega poklica. Kajti verjamem, da se novinarji sramujejo dejstva, da,
               recimo direktor javnega medija podpiše pogodbo, s katero zagotovi bajne odpravnine,
               in še to potem, tako rekoč, ko se rok njegovega direktorovanja že izteče. Verjamem,
               da se novinarji sramujejo tudi dejstva, da se pomembni uredniki javnega medija
               držijo, lahko rečem, pri koritu še dolgo potem, ko jim je mandat že potekel, in pri
               tem ne skrbijo za program za leto 2011, 2012, se pravi, za prihodnost, za programske
               vsebine, ampak skrbijo za to, da se ustrezno zasedejo določene pogodbe na zalogo. In
               naprej. Verjamem, da se novinarji sramujejo tudi dejstva, da se, recimo, na javnem
               mediju ne skrbi za avtonomijo, temveč za ekonomijo. Kajti vemo, da tako hvaljeni
               oglaševalski deleži, ki so bili pridobljeni znotraj nogometnega prvenstva, so resda v
               veliki meri presegali in prinesli velike izplene, ampak hkrati tudi kršili
               zakonodajo, zaradi katere vemo, da so bili ustrezni postopki že sproženi, ker so bili
               oglasni deleži nad tistimi, ki jih določa in dovoljuje zakon. Da ne govorim o uporabi
               prikritega oglaševanja ali o uporabi mladoletnih oseb za oglaševanje oziroma za
               vsebine.</p>
               <p>Skratka, ker oba verjameva, da se novinarji sramujejo tovrstnega žongliranja z njimi,
               tudi oba veva, da jim ne bo vseeno, kako netransparentno oziroma transparentno se
               bodo v prihodnje odvile tiste lastniške spremembe, ki so nujne zaradi tega, ker so
               pač neki tajkuni potonili in je treba določene deleže spremeniti. Sama se strinjam z
               vami, če ste menili, da je nakup vprašljiv, da ni transparenten ali da povzroča dvome
               in vprašanja nakupa podjetja 3 Lan iz Murske Sobote, ki ima samo 44 tisoč dobička za
               vrednost, ki je skoraj 9-milijonska, če govoriva o Večeru. In je logično, da se
               sprašujemo, kje in zakaj je možno, da je v ozadju kakšen scenarij, ki smo ga bili
               vajeni tudi iz preteklosti. Tako imenovani strokovnjaki s področja medijev so bili
               nekoč imenovani, danes so že strokovnjaki, kar mi je všeč, da jim priznavate, da ima
               novinarska stroka strokovnjake, ne pa tako imenovanih strokovnjakov, in so opozorili
               na to dejstvo pravilno. Tudi sama se ga zavedam.</p>
            </sp>
            <sp xml:id="SDZ5-Redna-19-2010-07-12.sp181">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp182">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Spoštovana gospa ministrica, domnevam, da se novinarji sramujejo vašega žongliranja.
               Kajti odgovarjali ste nesramno in niste odgovorili na konkretna vprašanja. Nič o
               podkupovanju, o katerem govori gospod minister, ker vi niste resorna ministrica,
               Vlada ni kolektivni organ, to niso kazniva dejanja, na katera je vsak dolžan
               reagirati. Seveda se na podlagi tega, kar ste danes odgovarjali, vidi, da ste v
               prejšnjem mandatu, ko ste bili poslanka, vse vedeli o ozadjih medijev, danes pa kot
               resorna ministrica ne znate odgovoriti ničesar.</p>
               <p>Zato vas še enkrat sprašujem konkretno:</p>
               <p>Ali drži informacija, da so v ozadju nakupa Večera direktor Taluma gospod Toplek, ki
               je hkrati predsednik nadzornega sveta NKBM, gospod Glazer, direktor Perutnine, in
               nekateri drugi z jasnim političnim ozadjem?</p>
               <p>Če je to, je to ponovitev scenarija Šrot, in seveda s podporo oblasti, ker so na
               takšnih vladnih položajih. Večina poznavalcev meni, da gre pri tem prevzemu za pranje
               in transmisijo javnega in državnega denarja v zasebne namene.</p>
               <p>Glede podkupnin. Golobič veliko ve. Vi nočete niti enega konkretnega primera in
               ščitite ministra Golobiča.</p>
               <p>Sprašujem:</p>
               <p>Ali tudi drži, da so bili ob Lahovnikovima pismu in odstopu izvršeni silni pritiski
               na urednike, da naj oblatijo Lahovnika in relativizirajo Golobiča?</p>
               <p>To se je v nekaterih uvodnikih, kolumnah, v Mladini na primer, jasno videlo in še
               naprej v drugih časopisih.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-12.sp183">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-19-2010-07-12.sp184">

               <speaker>MAJDA ŠIRCA RAVNIKAR:</speaker>

               <p>Spoštovani poslanec Jerovšek! Ni se treba bati spraševati tistega, ki vam mora dati
               odgovor, se pravi gospoda Golobiča, ne, nisem jaz njegov advokat, zato kar pogumno,
               pojdite k njemu in ga vprašajte. Ne laže in dal vam bo pravilne odgovore oziroma
               takšne odgovore, kot ve, da jih je treba dati.</p>
               <p>Večer. Kdo je v ozadju? Kot rečeno, vloga na Ministrstvu za kulturo je prišla v
               petek, 58. člen zakona je nedvoumen in govori o tem, kdaj mora dati Ministrstvo za
               kulturo soglasje za več kot 20 % lastninskega ali upravljavskega deleža oziroma
               deleža glasovalnih pravic in kdaj ga ne sme. In verjamem, da bo podjetje, ki prosi za
               odobritev Ministrstva za kulturo v skladu z 58. členom zakona tudi javnosti ne samo
               Ministrstvu za kulturo verodostojno povedalo, da je zmožno, ne samo kupiti, ampak
               tudi upravljati v smislu dobrega gospodarja. In to je res problem. Ali so lastniki
               medijev vedno dobri gospodarji. Recimo, preden je Laško kupilo časopisno družbo Delo
               je imelo Delo 78 tisoč naklade, danes oziroma po tem, ko se je to razblinilo, ima
               samo še 50 tisoč naklade. Jaz ne govorim, da botruje samo slab ali neozaveščen
               gospodar kot lastnik medija in da je tukaj na delu, sploh v zadnjem času, ko se
               mediji tako transformirajo tudi z elektronskimi medijskimi vsebinami, drugačen čas.
               Ampak, dober gospodar pomeni tudi razumeti, kaj to medij je. Ne samo tisti, ki
               prinese večjo donosnost, ampak predvsem tisti, ki mora skrbeti za avtonomijo, za
               dobro zdravje medijskega prostora in za čim bolj pluralno prisotnost medijskih
               vsebin. Mogoče je bilo v preteklosti že mnogo zapravljenega, mogoče, nekateri danes,
               tudi medijski strokovnjaki, pravijo, da bi bilo boljše, če bi novinarji sami imeli
               del lastništva v svojih rokah, in danes še nekateri pozivajo k tako imenovani
               družbeni pogodbi, kjer bi se lahko lastnik pojavil kot dober lastnik, skupaj tudi s
               tistimi, ki delajo medij, to se pravi z novinarji, odgovornimi uredniki, uredniki in
               tako naprej. Ampak, zaenkrat je treba skrbeti za to, da bo gospodar oziroma bodo
               tisti lastniki, ne samo transparentno postali lastnik in da se ne bodo skrivali za
               nekimi morebiti povezanimi osebami, ampak da bodo potem znali primerno, pravilno
               upravljati z medijskimi vsebinami in skrbeti za avtonomijo medijev.</p>
            </sp>
            <sp xml:id="SDZ5-Redna-19-2010-07-12.sp185">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp186">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Z odgovorom seveda nisem zadovoljen, ker ste šli v aroganco in z vašimi odgovori
               spodkopavate, in ne samo načenjate digniteto novinarjev, kar ste omenjali, in svobode
               govora in pisanja v tej državi.</p>
               <p>Gospa ministrica, ne bojim se gospoda Golobiča. Zgleda, kot da se ga vi bojite, da je
               tisto Žižkovo mnenje, da je to slovenski Stalin, tako delovalo na vas, da ga niste
               upali vprašati, kateri mediji, kdo je podkupljen, če se to na veliko dogaja v tej
               državi. In vi ste, gospa ministrica, resorna ministrica. Vi to morate vedeti! Vi bi
               morali od petka reagirati! Podkupovanje v medijih <gap n="..."/></p>
            </sp>
            <sp xml:id="SDZ5-Redna-19-2010-07-12.sp187">

               <speaker>PODPREDSEDNIK FRANCE CUKJATI:</speaker>

               <p>Gospod Jerovšek, <gap n="..."/></p>
            </sp>
            <sp xml:id="SDZ5-Redna-19-2010-07-12.sp188">

               <speaker>JOŽEF JEROVŠEK:</speaker>

               <p>Tega odgovora gospa ministrica ni dala <gap n="..."/></p>
            </sp>
            <sp xml:id="SDZ5-Redna-19-2010-07-12.sp189">

               <speaker>PODPREDSEDNIK FRANCE CUKJATI:</speaker>

               <p><gap n="..."/> ne more odgovarjati in prosim ne polemizirajte z njo<gap n="..."/></p>
            </sp>
            <sp xml:id="SDZ5-Redna-19-2010-07-12.sp190">

               <speaker>JOŽEF JEROVŠEK:</speaker>

               <p>Da utemeljim. Ministrica tega odgovora ni dala. Morala bi ga pa poznati in vedeti in
               seveda prav tako ne želi govoriti transparentno o prevzemih v medijskih hišah, tudi
               tukaj se norčujete, gospa ministrica, iz novinarjev, iz njihovih pozivov po
               ukrepanju, po ravnanju in se izgovarjate na neke druge vzroke in zaradi tega je nujno
               potrebna razprava o vašem tako intoniranem odgovoru in nepopolnem odgovoru. Kajti jaz
               mislim, da ni čas za norčevanje iz novinarske srenje, iz novinarske dignitete, iz
               svobode govora in pisane besede na kar vse mednarodne inštitucije ugotavljajo, vi pa
               se še kar naprej delate nevedno in v tem mandatu, kot resorna ministrica ne želite
               vedeti ničesar. V prejšnjem mandatu ste pa <gap n="..."/></p>
            </sp>
            <sp xml:id="SDZ5-Redna-19-2010-07-12.sp191">

               <speaker>PODPREDSEDNIK FRANCE CUKJATI:</speaker>

               <p>Gospod Jerovšek, naslavljajte obrazložitev na poslanke in poslance, kajti oni bodo
               glasovali. Gospa ministrica ne bo glasovala.</p>
            </sp>
            <sp xml:id="SDZ5-Redna-19-2010-07-12.sp192">

               <speaker>JOŽEF JEROVŠEK:</speaker>

               <p><gap n="..."/> jaz upam, da poslanci razumejo in se globoko zavedajo tega problema, ki je tako
               silen v tej državi, da so tokrat tudi tisti novinarji, s katerimi ste imeli
               neposredno zvezo vedno dvignili glas v tej državi. Vaš odgovor žal ni bil temu
               primeren, glede na resnost tega problema. Vrabci čivkajo, da se dogajajo grozljive in
               zaskrbljujoče stvari, tukaj pa se sprenevedate in ne želite odgovarjati na konkretna
               vprašanja. Zgodilo se je enako kot zadnjič, gospod Žarnić ni bil od predsednika Vlade
               informiran, kaj se je z Berlusconijem pogovarjal, pa je resorni minister. Vaš
               predsednik tudi vas ne obvešča o tem, kaj se dogaja s tem množičnim podkupovanjem,
               tako kot je govoril gospod Golobič. Za vas to ni problem, podkupovanje v medijih.
               Žal, poslanci, upam, da se bodo strinjali s tem, da to moramo razčistiti. Hvala lepa.
            </p>
            </sp>
            <sp xml:id="SDZ5-Redna-19-2010-07-12.sp193">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Jerovška, da Državni zbor na naslednji seji opravi
               razpravo o odgovoru ministrice za kulture na njegovo poslansko vprašanje, bo Državni
               zbor odločil jutri, v torek, 13. julija, v okviru glasovanj.</p>
               <p>Sedaj bo mag. Majda Potrata postavila poslansko vprašanje ministru za delo, družino
               in socialne zadeve dr. Ivanu Svetliku.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp194">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana ministrica in ministri, poslanke in
               poslanci!</p>
               <p>Finančni krizi je sledila gospodarska, z majhnim zamikom pa tudi socialna kriza, ki
               je prizadela predvsem ekonomsko najšibkejše skupine. Ne samo tisti, ki se gibljemo
               veliko med ljudmi, stisko med ljudmi opažajo tudi različne ankete in uradne
               statistike. Spoštovani gospod minister, vaši ukrepi oziroma ukrepi Ministrstva za
               delo, družino in socialne zadeve so bili usmerjeni v prvi vrsti k premagovanju
               največjih težav teh skupin, ki so se znašle brez dela. Ukrepi so sprva naleteli na
               veliko odobravanje. Nekateri drugi zakonski predlogi zadnje čase pa tega odobravanja
               več ne žanjejo. Videti je, kot da bi tisti, ki smo nekoč opozarjali na revščino in na
               nujnost presoje o tem, kdaj in kje je prag revščine, ki ste ga vi na novo definirali,
               smo očrnjeni, češ, da smo takrat, ko je Slovenija gospodarsko prosperirali,
               opozarjali na pojav, ki se je zdaj razrasel, pa nanj opozarjamo in ga z obžalovanjem
               tudi opažamo, ker mu ne vidimo tako hitro konca.</p>
               <p>Zato vas, spoštovani gospod minister, znova sprašujem, vi ste sicer v svojih nastopih
               že večkrat utemeljevali svoje delo, ampak jaz vas znova sprašujem:</p>
               <p>Kaj je storila Vlada Republike Slovenije oziroma Ministrstvo za delo, družino in
               socialne zadeve za zaščito najšibkejših in ogroženih skupin prebivalstva?</p>
               <p>In:</p>
               <p>Ali je mogoče pritrditi tistim, ki trdijo, da je prišlo do zmanjševanja socialnih
               pravic?</p>
               <p>Ti dve vprašanji sta aktualni posebej zdaj, ko na tej seji Državnega zbora
               obravnavamo dva zakona, ki posegata v socialne pravice in odločata o socialnih
               prispevkih in plačilih.</p>
               <p>Prosim vas, da nam sistematično prikažete:</p>
               <p>Kaj je bilo pravzaprav storjenega za tiste, ki jih socialne razmere najbolj
               ogrožajo?</p>
               <p>Hvala za odgovor.</p>
            </sp>
            <sp xml:id="SDZ5-Redna-19-2010-07-12.sp195">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp196">

               <speaker>DR. IVAN SVETLIK:</speaker>

               <p>Hvala lepa, spoštovani gospod podpredsednik.</p>
               <p>Spoštovana poslanka! Naj navedem za uvod, da je naše ministrstvo v preteklem letu
               sprejemalo ukrepe in izvajalo aktivnosti namenjene lajšanju posledic gospodarske in
               finančne krize, v prvi vrsti in na začetku. Čeprav je manj vidno se je istočasno tudi
               pripravljalo na strukturne spremembe, ki jih zdaj postopoma posredujemo v obravnavo
               Državnemu zboru. Moram reči, da se tudi sami pogosto soočamo z očitki, da se ukinjajo
               posamezne socialne pravice, in da razpada socialna država. Da temu ni tako, priča
               tudi gradivo, ki smo ga objavili 7. junija na spletni strani, v katerem je
               predstavljeno, kaj je bilo in kaj bo narejenega na socialnem in zaposlitvenem
               področju v obdobju 2009 do 2011. In iz tega gradiva je razvidno gibanje sredstev za
               posamezne ukrepe in programe, zlasti dodatnih sredstev, ki smo jih namenili prav s
               tem namenom, da bi ublažili socialno krizo in da bi seveda tudi pospešili določene
               strukturne spremembe. Če na kratko povzamem, ker je gradivo obsežnejše, smo na
               področju trga dela in zaposlovanja za to obdobje namenili 756 milijonov več sredstev,
               kot pa jih je bilo namenjenih leta 2008. Pri čemer so ti ukrepi namenjeni dijakom,
               študentom, brezposelnim, zaposlenim in seveda tudi podjetjem, ki potem z ohranjanjem
               delovnih mest ščitijo svoje zaposlene. Ocenjujemo, da sta dva interventna zakona
               ohranila vsaj 25 tisoč delovnih mest. Podvojili smo sredstva za aktivno politiko
               zaposlovanja, pa tudi število vključenih v te programe, ki jih je bilo okrog 50 tisoč
               v prejšnjem letu pa tudi že v letošnjem letu vključenih v te programe, in po stopnji
               brezposelnosti se Slovenija giblje nekako med četrtim in šestim mestom med
               najboljšimi državami Evropske unije. Naj omenim Zakon o minimalni plači, ki povečuje
               minimalno plačo za 25 % glede na prejšnjo raven minimalne plače in tudi zakon o
               štipendiranju je dodal nekaj štipendij v procesu sprejemanja, je pa še zakon, ki bo
               obsežno povečal dostop do državnih štipendij za najnižje socialno-ekonomske
               kategorije. Če omenjam še posebej področje sociale, za to namenjamo, za to obdobje
               2009–2011 230 milijonov evrov več sredstev, kot pa jih je bilo namenjenih v letu
               2008. Med drugimi smo sprejeli, kot znano, Zakon o posebnem dodatku za socialno
               ogrožene in kljub precejšnjim javnofinančnim pritiskom in uvedbi programsko
               naravnanega proračuna za leti 2010 in 2011 je naše ministrstvo tudi v času krize
               zagotovilo dovolj sredstev za ohranitev socialnih pravic in ravni teh pravic v tem
               obdobju, recimo za nadomestila za brezposelne, za področje socialnega varstva, za
               transfere posameznikom, gospodinjstvom, recimo otroške dodatke in prejemke povezane s
               stanjem v družini. Upamo seveda, da bomo lahko te socialne pravice zadržali, da vanje
               ne bo treba občutno posegati pri pripravi zelo zahtevnega proračuna za leti 2011 in
               2012.</p>
               <p>In naj še k temu dodam, da je po stopnji tveganja revščine Slovenija visoko uvrščena
               med državami Evropske unije, še zmeraj se nahaja v zgornji četrtini teh držav z
               najnižjim tveganjem.</p>
               <p>Naj k tem podatkom dodam še, da bo za družine, družinsko politiko v istem obdobju
               namenjenih skoraj 246 milijonov več sredstev.</p>
               <p>Če povzamem te podatke, lahko rečemo, da za obdobje 2009 do 2011 namenjamo samo skozi
               aktivnosti našega ministrstva za milijardo in četrt več sredstev, kot jih je bilo
               namenjenih na ravni leta 2008 ali v letu 2010 je 44% več teh sredstev namenjenih tem
               programom.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-12.sp197">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp198">

               <speaker>MAG. MAJDA POTRATA:</speaker>

               <p>Hvala lepa, za ta izčrpen odgovor, gospod minister.</p>
               <p>Na izredni seji smo obravnavali rebalans proračuna in iz opozicijskih klopi je bilo
               slišati očitek, da je slaba tista politika, ki se zadolžuje zato, da rešuje socialno
               stisko ljudi. Ne predstavljam si, kako bi lahko drugače pridobili sredstva za
               transfere, o katerih ste govorili, če vemo, da smo že v času, kot so se slikovito
               izražali, debelih krav za eno tretjino zmanjšali število tistih, ki so pod pragom
               revščine, zaradi tega, ker so ravno socialni transferi te ljudi dvignili nad prag
               revščine. Iz teh očitkov veje teza, da bi izhod iz gospodarske krize bil učinkovit
               samo, če bi investirali, če bi pospešili gospodarsko rast. Kje bi potem ostali tisti,
               ki se znajdejo brez dela in ki se znajdejo brez sredstev za preživetje. Poudarjam, da
               so signali iz centrov za socialno delo pač taki, da govorijo, pa tudi od Karitas in
               od Rdečega križa je slišati, da je število tistih, ki potrebujemo pomoč, veliko, ne
               glede na to, da se tudi nekateri v zaposlitev vračajo.</p>
               <p>Ali gre samo za različne doktrine, ali gre za nerazumevanje stisk?</p>
               <p>Hvala.</p>
            </sp>
            <sp xml:id="SDZ5-Redna-19-2010-07-12.sp199">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp200">

               <speaker>DR. IVAN SVETLIK:</speaker>

               <p>Hvala lepa.</p>
               <p>Tudi sam, moram reči, sem pričakoval podobne očitke, tako kot so očitki, da socialna
               država ne deluje, pa mislim, da so neutemeljeni glede na te podatke, saj do sedaj
               nismo odpravili, ukinili prav nobene socialne pravice. Tako je mogoče potem razumeti
               kritiko, češ, sedaj ste zaščitili položaj najnižjih socialno ekonomskih kategorij,
               vendar na račun zadolževanja. In priznati je treba, da je to tudi res, da se je na ta
               račun, tudi na ta račun javni dolg povečal. Vendar smo se zaradi pritiska krize,
               zaradi tega šoka, ki je nastal, zavestno odločili, da gremo po tej poti zato, da bi
               lahko v tem času pripravili strukturne spremembe, ki sledijo. Te bodo morda za
               prebivalstvo manj popularne, na nek način težje, ker bo treba sedaj stopiti na lastne
               noge in začeti s temi strukturnimi spremembami zagotavljati, da bomo lahko svojo
               socialno varnost z lastnimi dohodki, z lastnim delom, z lastnimi zaslužki tudi
               financirali. Prehajamo v dovolj zahtevno obdobje. Vendar moram reči, da je odločitev,
               da smo šli najprej v zaščito prebivalstva tudi na račun zadolževanja in sedaj
               postopno v strukturne spremembe, bila zavestna, kar se nam je zdelo pomembno, da tudi
               prebivalstvo razume, da delamo na tak način dolgoročno v njegovo korist. Prišlo pa,
               seveda, bo tudi do preurejanja posameznih socialnih pravic. Ne morem pa se strinjati,
               da gre za ukinjanje, ampak za preurejanje, ki naj vodi v smer večje socialne
               pravičnosti.</p>
            </sp>
            <sp xml:id="SDZ5-Redna-19-2010-07-12.sp201">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Petek, minister za finance je odsoten, boste kljub temu postavili vprašanje? <stage>/
               oglašanje iz dvorane/</stage> Gospod Petan.</p>
               <p>Izvolite, gospod Petan.</p>
            </sp>
            <sp xml:id="SDZ5-Redna-19-2010-07-12.sp202">

               <speaker>RUDOLF PETAN:</speaker>

               <p>Hvala lepa, gospod predsednik, smo le rešili, za koga gre. Spoštovana ministrica,
               ministri, kolegice in kolegi!</p>
               <p>Ministru zastavljam sledeče vprašanje. Na izredni seji je Državni zbor pred nekaj
               dnevi, seveda brez podpore opozicije, nekritično sprejel Zakon o pomoči Grčiji brez
               kakršnih koli posebnih varovalk, da se bodo sredstva vrnila. Slovenija bi naj
               prispevala, to se pravi glede na to, da je zakon sprejet, Slovenija bo prispevala 380
               milijonov evrov in ta sredstva niso umeščena v državni proračun, zaenkrat nimajo
               pokritja. Pri tem pa grški javni sektor posluje preko vseh meja dobrega okusa in
               preko meja normalnosti. Nekateri segmenti javnega sektorja v Grčiji imajo tudi po
               šestnajst plač na leto. Da, šestnajst plač na leto! Istočasno pa v Sloveniji javni
               sektor zateguje pas, ker tako pravi Vlada, in zaposleni v javnem sektorju so
               prikazani v nekaterih segmentih kot pravi kriminalci. Jaz bom omenil tukaj samo
               primer dežurstva zdravnikov. Zdravniki, ki dežurajo, so prikazani kot tisti, ki
               rušijo praktično celotne slovenske javne finance. To seveda ni res, ker gre za nekaj
               milijonov evrov razlike. In v Sloveniji se tudi dijaška prehrana omejuje, to bo vidno
               šele z jesenjo, ker v slovenskem državnem proračunu ne bo pet milijonov evrov, da bi
               vsi dijaki imeli lahko prehrano tako kot do sedaj.</p>
               <p>Glavni krivec za to je seveda grški bankrot v javnih financah in tisti element, ki
               ima največjo krivdo, pa so državne obveznice Grčije, ki jih Grčija izdaja že vrsto
               let. In to pozna ves svet, še posebej finančniki, vendar do zdaj nihče ni
               interveniral. Letos pa je počilo, očitno se te obveznice, ki jih je izdajala grška
               država, nekritično unovčujejo. V tej špekulaciji pa so sodelovale tudi slovenske
               finančne inštitucije, teh špekulativnih naložb v grške javne finance, v grške državne
               obveznice je iz Slovenije približno za 119 milijonov evrov. Ta podatek poznamo, ta
               podatek drži, ker je bil večkrat tudi omenjen s strani Ministrstva za finance v
               Sloveniji.</p>
               <p>Zanima me:</p>
               <p>Katere so tiste organizacije v Sloveniji, banke, zavarovalnice, skladi in še kateri
               drugi iz Slovenije, ki so pomagali pri teh rabotah grških javnih financ in tudi pri
               zlomu grškega finančnega sistema?</p>
               <p>Katere so tiste organizacije Slovenije, ki so pomagale spraviti na kolena ne samo
               grške javne finance, ampak tudi skoraj, lahko rečemo, celo Evropo?</p>
               <p>Sedaj mora cela Evropa zraven pomagati in pa Slovenija bo zdaj morala prispevati
               tristo osemdeset milijonov evrov, ne glede na to v kakšnih škripcih smo seveda tudi v
               Sloveniji sami. Hvala lepa.</p>
            </sp>
            <sp xml:id="SDZ5-Redna-19-2010-07-12.sp203">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite, da vam odgovori ustno na naslednji seji? Ja, potem bo odgovoril na naslednji
               seji. Gospod Petek boste kljub temu postavili vprašanje? Ja, ministru za zunanje
               zadeve, Samuelu Žbogarju, ki je odsoten.</p>
            </sp>
            <sp xml:id="SDZ5-Redna-19-2010-07-12.sp204">

               <speaker>MIRO PETEK:</speaker>

               <p>Hvala lepa.</p>
               <p>Tudi jaz pričakujem ustni odgovor na naslednji seji.</p>
               <p>Ko pregledamo finančno delovanje Ministrstva za zunanje zadeve, lahko na posameznih
               segmentih naletimo skorajda že na bahavo razkošnost in razsipništvo. Več kot deset
               milijonov evrov na leto namenja Ministrstvo za zunanje zadeve za najemnine za
               poslovne prostore ambasad, za rezidence in za več kot 210 stanovanj diplomatskih
               uslužbencev v tujini. To pa še ni vse, Ministrstvo za zunanje zadeve ima tudi vrsto
               honorarnih sodelavcev oziroma pogodbenih sodelavcev. Tako tudi na primer za bivše
               jugoslovanske diplomate namenja kar lepe honorarje. Na primer, upokojeni diplomat
               Peter Toš je lani dobil 6 tisoč 553 evrov za projekt Ponovne vzpostavitve nadzora nad
               diplomatskimi in konzularnimi predstavništvi. Poudarjam, ponovne vzpostavitve. To pa
               zato, ker je gospod Toš ta sistem kot uslužbenec MZZ-ja vzpostavil že leta 2004, kot
               upokojenec pa je pet let za tem za taisto vzpostavitev prejel že omenjeni honorar. Pa
               naj to razume, kdor more. In še drugi primer. Drugi jugoslovanski diplomat pa je
               prejel še precej večji honorar, to je Zvone Dragan. Njemu je Ministrstvo za zunanje
               zadeve nakazalo honorar v višini 20 tisoč evrov, skorada 20 tisoč evrov, da bom
               natančen, 19 tisoč 908 evrov. Gospod Dragan je polovico lanskega leta sodeloval pri
               projektu oblikovanja novega modela gospodarske diplomacije. Poglejte, 1. januarja
               2005 je bilo na Ministrstvu za zunanje zadeve zaposlenih 555 delavcev, 1. maja letos
               pa že 622 in zanimivo, ko smo letos sprejemali Zakon o zunanjih zadevah, je minister
               Žbogar povedal, da je na MZZ kar 150 zaposlenih, ki imajo v skladu z Zakonom o javnih
               uslužbencih status pooblaščenega ministra. Torej teh 150 zaposlenih na MZZ lahko
               jutri postanejo veleposlaniki. To so ljudje, ki imajo najvišjo plačo in tudi najvišji
               status, in zanimivo je, ali ni od teh 155 nobenega, ki bi lahko opravil delo gospoda
               Toša ali gospoda Dragana.</p>
               <p>Zato seveda ministra sprašujem:</p>
               <p>Koliko je sedaj sklenjenih najrazličnejših pogodb z zunanjimi izvajalci in
               sodelavci?</p>
               <p>In:</p>
               <p>Kakšen je znesek teh pogodb v prvi polovici letošnjega leta?</p>
               <p>Kakšen je bil znesek teh pogodb v lanskem letu?</p>
               <p>Kot sem že rekel, odgovor pričakujem na naslednji seji. Hvala.</p>
            </sp>
            <sp xml:id="SDZ5-Redna-19-2010-07-12.sp205">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Gvido Kres bo postavil poslansko vprašanje ministru za okolje in prostor dr.
               Roku Žarniću.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp206">

               <speaker>GVIDO KRES:</speaker>

               <p>Hvala za besedo gospod podpredsednik. Spoštovana ministrica, spoštovana ministra,
               spoštovane kolegice in kolegi!</p>
               <p>Leta 2003 je bil sprejet Zakon o geometričnem središču Republike Slovenije in nato
               leta 2004 na njegovi podlagi Uredba o koncesiji za upravljanje območja geometričnega
               središča Republike Slovenije. Na podlagi teh dveh predpisov, so bila v državnem
               proračunu od leta 2005 do 2009 za doseganje namena zakona in upravljanje nalog javne
               službe upravljanje območja GEOSS korektno zagotovljena ustrezna finančna sredstva.
               Prve težave pri financiranju nalog te javne službe so se pojavile leta 2009, vendar
               je minister za okolje, gospod Karl Erjavec uspel zagotoviti ustrezna sredstva.</p>
               <p>Z rebalansom proračuna 2010 pa ugotavljam, da so sredstva, namenjena za izvajanje
               nalog javne službe upravljanja območja GEOSS, ki je z zakonom opredeljeno kot območje
               posebnega državnega in narodnega pomena, popolnoma ukinjena. Razumem, da Vlada mora
               varčevati in doseči zastavljen cilj varčevanja v skladu z rebalansom, toda na tej
               skromni postavki, gre za manj kot 40 tisoč evrov, pa res ni mogoče, da bi bil ta cilj
               ogrožen. Prepričan sem, da bi se ta skromna sredstva za proračun, vendar ogromna,
               zelo pomembna za GEOSS, lahko prihranila tudi na drugačen način.</p>
               <p>Zato sprašujem vas:</p>
               <p>Ali boste kot pristojen minister v letu 2010 in nadaljnjih obdobjih zagotovili
               potrebna in ustrezna finančna sredstva za izvajanje javne službe upravljanja območja
               GEOSS in tako posledično za upravljanje z zakonom določenih nalog na tem območju?</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-12.sp207">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp208">

               <speaker>DR. ROKO ŽARNIĆ:</speaker>

               <p>Spoštovani podpredsednik, spoštovani gospe poslanke in poslanci, kolegi ministri!</p>
               <p>Spoštovani gospod poslanec Gvido Kres, bojim se, da boste z mojim odgovorom samo
               delno zadovoljni, ampak čisto nezadovoljni pa verjetno ne. Kajti, kot je že rečeno,
               Vlada Republike Slovenije je 25. marca leta 2010 sprejela program dela državne
               geodetske službe za leti 2010 in 2011. Zaradi spremenjene ekonomske situacije in v
               povezavi z rebalansom proračuna, je Geodetska uprava Republike Slovenije razpolagala
               s 584 tisoč 286 evrov manj sredstvi. Skoraj 600 tisoč evrov je izpadlo, kar je
               povzročilo krčenje večine programov oziroma vseh programov. Zaradi tega so tudi
               zmanjšana sredstva izvajanja koncesije GEOSS, in sicer na 20 tisoč evrov po
               rebalansu. Se pravi, ni čisto nič, je pa bistveno manj kot lansko leto.</p>
               <p>Zaradi navedenega je tudi Društvo za razvoj in varovanje GEOSS prilagodilo program
               dela za leto 2010, v katerem je opredelilo posamezne prioritete in izmed mnogih
               projektov investicij izbralo tiste, ki prinašajo optimalne koristi za pomnik in
               območje GEOSS. Tretje gradivo je bilo 9. julija posredovano tudi v vladno proceduro.
               Se pravi, gre na žalost za občutno zmanjšanje, ampak ne povsem za ukinitev. Upam pa,
               da bo v proračunu za leto 2011 zadeva bolj rožnata. Hvala.</p>
            </sp>
            <sp xml:id="SDZ5-Redna-19-2010-07-12.sp209">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? <stage>(Ne)</stage>.</p>
               <p>Mag. Julijana Bizjak Mlakar bo postavila poslansko vprašanje ministrici za kulturo
               Majdi Širca.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp210">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo gospod predsedujoči. Spoštovani poslanka in poslanci, gospod
               minister, gospa ministrica!</p>
               <p>Nedavno je bil poslancem na prvi obravnavi Predloga zakona o Radioteleviziji
               Slovenija v Državnem zboru predstavljen predlog nove statusne oblike doslej Javnega
               zavoda Radiotelevizija Slovenija. RTV Slovenija naj bi postala neke vrste komercialno
               podjetje, ki mora opravljati tudi vsaj 50 % dejavnosti, ki je javnega interesa. Na to
               novo podjetje, ki bi lahko imelo skoraj 50 % komercialne dejavnosti, bi se po
               predlogu zakona preneslo doslej državno premoženje. Kljub temu, da zakon obvezuje
               državljane, da plačujemo RTV prispevek, bi bila nova radiotelevizija Slovenija z
               našimi javnimi sredstvi in infrastrukturo, zgrajeno z javnim denarjem, finančno
               avtonomna. Dobiček od komercialne dejavnosti se po predlogu zakona ne bi obvezno
               porabljal le za izvajanje dejavnosti javne službe, zaradi česar naj bi nacionalna
               televizija sploh obstajala, in kot to velja v razvitem svetu za nepridobitne
               organizacije, pač pa bi si lahko dobiček radiotelevizije Slovenija po pokritju
               morebitnega minusa iz dejavnosti javnega interesa, delili člani uprave, nadzornega
               sveta in sveta RTV, lahko pa bi se delil še drugim vpletenim v organizacijo tega
               komercialnega podjetja. Radiotelevizija Slovenija bi bila zato po svoji vsebini
               profitna organizacija, iz katere se lahko pod določenimi pogoji premoženje tudi
               odsvoji. Z novim zakonom naj bi skupina oseb, imenovana od politike in civilne
               družbe, dobila privilegij, da bi samostojno in tudi za lastni račun razpolagala z
               doslej državnimi sredstvi in z našimi obveznimi vplačili RTV prispevka ter bi se ji
               lahko plačeval del ali celotni dobiček, čeprav je dobiček izvorno ustvarjen z našimi
               javnimi sredstvi.</p>
               <p>V razpravi v Državnem zboru je bilo slišati ugovore nekaterih poslancev, ki jim ni
               nihče oporekal, da takšne ureditve v primerljivih državah ne poznajo. Tudi naša
               zakonodaja ne pozna predlagane organizacijske oblike. Prav tako ni v uvodu
               predlaganega zakona predstavljena nobena država, v kateri bi obstajala organizacijska
               oblika, ki je predlagana v predlogu tega zakona.</p>
               <p>Zato vas prosim, da odgovorite:</p>
               <p>Ali lahko navedete tiste države, v katerih je status nacionalne javne radiotelevizije
               enak statusu, kot je predlagan v tem zakonu za Slovenijo?</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-12.sp211">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-19-2010-07-12.sp212">

               <speaker>MAJDA ŠIRCA RAVNIKAR:</speaker>

               <p>Spoštovana poslanka Julijana Mlakar! Razprava v Državnem zboru ob prvi obravnavi je
               bila bogata, izčrpna in poučna in dvomim, da vam lahko v petih minutah odpravim tista
               nerazumevanja, ki vam ostajajo ob predlogu tega zakona. Gre dejansko za
               nerazumevanja, kajti trditi, da gre v primeru javne radiotelevizije Slovenija za
               komercialno dejavnost, po predlogu novega ali spremenjenega zakona, je seveda precej
               heretično, ker gre za javno službo, še vedno v smislu evropskih radiotelevizij, ki
               jih poznamo in imajo povsod poseben status. Ampak vseeno, gremo od spodaj
               navzgor.</p>
               <p>Pravite, kako je s to statusno obliko. Mimogrede, navedeni so primeri različnih
               statusnih rešitev v tujih državah. Namreč, obstaja paleta statusnih oblik, seveda
               odvisna je od pravnih tradicij, kulture, gospodarskih stanj posameznih držav, od
               politike izvajanja javnih služb v posameznih državah in seveda od zgodovinskih
               danosti. Ampak, vse te oblike so v službi nekaj dejstev. Na vrhu teh dejstev je
               avtonomija, je zagotavljanje javnega interesa in avtonomije v različnih in vseh
               radiotelevizijah, in potem se ta vsebina, seveda uokviri v obleko oziroma obliko, ki
               se ji reče tudi statusna ureditev. In že sedanji zakon ima specifično sui generis
               statusno ureditev, ki napeljuje k različnim zakonom: Zakon o zavodih, Zakon o
               uresničevanju javnega interesa na področju kulture, Zakona o izvrševanju proračuna,
               etc. No, ampak poglejmo, kako je to v teh državah, ki se srečujejo z drugačnimi
               navadami, praksami in tradicijami. Recimo, Velika Britanija kot tisti največji zgled,
               BBC, ki si ga večkrat dajemo pred oči – gre za posebno obliko korporacije, torej za
               gospodarsko družbo, ne takšno, ki jo prinaša ta sui generis predlog naše rešitve,
               zaradi tega, ker ste se je v bistvu vsi ustrašili. Gospodarska družba upravlja javno
               službo in gre za sui generis, ki ima celo, in ker vemo, da je tukaj vzor BBC, ima
               dobro organizirane, znotraj te dobro organizirane javne službe tudi svoje gospodarske
               dejavnosti, BBC world recimo, in celo največja založba v Angliji je znotraj BBC-ja. V
               Nemčiji imamo javne zavode, ki združujejo deželne televizije, ki pa so organizirane
               drugače, kot javni zavodi pri nas, ravno tako ima svoje premoženje, kot bo imela
               recimo ta naša, ko bo sprejeta. Recimo Francija, Italija, Španija in še nekatere
               druge države imajo ravno tako to sui generis ureditev javne gospodarske družbe z
               omejeno odgovornostjo, v bistvu so neke vrste deooji, ki imajo na poseben način
               urejeno lastništvo. Posebno zanimiva je ureditev v Avstriji, že spet sui generis,
               kjer je fundacija javnega prava, ki je na podlagi zakona vpisana v register družb in
               se na podlagi istega zakona šteje za gospodarsko družbo v smislu zakona, ki ureja
               gospodarske družbe. Skratka zelo različne oblike so, celo društvo imamo za
               opravljanje javne službe RTV-jev, recimo v Švici. Večinoma pa prevladujejo
               gospodarske družbe. No, to je neka ureditev, ki je bila želena z nasveti
               strokovnjakov in različnih mislecev sistemov tudi za Slovenijo, ampak očitno se
               Slovenija še ne zna soočiti s tem. Zagotovo pa vam moram absolutno oporekati, vašemu
               razumevanju komercialne dejavnosti, ki naj bi bila polovična v zagotavljanju službe
               javnega dobrega. Ampak, tukaj ni tako, ker sicer ne bi imeli javne službe, ampak bi
               bila tudi RTV Slovenija komercialka, kot so drugi, pa ni in ne bo.</p>
            </sp>
            <sp xml:id="SDZ5-Redna-19-2010-07-12.sp213">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp214">

               <speaker>MAG. JULIJANA BIZJAK MLAKAR:</speaker>

               <p>Hvala lepa za odgovor.</p>
               <p>Kar se tiče nerazumevanja, bi vam predlagala, da si preberete 2. in 5. člen zakona,
               ki ste ga predlagali. Tukaj je tudi vse napisano, kar se tiče komercializacije, pa
               tudi tistih 50 %. Velika Britanija, Avstrija in tudi nekatere druge države imajo
               nacionalno TV, vendar so to nepridobitne organizacije. To se pravi, da velja tista
               definicija nepridobitnosti, ne pa tako, kot v našem primeru.</p>
               <p>Zaradi tega prosim za dopolnitev vprašanja. Namreč, iz odgovora smo ugotovili, da ni
               države, kjer bi se država trudila javna sredstva prelivati v zasebne žepe, ko gre za
               nacionalno televizijo.</p>
               <p>Zaradi tega me zanima:</p>
               <p>Kdo je avtor eksperimenta o statusni obliki, ki se jo želi uveljaviti z zakonom o
               Radioteleviziji Slovenija?</p>
               <p>Namreč, mi smo se – državljani in državljanke Slovenije – obvezali k plačevanju RTV
               Slovenije zaradi njene dejavnosti v javnem interesu. Zato bi moral javni zavod biti
               nepridobiten, kar pomeni, da bi se moral dobiček javnega zavoda iz vseh dejavnosti
               uporabljati ne v zasebno korist vodstva zavodov ali drugih vpletenih v organizacijo
               zavoda, temveč za izvajanje javne dejavnosti. Naj spomnim, da so bile tudi tovarne
               privatizirane s pomočjo zakonodaje, ki ščiti tajkune, zato se je lahko nekaznovano
               razgrabilo družbeno premoženje. In predlog oblikovanja Javnega zavoda RTV Slovenija v
               novo obliko je podoben primer zakona, s katerim bi se z zakonom pokrilo privatizacijo
               javnih sredstev in njihovo prelivanje v zasebne žepe. Podoben predlog je vložen v
               parlamentarno proceduro na področju zdravstva.</p>
               <p>Spoštovani, zaradi tega sem zaskrbljena, ker je namreč to model, ki se poskuša
               uveljavljati tako v zdravstvu kot tudi v šolstvu, pri varstvu starejših in tako
               naprej. Zaradi tega <gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-19-2010-07-12.sp215">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-19-2010-07-12.sp216">

               <speaker>MAJDA ŠIRCA RAVNIKAR:</speaker>

               <p>Spoštovana poslanka, identičen tekst ste uporabljali že pri prvi obravnavi, kar
               pomeni, da se vam prostovoljno javim, se usedeva tri ure, prebereva 2., 5. člen. In
               ne eksperimentirati z interpretacijami, zaradi tega, ker posredujete javnosti
               zgrešene in napačne informacije. Javna RTV Slovenija ne bo komercialna RTV Slovenija
               z nobenim zakon, ker sicer pomeni, da spodnašamo ne samo načela, ki veljajo v Evropi
               okrog javnih servisov, ampak spodnašate tudi ves moj trud, ki je šel od prvega dne
               dalje, da skupaj s strokovno in širšo javnostjo definiramo javni interes. Zato smo
               dobili RTV Slovenija po predlogu kot samostojno pravno osebo javnega prava s posebnim
               kulturnim in nacionalnim pomenom, in to je to.</p>
               <p>Kar se tiče vaših razumevanj, spoštovana Julijana, poglobite se v tekst, prosim vas.
               Dobički, ki se eventualno, to smo vam že večkrat povedali, zgodijo, kot se recimo
               sedaj – in se bodo zagotovo, ker se je konec koncev ob nogometnem prvenstvu, kot sem
               danes že povedala, za 270 % povečalo oglaševanje, mimogrede, preko določenih kvot, še
               enkrat ponavljam, zato tudi globe –, ti dobički se, v kolikor se zgodijo, najprej
               zagotovijo za pokrivanje javne službe, potem za plače zaposlenih, šele v končni
               konsekvenci se lahko z njimi v določenih odstotkih nagrajuje tudi nadzorni svet
               oziroma upravo in programski svet, zelo natančno je razdeljeno in videli boste, da ne
               bodo še daleč segli do 72 plač, ki si jih danes nekdo v javnem zavodu zamišlja kot
               optimalno rešitev za svojo odpravnino in za svoje bogato delo. In kaj še? Tam, kjer
               je komercialna služba RTV Slovenija, če si greste sposoditi, recimo posnetek tega
               dogajanja, boste sedaj plačali, ker morate plačati prepis, to je normalno in prav,
               ker arhiv ima tudi svojo ceno, to je logično, tu je komercialna dejavnost, pravilno
               in edino smiselno. Ta komercialna dejavnost bo sedaj ločeno računovodsko vodena po
               vseh normativih, ki jih sedaj ne poznamo. Seveda, če bo slučajno RTV simfonični
               orkester nastopal na prireditvi ne vem koga, ki ni javna služba, kot jo definira
               predlog zakona, bo to tudi komercialna dejavnost in se bo plemenitila mogoče za nakup
               njihovih inštrumentov, ne vem, ampak poskusite filozofijo narediti bolj realno in
               razumite ta tekst tako, kot je napisan, ne pa tako, kot ga želite videti.</p>
            </sp>
            <sp xml:id="SDZ5-Redna-19-2010-07-12.sp217">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Bizjak Mlakar, želite proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp218">

               <speaker>MAG. JULIJANA BIZJAK MLAKAR:</speaker>

               <p>Izkoristila bom to možnost, ki mi jo daje Poslovnik, torej, da bi se o tem pogovorili
               tudi širše na seji Državnega zbora, čeprav moram priznati, da smo sedaj končno
               slišali, da gre tudi za komercialno dejavnost, pri prvem delu odgovora je bilo
               zanikanje tega v celoti. Bi vam pa res priporočala, gospa ministrica, da si preberete
               2. in 5. člen vašega zakona. Če preberem, recimo, drugi odstavek 5. člena, vidite, da
               piše, da o strukturi vsebin programov in storitev, ki jih RTV izvaja v okviru javne
               službe, piše, katere programe mora javni zavod zagotoviti. In v naslednjem, tretjem
               odstavku, piše, da v primeru, če ne bi zagotavljal vsaj 50 % tega programa, ki je v
               javnem interesu, se lahko začne tudi postopek za razrešitev članov uprave. Kar seveda
               pomeni, da je komercialne dejavnosti lahko tudi skoraj 50 %, pa se ta svet ne
               razreši. To pa ni bila naloga javnega zavoda, ki smo ga ustanovili in zaradi katerega
               smo državljani pripravljeni plačevati RTV prispevek. Torej, mi ga plačujemo zaradi
               tega, da bi imeli javni zavod, ki je nepridobitna institucija, ki bo namenjena
               uresničevanju javnega interesa, ne pa temu, da bo neka skupina na javnih sredstvih
               ustvarjala profit zase. In ker je ta trend, ta usmeritev, ki se pojavlja v zdravstvu
               in se bo pojavila tudi na drugih področjih javnega sektorja, je ta problem pereč in
               zaradi tega posebej opozarjam na to, kar se trenutno dogaja v zakonu o RTV in kar je
               že vključeno tudi v Zakon o zdravstveni dejavnosti, kjer je tudi podoben trend
               privatizacije javnih zavodov. Ljudje morajo vedeti in povedati, ali si res želijo
               imeti komercialne javne zavode. Hvala lepa.</p>
            </sp>
            <sp xml:id="SDZ5-Redna-19-2010-07-12.sp219">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanke gospe Julijane Bizjak Mlakar, da Državni zbor na naslednji seji
               opravi razpravo o odgovoru ministrice za kulturo na njeno poslansko vprašanje, bo
               Državni zbor odločil jutri v okviru glasovanj, torej v torek, 13. julija 2010.</p>
               <p>Sedaj bo gospod Milenko Ziherl postavil poslansko vprašanje ministru za promet dr.
               Patricku Vlačiču.</p>
            </sp>
            <sp xml:id="SDZ5-Redna-19-2010-07-12.sp220">

               <speaker>MILENKO ZIHERL:</speaker>

               <p>Hvala za besedo, gospod predsedujoči. Lep pozdrav ministroma in ministrici! Pozdrav
               tudi redkim kolegom in kolegicam!</p>
               <p>Pri tem se sprašujem in me zanima, ker iz treh poslanskih skupin ne vidim nikogar,
               niti niso ničesar spraševali, ali je slučajno kdo najavil obstrukcijo oziroma ali jih
               bo kolega Kumer tudi tako strogo prijel, kot če je s strani opozicije vložena
               obstrukcija in se potem tolmači na različne načine. Vsekakor bi pričakoval od
               koalicijskih strank, da tudi kaj vprašajo, saj vemo, da imamo gospodarsko krizo in
               <gap n="..."/></p>
            </sp>
            <sp xml:id="SDZ5-Redna-19-2010-07-12.sp221">

               <speaker>PODPREDSEDNIK FRANCE CUKJATI:</speaker>

               <p>Gospod Ziherl, poslansko vprašanje imate.</p>
            </sp>
            <sp xml:id="SDZ5-Redna-19-2010-07-12.sp222">

               <speaker>MILENKO ZIHERL:</speaker>

               <p>Bom takoj prešel na poslansko vprašanje.</p>
               <p>Gospod minister, avtocestni križ je skoraj končan, vendar prometne zagate nastajajo
               na drugih področjih, in sicer primanjkuje navezovalnih cest in na koncu avtoceste
               potem nastajajo zamaški, ker promet ne steče na ostale lokacije. Drug hud problem je
               v starih mestnih jedrih oziroma v nekaterih mestih, kjer zaradi zgodovine nekje v
               mestu obstaja zožitev, nastajajo zamaški in bi se naj prometni problem reševal z
               obvoznicami.</p>
               <p>Sprašujem vas:</p>
               <p>Kako bo vplival rebalans proračuna?</p>
               <p>Ali bo kakšno od nameravanih prometnih rešitev samo odložil ali bo kakšna celo
               izpadla?</p>
               <p>Recimo, pri obvoznicah poznamo cel kup problematike, bodisi za Blejsko, obvoznica
               Škofljica, Ribnica, Škofja Loka, Gorenja vas. Pri navezovalnih cestah je pa, recimo z
               Gorenjske, od koder prihajam, je vsekakor velik problem Jeprca–Povodje, ki je
               nekoliko razbremenjen s Šentviškim predorom.</p>
               <p>Poleg finančnih problemov pa na terenu nastajajo nerazumljivo zastoji zaradi kratkih
               stikov lokalnih interesov, ki se odražajo v sporu lokalna oblast–civilna iniciativa,
               pa potem, ko je že skoraj vse tik pred začetkom del, pride na razpisu, če ne pride do
               kartelnega dogovarjanja med izvajalci, se pač potem pritožijo in tudi to zadrži
               postopek izvedbe. Torej cel kup problemov.</p>
               <p>Pa me zanima:</p>
               <p>Kako se ministrstvo pripravlja na reševanje teh problemov?</p>
            </sp>
            <sp xml:id="SDZ5-Redna-19-2010-07-12.sp223">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp224">

               <speaker>DR. PATRICK VLAČIČ:</speaker>

               <p>Hvala. Hvala za vprašanje.</p>
               <p>Predlog rebalansa proračuna direkcije Republike Slovenije za ceste za leto 2010 znaša
               192 milijonov evrov in je za 49 milijonov evrov manjši, kot je bil sprejet za leto
               2010. Glede na to, da je DRSC ob pripravi predloga rebalansa proračuna morala
               zagotoviti finančna sredstva za že plačane obveznosti in dodatno zagotoviti
               manjkajoča sredstva za plačilo prevzetih obveznosti gospodarske javne službe v
               linijskem prometu kot tudi s koncesijskimi pogodbami prevzete obveznosti na področju
               rednega vzdrževanja, je pravzaprav vsa teža zmanjšanih finančnih sredstev padla na
               investicije. V ta sklop izdatkov sodijo tudi izgradnje obvoznic in navezovalnih cest,
               ki jih ima DRSC uvrščene v svojem načrtu razvojnih programov. Financiranje izgradnje
               obvoznic in navezovalnih cest sta ukrepa, ki za svojo realizacijo potrebujeta večja
               finančna sredstva, zato je Direkcija Republike Slovenije za ceste ob pripravi
               predloga rebalansa proračuna upoštevala dejansko stanje na posameznem projektu,
               določila prioritete tako, da se investicijski ciklus ne ustavlja, zaradi zmanjšanja
               proračunskih sredstev pa je pri določenemu številu projektov spremenjena dinamika
               izvedbe. V načrtu razvojnih programov DRSC je uvrščeno 49 projektov izgradnje
               obvoznic. DRSC bo izvajala aktivnosti, ustreze stanju in fazi na posameznem projektu,
               skladno s finančnimi sredstvi, ki so zagotovljena s predlogom rebalansa.</p>
               <p>Skladno z zgoraj povedanim je Direkcija Republike Slovenije za ceste v pripravi
               predloga rebalansa proračuna za 2010 v okviru zmožnosti financiranja prioritetno
               zagotovila sredstva na projektih, ki pripomorejo k povečani prometni varnosti in
               mobilnosti prometa, zavedajoč se, da je v takih razmerah financiranja zelo težko
               ohraniti stanje državnih cest, če upoštevamo dejstvo, da DRSC upravlja s skoraj 6
               tisoč kilometrov hitrih, glavnih in regionalnih cest. Ker pa seveda so zmanjšani
               prilivi v proračun in ker je zmanjšan proračunski delež, ki ga dobi DRSC, vseeno
               mislim, da je bil v prejšnjem mandatu tudi narejen premik in da ste dali več sredstev
               kot jih je bilo prej na državnih cestah Iščem načine v dveh smereh. Eno je povečana
               poraba evropskih sredstev, ki jih zdaj pravzaprav v glavnem iz strukturnih skladov
               namenjamo za državne ceste, pa gledamo, da bi to omogočili tudi eventualno iz
               kohezijskih skladov, to je ena možna rešitev. Druga možna rešitev je z
               javno-zasebnimi partnerstvi. Tako, da delamo intenzivno na tem, da za naslednje leto
               ob že napovedanem zmanjšanju proračuna glede na sprejeti 2011, da bi vseeno
               zagotovili več denarja za te državne ceste. Zlasti imam v mislih območja, ki niso
               neposredno ob avtocestnem križu, ki ne uživajo ugodij in udobij, ki jih prinaša
               avtocestna infrastruktura.</p>
            </sp>
            <sp xml:id="SDZ5-Redna-19-2010-07-12.sp225">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp226">

               <speaker>MILENKO ZIHERL:</speaker>

               <p>Hvala lepa.</p>
               <p>Vsekakor je gospod minister na nekatere stvari odgovoril, vendar so nekatere še vedno
               odprte oziroma je s svojim izvajanjem dal določeno idejo.</p>
               <p>Vsekakor bi se želel ustaviti pri eni točki. Namreč, ko pride do razpisa in ko je
               izbran izvajalec, je že skoraj železno pravilo, da se tisti, ki niso izbrani,
               pritožijo. Da to ne bi postala folklora pa navada, ali ne bi kazalo morda s kakšnim
               finančnim instrumentom, recimo, da pritožnik mora plačati nek polog in potem, če se
               res ugotovi, da je bil oškodovan, se mu vrnem, če si pa samo izmišljuje oziroma
               nekako izsiljuje, da bi potem postal podizvajalec pri tem izvajalcu, ki je izbran, bi
               pa ta denar šel v integralni proračun ali pa pač v neko drugo zadevo. To je samo ena
               od možnih idej, kako prefiltrirati pa nekako zmanjšati neutemeljene pritožbe.</p>
               <p>Drugo zadevo, ki ste jo pa omenili, je pa javno-zasebno partnerstvo, kazalo bi morda
               posnemati zgled naših sosed, članic Evropske unije. Iz osebne izkušnje pri plačevanju
               cestnine vem, da so, recimo, cestni krog okoli Torina naredile banke in so dobile
               koncesijo, so se z državo dogovorile in je to v bistvu kot nekakšen kredit in potem,
               ko bo banka izplačana, recimo za 30 let, nek riziko pri banki, če ima premalo
               prometa, bo na izgubi, če je veliko prometa, je na izgubi država. Vendar zadeva je
               hitro narejena, financirana in predvsem v zadovoljstvo voznikov. Potem preide seveda
               zadeva na državo in je zadeva rešena.</p>
               <p>So v to smer kakšna razmišljanja?</p>
            </sp>
            <sp xml:id="SDZ5-Redna-19-2010-07-12.sp227">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp228">

               <speaker>DR. PATRICK VLAČIČ:</speaker>

               <p>Hvala lepa.</p>
               <p>Saj so razmišljanja v to smer, ampak na avtocestnih programih. Problem je v tem, saj
               veste, da na državnih cestah ne pobiramo cestnin, zato je težko pravzaprav najti
               partnerja, ki bo vložil in bo svojo vzdržnost vložka zagotavljal z izplačilom iz
               cestnine, zato pa iščemo druge načine. Saj vedno ni interes samo poplačilo iz
               cestnine, včasih je interes že samo dejstvo, da bi nekdo gradil, zato mora zagotoviti
               financiranje, ki se pa potem v tranšah iz proračuna lahko zagotovi. Različne
               možnosti, to je neko na pol zasebno-javno partnerstvo, razen če to postanejo tudi
               cestninske ceste, ampak vse to je odprto. Se strinjam z vami, da je treba iskati te
               odgovore na ta način.</p>
               <p>Jaz res nisem strokovnjak za javna naročila, ampak jaz sem skoraj prepričan, da v tem
               novem zakonu to plačilo za pritožbo je in da ni tako majhno. Mislim, da to je. Ampak
               težava je drugje, težava je v tem, da je gradbeni sektor zaradi recesije v težavah in
               da je zato toliko pritožb, ker je tako veliko boja in konkurence za pridobitev
               poslov.</p>
            </sp>
            <sp xml:id="SDZ5-Redna-19-2010-07-12.sp229">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Danijel Krivec, pa bo postavil poslansko vprašanje ministru za šolstvo in
               šport dr. Igorju Lukšiču.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp230">

               <speaker>DANIJEL KRIVEC:</speaker>

               <p>Hvala za besedo, predsedujoči. Lep pozdrav vsem prisotnim, ministrom, kolegicam in
               kolegom!</p>
               <p>Pravilnik o šolskem koledarju, ki je interni akt Ministrstva za šolstvo in šport in
               ga sprejme minister, ureja tudi področje zimskih šolskih počitnic. Pred kratkim je
               bil ta pravilnik spremenjen, in sicer sedaj določa, da imajo po novem vse osnovne in
               srednje šole po celi Sloveniji zimske šolske počitnice v istem terminu, se pravi v
               istem tednu. Pred to spremembo smo imeli zimske šolske počitnice razdeljene v dva
               termina, kar je omogočalo enakomernejšo porazdelitev in uporabo vseh slovenskih
               športnih in turističnih kapacitet, kar je praksa tudi v drugih državah Evropske
               unije. Sedaj bo dejansko ponudba turističnih zmogljivosti in hkrati proizvodov v
               Sloveniji mnogokrat presežena in bo v tednu počitnic povzročila nastanek še večjega
               povpraševanja po turističnih proizvodih od dejanske ponudbe, ki so jo gorski, zimski,
               smučarski in ostali športni centri sposobni uresničiti. To posledično pomeni večjo
               gnečo na smučiščih, v hotelih, v ostalih namestitvah in tudi na cestah. Hkrati bo to
               zagotovo povzročilo skokovit porast cen turističnih proizvodov, odhajanje Slovencev v
               tujino in upad velikega deleža otrok, ki bi bil prikrajšan za aktivno preživljanje
               zimskih počitnic. Velika gneča na smučiščih in cestah bo imela za posledico tudi
               bistveno slabšo varnost. Prav tako je zaskrbljujoče, da pomeni takšna sprememba
               velike negativne finančne posledice tudi za turistično gospodarstvo. Po statistiki
               arhiva Združenja slovenskih žičničarjev bodo s tem ukrepom samo slovenski gorski
               centri utrpeli izpad prihodka v približnem znesku 10 milijonov evrov. Dejanski izpad
               prihodkov, pa bo še bistveno višji, saj v tem znesku ni upoštevan izpad prihodka
               zaradi manjše ostale ponudbe gostinsko turistične potrošnje v teh destinacijah. Ker
               predstavlja in njegovi prihodki pomemben del slovenskega gospodarstva, lahko
               upravičeno pričakujemo, da bo združevanje zimskih šolskih počitnic imelo znatne
               negativne učinke na naše gospodarstvo.</p>
               <p>Glede na to, da nismo nikjer zasledili predstavitev tehtnih argumentov Ministrstva za
               šolstvo in šport, ki bi pojasnili razloge za združitev teh terminov zimskih počitnic,
               sprašujem spoštovanega ministra:</p>
               <p>Ali je bila opravljena analiza gospodarskih, prometnih in okoljskih posledic
               spremenjenega pravilnika o šolskem koledarju, to je združitve šolskih počitnic v
               enotedenske?</p>
               <p>In drugič:</p>
               <p>Kateri so bili razlogi za tako odločitev?</p>
            </sp>
            <sp xml:id="SDZ5-Redna-19-2010-07-12.sp231">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp232">

               <speaker>DR. IGOR LUKŠIČ:</speaker>

               <p>Spoštovani gospod poslanec, predsedujoči, poslanke, poslanci!</p>
               <p>Ministrstvo ni naredilo nobene analize o gospodarski škodi, kot je ne dela v nobenem
               primeru, ko se ukvarja s šolsko politiko. Se pravi tudi, ko se odločamo o tem, kaj
               bomo naredili z učbeniki, kaj delamo s šolskim koledarjem tudi sicer. Za to so
               pristojna druga ministrstva. To je neka procedura, ki traja 45 dni in pravilniki
               gredo v medresorsko usklajevanje in na ta pravilnik ni bilo tovrstnih pripomb. To je
               ena zadeva.</p>
               <p>Druga zadeva so pa razlogi, zakaj smo se za to odločili. Vi veste, da so bile te
               počitnice razdeljene na dva kosa, ker je šolska politika ocenila, da nimajo vsi
               otroci dostopa do smučišč. To je bilo v letih, ko še ni bilo uveljavljena možnost, da
               lahko starši vzamejo otroka kadarkoli za 5 dni iz šole in gredo z njim smučati
               takrat, kadar želijo, in tja, kamor želijo. Poleg tega je bila takrat populacija
               približno za dvakrat manjša, kot je danes ta šolska, tako, da so ti strahovi, ki jih
               žičničarji sprožajo, po moji oceni, odveč.</p>
               <p>Je pa gotovo tudi nekaj. Treba se bo naučiti prilagajati spremembam. Da vam opišem
               kako to zgleda – slovenski odnos do sprememb. Bil sem na neki družabni prireditvi in
               si je žena zaželela, da bi imel ovratnik postavljen tako navzgor pri neki majici, in
               je enega prijatelja to tako zelo motilo, ko sva se eno minuto pogovarjala, da mi je
               to popravil, mi je rekel: <q>"To imaš narobe gor."</q> Se pravi pri taki banalni stvari je
               nemogoče neko spremembo sprejeti, kaj šele tu, ko gre recimo za neko šolsko zadevo,
               ki bo v dobrobit predvsem tistim družinam in teh je zelo veliko, ki niso mogli skupaj
               hoditi na smučanje ali pa kakor koli, ki so vmes, ki imajo otroke v šoli, ki ni v
               ljubljanskem ali mariborskem okrožju, ampak izven, zlasti ti, ki imajo enega otroka v
               srednji šoli in gre izven tega, in seveda tudi tistim, ki starši kot učitelji delajo
               izven tistega svojega območja, tistega območja, v katerem se otrok šola. Se pravi, s
               stališča šolske politike je bil ta ukrep po moji oceni smiseln in dober. Je pa
               gotovo, da se bodo morali prilagoditi tudi žičničarji in vsi drugi hotelski delavci,
               ki nakazujejo, poglejte, časa imajo dovolj, da v tem času pogledajo, kaj se da
               narediti.</p>
            </sp>
            <sp xml:id="SDZ5-Redna-19-2010-07-12.sp233">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp234">

               <speaker>DANIJEL KRIVEC:</speaker>

               <p>Mislim, da je bil minister dokaj ciničen glede razlogov. Mislim, da par učiteljev, ki
               ima učence v drugih krajih, ne more biti razlog za tako veliko, korenito spremembo,
               ki je uveljavljena praksa v vseh evropskih državah, kjer so deljene zimske
               počitnice.</p>
               <p>Zelo zanimivo je tudi to, da je pristop v tako pomembni zadevi, ki se dotika varnosti
               na cestah, na smučiščih pa tudi okoljskih problemov, samo stvar enega ministra in ene
               politike šolskega pravilnika. Lansko leto so se ta vlada in določeni ministri hvalili
               z akcijo Varnost na smučiščih, Varnost za zmanjšanje nesreč na cestah in s podobnim.
               Zdaj Ministrstvo za šolstvo in šport sprejme ukrep, ki gre ravno v nasprotno smer,
               kot jo deklarira celotna Vlada in dva ministra, ki sta lansko leto na smučanju
               dokazovala, da je varnost na smučišču prioriteta. Mi pa s takim ukrepom, ki ni z
               nobeno stvarjo utemeljen, jaz ministra nisem razumel, da je to nek prihranek, da je
               to neka prednost, ravno nasprotno delamo, slabšamo varnost, posiljujemo ljudi, da
               gredo v tujino smučati in podobno.</p>
               <p>Mi je zelo žal, jaz bi pričakoval, da se v takšnih primerih na Vladi vseeno uskladijo
               določeni resorji, ki pomembno vplivajo na to, da se takšne kratkoročne, bi rekel,
               spremembe le uskladijo. Kajti imam odgovor ministrstva za gospodarstvo, danes sem ga
               dobil, ker sem naslovil to vprašanje na več ministrov in bom citiral, <q>"na Ministrstvu
               za gospodarstvo se strinjamo s stališčem Gospodarske zbornice gorskih centrov, da
               odločitev ministra za šolstvo in šport, da se zimske šolske počitnice poenotijo v
               enotedenske za celo Slovenijo, ni v prid slovenskemu turizmu"</q>. Govorimo o turizmu,
               govorimo o izgubah, ki se bodo zato povečale in pravi tudi v tem tekstu, da se bodo
               spremenile navade določenih koristnikov naših zimskošportnih sedišč, ker bodo začeli
               odhajati v tujino. In s tem bomo na dolgi rok tudi poslabšali konkurenčnost, ki jo
               naša smučišča imajo.</p>
               <p>Zato bi prosil vaš komentar tudi glede tega:</p>
               <p>Zakaj ni usklajevanja med resorji, ker je to pomembna zadeva več resorjev?</p>
            </sp>
            <sp xml:id="SDZ5-Redna-19-2010-07-12.sp235">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp236">

               <speaker>DR. IGOR LUKŠIČ:</speaker>

               <p>Hvala.</p>
               <p>Povedal sem že, da je bilo petinštirideset dni v razpravi, moral bi pogledati,od kdaj
               je datum Ministrstva za gospodarstvo. Se pravi resorji imajo možnost vplivati tudi na
               pravilnike in se takrat izjasniti. Ampak to, kar vi govorite, je samo domneva, ravno
               tako kot naša ocena, da je to za slovensko šolstvo dobro. Kaj se bo zgodilo bomo
               videli, jaz predlagam, da vseeno tisti, ki mislijo, da bodo imeli težave, imajo časa
               šest mesecev, da vgravirajo in da te težave preventivno odpravijo. Varnost na
               smučiščih in varnost v prometu je še vedno prioriteta te vlade. Varnost se po mojem
               mnenju ne bo zmanjšala. Poglejte to, da gre 50 tisoč ljudi v Planico na en dan, je
               varnostno zahtevna operacija. Gotovo sem pa tja kdaj pride tudi do kakšne prometne
               nesreče, ampak zaradi tega mi planiškega dogodka ne razporejamo na pet dni. Tako da
               vsako pretiravanje je sicer dovoljeno, ampak v temu primeru po mojem mnenju ni
               smiselno, ker so naši ljudje, ki delajo na smučiščih, se pravi, ki opravljajo
               smučišče, zadosti usposobljeni, da bodo znali poskrbeti za varnost in sem prepričan,
               da tu ne bo nobenih težav.</p>
            </sp>
            <sp xml:id="SDZ5-Redna-19-2010-07-12.sp237">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp238">

               <speaker>DANIJEL KRIVEC:</speaker>

               <p>V skladu s Poslovnikom bom zahteval, da se opravi o odgovoru ministra razprava, kajti
               nobenih tehtnih argumentov za spremembo nisem slišal v odgovoru ministra. Prebral bom
               še zahtevo, ki jo je Ministrstvo za gospodarstvo v zaključku napisalo, citiram,
               minister, sicer zdaj že bivši, dr. Matej Lahovnik daje poziv ministru za šolstvo in
               šport, <q>"pozval sem ga da z vso resnostjo in odgovornostjo za posledice ponovno
               pretehta svoje odločitve oziroma mu predlagal, da čim prej spremeni pravilnik o
               šolskem koledarju tako, da se ohrani sedanji razpored zimskih šolskih počitnic"</q>. Jaz
               nisem slišal v tej razpravi nobenih argumentov in predlagam, da tudi ostali kolegi in
               kolegice podprejo to, da se o tem opravi razprava, kajti moram reči, da tudi na
               spletni strani, tako kot je bilo zdaj rečeno, nismo nikjer odkrili, da je ta
               pravilnik bil kadarkoli objavljen v tem smislu, da se napoveduje ta sprememba.</p>
               <p>In vedno bolj, ko se s kolegi pogovarjamo pa tudi s turističnim gospodarstvom,
               nikomur ni jasno, zakaj je do te spremembe prišlo, če takšna praksa drugje v
               evropskih državah na nek način velja, je učinkovita. In subjektivno ocenjevati, ali
               bo to prineslo pozitivne posledice ali negativne mislim, da si tukaj minister na
               svoje rame nalaga preveliko odgovornost. Kajti, takoj ko bo nekaj več nesreč na
               smučišču in na cestah v tistem obdobju, bo to letelo na ministra za šolstvo in šport.
               In ne vem, zakaj mu je v tem času treba rušiti neke ustaljene prakse v tem prostoru,
               ki so se pokazali kot koristne, ki prinašajo dobro plat. Očitno minister ni smučar in
               ne ve, kaj to pomeni, ampak to mu odpustimo. Ampak dejansko se je ta razdelitev na
               dva tedna počitnic povsod pokazala kot dobra praksa in škoda, da se Vlada ukvarja s
               takšnimi, bi rekel, nevšečnimi potezami, po mojem tudi neumnimi, ker prinašajo lahko
               težave. Zato predlagam, da o tem opravimo razpravo v Državnem zboru.</p>
            </sp>
            <sp xml:id="SDZ5-Redna-19-2010-07-12.sp239">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Danijela Krivca, da Državni zbor na naslednji seji opravi
               razpravo o odgovoru ministra za šolstvo in šport na njegovo poslansko vprašanje, bo
               Državni zbor odločil jutri, to je v torek, 13. julija, v okviru glasovanj.</p>
               <p>Sedaj bo gospod Zvonko Černač postavil poslansko vprašanje ministru za promet dr.
               Patricku Vlačiču.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp240">

               <speaker>ZVONKO ČERNAČ:</speaker>

               <p>Spoštovani vsi prisotni, spoštovani minister za promet!</p>
               <p>Slovenija zaključuje z izgradnjo avtocestnega križa, ki je bil zasnovan pred skoraj
               dvajsetimi leti. Ni treba posebej poudarjati, da je bil ta program večkrat
               spremenjen, dopolnjen, noveliran in tudi ni treba poudarjati, da so se razmere v vsem
               tem obdobju bistveno spremenile. Normalno bi torej bilo, da bi imeli danes na mizi
               pripravljene projekte, državne prostorske načrte in vse, kar je potrebno za izvedbo
               ostalih prepotrebnih avtocestnih povezav, predvsem za tiste smeri in tista okolja, ki
               so postale dopolnitev avtocestnega programa v času njegove izvedbe. Če pogledamo
               vsakoletni plan Darsa iz tega področja, pa lahko vidimo, da se nekateri projekti kar
               po sistemu copy-paste prenašajo iz programa v program, iz leta v leto. Mnogokrat se
               niti vejice in pike ne zamenjajo. Isti projekt, ki je bil že pred dvema, tremi,
               štirimi leti v tem programu zaveden, je na enak način zaveden tudi v letošnjem letu.
               Eden takih projektov, ki je bil v dodatni avtocestni program uvrščen že pred nekaj
               leti, je tudi avtocestna povezava do Ilirske Bistrice oziroma do Jelšan. V vsem tem
               obdobju še ni določena konkretna trasa oziroma konkreten koridor, kaj šele definirani
               oziroma odprti postopki, ki naj bi omogočili umestitev tega projekta v prostor. V
               obdobju prejšnje vlade se je v zadnjem letu mandata prejšnje vlade delo na tem
               projektu intenziviralo, za ta projekt je bila imenovana posebna medresorska delovna
               skupina, v kateri so bili tudi posamezni župani, posamezni poslanci iz posameznih
               okolij. Koordinator te skupine je imel nalogo, da pripelje postopke umestitve te
               trase čim hitreje v prostor. To se seveda ni zgodilo, tisto, kar pa je problem, pa
               je, da so se postopki v zadnjem letu in pol oziroma v zadnjih dveh letih praktično
               ustavili. Nekaj podobnega se dogaja tudi na številnih drugih projektih, ampak ne samo
               zaradi krčenja sredstev, tudi zaradi pomanjkanja neke usmeritve politike, neke
               strategije.</p>
               <p>Zaradi tega spoštovanega ministra sprašujemo o prioritetah financiranja in izvedbe
               slovenskega avtocestnega programa:</p>
               <p>Kaj oziroma kdo določa te prioritete?</p>
               <p>Konkretno pa me seveda zanimajo tudi konkretni roki in konkretne rešitve glede
               financiranja konkretnega avtocestnega odseka, ki sem ga izpostavil v tem poslanskem
               vprašanju, se pravi avtocestnega odseka do Ilirske Bistrice, območja, ki bo čez nekaj
               let, če se ne bo nemudoma našla ustrezna rešitev, druga Gornja Radgona.</p>
               <p>Hvala.</p>
            </sp>
            <sp xml:id="SDZ5-Redna-19-2010-07-12.sp241">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp242">

               <speaker>DR. PATRICK VLAČIČ:</speaker>

               <p>Spoštovani poslanec, vaše vprašanje je sicer precej drugačno, kot je bilo napovedano,
               ampak bom poskušal vseeno odgovoriti. Bi se pa lahko boljše pripravil, če bi dobil
               vprašanje v tej obliki, kot ste mi ga povedali, bi imel bolj kvaliteten odgovor.</p>
               <p>Najprej iz glave. V dodatnem avtocestnem programu ni rokov in ni financiranja, samo v
               osnovnem je. To je prva stvar. Se pravi Postojna, Divača, Jelšane, severni del tretje
               razvojne osi, manjkajoči del phyrnske avtoceste niso časovno in finančno opredeljeni
               v dodatnem avtocestnem programu.</p>
               <p>Stanje, spet iz glave, kakor se spomnim. Sprejem manjkajočega dela phyrnske avtoceste
               je tik pred sprejemom na Vladi. DPN, severni del 3. razvojne osi, ki je v dodatnem
               avtocestnem programu, in gre za avtocestne povezave, vsaj v nekem delu, je v fazi
               preverjanja variant. Razdeljen je sicer na več odsekov. Na nekaterih območjih smo
               morali narediti korak nazaj, ker se gre iz štiripasovne v dvopasovno cesto, ki
               zahteva manjše radiuse. Zaradi tega se lahko bolj prijazno umesti v prostor, in
               zaradi tega, da upoštevamo tudi mnenje lokalnih skupnosti v severnem delu tretje
               razvojne osi, to tudi počnemo.</p>
               <p>Za manjkajoči del Jelšane-Postojna oziroma Divača bi si moral bolj natančno
               pogledati, ampak tudi tam gredo stvari naprej.</p>
               <p>Zdaj pa tako, kar se tiče sredstev, so tranše za naslednje leto iz proračuna
               naslednje oziroma za primerjavo lahko preberem od leta 1995, 1996 naprej. 1995 je
               bilo 115 milijonov, 1996 je bilo 110 milijonov, 1997: 118, 1998: 142, 1999: 170,
               2000: 137, 2001: 129, 2002: 148, 2003: 150, 2004: 98, 2005: 86, 2006: 44, 2007: 29,
               2008: 58, 2009: 68. Potem pa imamo 2010 117 milijonov, 2010, rebalans: 91 milijonov,
               2011: 26 milijonov. Obstoječi način izgradnje avtocestnega križa se je izčrpal, kar
               pomeni, da je v osnovi namen te odseke graditi z javno-zasebnim partnerstvom, torej z
               razpisi najti koncesionarje, da bodo zgradili te manjkajoče odseke, ampak potem, ko
               bodo umeščeni v prostor, ta trenutek še niso. Jaz tudi menim, da jih bo možno
               umestiti hitreje, kot smo do zdaj delali. Minister za okolje in prostor je pripravil
               predlog predloga o prioritetnem umeščanju objektov državnega pomena v prostor, ta
               zakon je bil na Vladi sprejet, kmalu bo priromal k vam, v Državni zbor, in omogočal
               bo, ob optimalnem izkoriščanju časa, po 24-ih mesecih umestitev v prostor. Obstoječi
               projekti se bodo lahko nadaljevali po novem zakonu, se pravi, se bodo lahko
               nadaljevali, kljub temu da so bili začeti po starem zakonu, po novem, s tem bi se
               lahko optimizirali in skrajšali roki umestitve v prostor.</p>
               <p>Še naslednja stvar, ki jo tudi počnemo so spremembe ZDARS. ZDARS bo pravzaprav
               omogočil te stvari, o katerih zdaj govorim, nov ZDARS. Druga stvar, ki pa jo
               pripravljamo in bo tudi prišla v Državni zbor, je pa nov nacionalni program za
               izgradnjo avtocest, kjer pa to, kar zdaj manjka, po čemer me vi sprašujete, po
               časovnicah in financiranju, mora biti opredeljeno, ker ta trenutek to pravzaprav ni
               opredeljeno. In Državni zbor je osnovni program opredelil finančno in časovno,
               dodatnega pa ni. In to nalogo bomo na ministrstvu opravili, prinesli pred vas predlog
               nacionalnega programa za izgradnjo avtocest do konca, tisto, kar manjka, in potem
               boste vi odločili o tem.</p>
            </sp>
            <sp xml:id="SDZ5-Redna-19-2010-07-12.sp243">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp244">

               <speaker>ZVONKO ČERNAČ:</speaker>

               <p>Hvala lepa.</p>
               <p>Jaz sem spraševal o financiranju slovenskega avtocestnega programa. Normalno, da je
               treba v okviru financiranja izhajati tudi iz rokovne komponente, ne vem, na kakšni
               osnovi pa drugače lahko naredimo projekt financiranja avtocestnega programa. Iz tega,
               kar ste povedali, je razbrati, da sredstev za vse, kar bi bilo treba narediti, ni
               dovolj, kljub temu, da ste istočasno povedali, da je problem tudi v postopkih, se
               pravi v premajhni intenziteti umeščanja projektov v prostor, in kljub temu sredstev
               ni dovolj.</p>
               <p>Govorite o zakonu, ki prihaja v Državni zbor, ki bo te roke skrajšal, in ki naj bi
               kot neka čarobna paličica odpravil vse te težave. Ne bo jih, to veste tudi sami,
               noben zakon tega ne more odpraviti. Treba bi bilo najprej pregledati vse podzakonske
               akte, vse številne pravilnike, odredbe, navodila, tolmačenja, ne vem kaj vse ste
               predpisovali na okolju in prometu, in najprej narediti selekcijo vsega tega,
               odpraviti preštevilna soglasja, ki blokirajo umeščanje posameznih projektov v
               prostor, in na tej osnovi zastaviti politiko posameznih osi, posebej, ko gre za
               projekte, ki so nacionalnega pomena, pa tudi za ostale.</p>
               <p>Zdaj, pri tem javno-zasebnem partnerstvu nikoli ne poveste, kako si ga zamišljate. Če
               ni bilo mogoče dobiti javno-zasebnega financiranja po modelu javno-zasebnega
               partnerstva na tistih odsekih, ki so profitabilni, kako bo mogoče dobiti nekega
               zasebnega partnerja na nekem odseku, ki ni profitabilen? Bojim, se, da tako, kot je
               ta model uporabila Hrvaška, da je morala potem država doplačevati tisto razliko do
               ekonomije, kar pomeni, da to ni pravilna in prava rešitev.</p>
               <p>In še nekaj. Opozoril sem na prioritete. Ni dovolj denarja, ni dovolj sredstev za to,
               da se infrastruktura uredi.</p>
               <p>Zakaj namenjate v novem zakonu, s katerim prihajate v parlament, od 300 milijonov
               evrov poroštev več kot polovico – mislim, da okrog 168 milijonov evrov – za spremembo
               sistema cestninjenja?</p>
               <p>Zakaj je treba neko maso denarja nameniti za projekt, ki ni potreben, ki ni realen in
               ki bo slab za državo in predvsem za državljanke in državljane?</p>
            </sp>
            <sp xml:id="SDZ5-Redna-19-2010-07-12.sp245">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp246">

               <speaker>DR. PATRICK VLAČIČ:</speaker>

               <p>Žal bom imel premalo časa, ker gre zopet precej izven debate.</p>
               <p>Najprej glede koncesije. Ja, s koncesijo si zamišljamo, da bi to zgradili. Dve
               možnosti sta pri koncesiji. Ena, ki jo omenjate, je ta, da je vozil na nekem odseku,
               ki ga zgradi koncesionar, zasebni partner, toliko, da se investicija pokriva. Imamo
               pa negativno koncesijo, kjer se investicija ne pokriva. Država se lahko odloči, da bo
               potem plačevala ta manjkajoči del. To ni nič posebnega v svetu. Torej, v svetu imamo
               koncesijo, pri kateri je <q>"feasibility"</q>, po domače povedano, pa koncesijo, pri kateri
               ni <q>"feasibilityja"</q>. To se da vnaprej izračunati. Pravzaprav sta dve možnosti. Mi se
               lahko tudi odločimo, da ne gremo v to, da se odseke, kjer ni <q>"feasibilityja"</q>, gradi s
               koncesijo, ampak še enkrat ponavljam, to v svetu ni nič nenavadnega, da razpišeš
               koncesijo za odsek avtoceste ali pa infrastrukture, kjer se v osnovi ne nabere dovolj
               denarja, kolikor ga koncesionar potrebuje za to, da pokrije svoj del rizika pri
               izgradnji. To ni nič nenavadnega. Torej, treba je samo narediti izračune,
               transparentno, ugotoviti, kakšni so PLDP-ji, pričakovani in dejanski, in se potem
               znotraj tega v pogodbi vse to tudi dogovori. To je v bistvu tako imenovani <q>"shadow
               tolling"</q> oziroma senčno cestninjenje, ki ga v svetu poznajo v okviru negativne
               koncesije. Tako glede tega ne vidim kakih posebnih težav.</p>
               <p>Tako bi rekel, veste, težava je pravzaprav v tem, da je ta država zgradila zelo
               veliko infrastrukture v zelo kratkem času. Švica gradi svoje avtoceste od leta 1960
               in leta 2010 še niso končali svojega avtocestnega programa. Pa še ena informacija: v
               Švici stane kilometer avtoceste, pa imajo tudi precej ravninskih delov, čeprav je
               gorata država, 30 milijonov evrov, trikrat več kot v Republiki Sloveniji. In še zdaj
               niso končali avtocestnega programa. Mi smo ga začeli leta 1994 in smo pravzaprav
               skorajda tik pred zaključkom. Tako da ni treba, da smo vedno samo kritični. Vseeno
               mislim, da so stvari tekle dobro, ampak težave je v tem, da je Dars ta trenutek že
               kar zelo zadolžena družba. Če želimo, da ne prihaja do unovčevanja državnih garancij,
               kar pa je interes Republike Slovenije, Vlade in zagotovo tudi parlamenta, se mora
               zagotoviti takšen koncept prihodnje izgradnje programov, ki jih še želimo, da ne bo
               to povzročilo gospodarski družbi Dars, da bo pokleknila, po domače povedano.</p>
               <p>Torej, v naslednjem obdobju od leta 2012 pa do leta 2020 so tranše kredita zelo
               visoke. Saj tega ste se takrat, ko ste programe vlaganj v vašem obdobju z velikim
               zadolževanjem omogočili, tudi zavedali. Ampak to ni nič nenavadnega, se bo pač
               reprogramiralo in mislim, da se bo lahko nadaljevalo.</p>
            </sp>
            <sp xml:id="SDZ5-Redna-19-2010-07-12.sp247">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp248">

               <speaker>ZVONKO ČERNAČ:</speaker>

               <p>Ugotavljam, da je treba na podlagi določb našega poslovnika opraviti razpravo o
               odgovoru gospoda ministra na to vprašanje.</p>
               <p>V teh odgovorih se je nekako pokazalo, da ministrstvo nima ravno jasne strategije,
               kako in na kakšen način zagotoviti financiranje, predvsem pa časovnice glede
               izgradnje avtocestnega programa, tako primarnega kot sekundarnega.</p>
               <p>V tem odgovoru se je tudi pokazalo, da se tehta med različnimi modeli, pri katerih ni
               jasne slike o tem, kaj prinašajo. V tem odgovoru - in o tem je treba opraviti
               razpravo - se je tudi pokazalo, da prihaja v Državni zbor nek zakon, težak 300
               milijonov evrov, in da bo glavnina tega denarja porabljena za nekaj, česar ta država
               trenutno sploh ne potrebuje, ker se tega sistema elektronskega cestninjenja trenutno
               ne gre še nobena druga država v Evropi. Slovenija ima sistem, ki deluje, ki je
               relativno pravičen, do uporabnikov prijazen, predvsem pa je prijazen do naših
               državljanov, in ki, po tistem, ko so se pojavili neki zapleti, tudi izpolnjuje
               pričakovanja Evropske unije.</p>
               <p>Razpravo je treba opraviti tudi zaradi tega, ker je občutek, da se na nekaterih
               konkretnih projektih ne dogaja nič. Spoštovani minister je bil lansko leto aprila
               meseca v Ilirski Bistrici skupaj s svojim nekdanjim kolegom gospodom Erjavcem, ki je
               bil takrat minister za okolje in prostor, in novinarji so pred letom in tremi meseci
               zelo enostavno povzeli to zgodbo okoli avtoceste do Ilirske Bistrice: avtocesta v pat
               poziciji. Sam minister je takrat izjavil, da bo potrebno po optimalni varianti okoli
               10 let, da se ta avtocesta sploh začne delati. To je nesprejemljivo. Ilirska Bistrica
               se vsak dan bolj duši v prometu, ljudje, ki prihajajo iz tistega okolja v Ljubljano
               in v Koper, niso enakopravni državljani te države, ker imajo preslabe avtocestne in
               tudi cestne povezave, žal. Predvsem pa se lahko zgodi, da bo Republika Hrvaška v
               polni meri uveljavil odlok, ki ga je že sprejela in ki govori, da preusmerja vsa
               tovorna vozila nad 7,5 ton z mejnega prehoda Starod na Jelšane. To pomeni, da se bo v
               Ilirski Bistrici, če se bo to zgodilo, zgodila Gornja Radgona, kot smo ji bili priča
               pred nekaj leti.</p>
               <p>Mislim, da si pred tem dejstvom ni dobro zatiskati oči, zaradi tega bi bilo dobro, da
               v tej razpravi te stvari razčistimo; da pridemo čim prej do konkretnih odgovorov na
               konkretna vprašanja, da se ta konkretna trasa čim prej umesti v prostor, predvsem pa,
               da se jo razbije na posamezne faze, ker vidite, da celoten projekt ni bil sprejemljiv
               za enega ali drugega. Mislim, da bi bila prva prioriteta in prva faza, ki bi se
               morala zgoditi čim prej, izvedba obvoznice okoli Ilirske Bistrice, za kar že
               obstajajo projekti, za kar že obstajajo študije, in mislim, da bi bilo treba ta
               projekt zastaviti na ta način, da se najprej razbremeni ta prometni zamašek, ki se
               zdaj dogaja na tem območju. Zaradi tega predlagam, da se o tem opravi razprava. Hvala
               lepa.</p>
            </sp>
            <sp xml:id="SDZ5-Redna-19-2010-07-12.sp249">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca, gospod Černača, da Državni zbor na naslednji seji opravi
               razpravo o odgovoru ministra za promet, na njegovo poslansko vprašanje bo Državni
               zbor odločil jutri, to je v torek, 13. julija v okviru glasovanj.</p>
               <p>Sedaj bo mag. Andreja Rihter postavila poslansko vprašanje ministru za okolje in
               prostor, dr. Roku Žarniću.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp250">

               <speaker>MAG. ANDREJ RIHTER:</speaker>

               <p>Hvala lepa, spoštovani predsedujoči. Pozdravljene kolegice, spoštovani minister,
               kolegi!</p>
               <p>Slovenija je ena najbolj vodnatih držav na svetu, bi lahko rekli, in porečje Savinje
               je od njenega izvira pa do izliva najbolj ogroženo območje v Sloveniji. Območje so
               zadele hude poplave že skozi stoletja, leta 1933 pa se je začela obnova ali
               regulacija te naše reke. Zadnje poplave 1990., 1998., 2007. leta pa so ponovno resno
               začrtale strah v življenje vseh prebivalcev porečja, ki živijo in so naseljeni ob tej
               reki. Ne morem mimo tega, da ne povprašam ministra za okolje in prostor, namreč
               Mestna občina Celje je z ministrstvom že v letu 2008 sklenila medsebojni sporazum za
               ureditev medsebojnih pravic in obveznosti pri črpanju sredstev kohezijskega sklada za
               financiranje operacije poplavne varnosti na območju širše občine Celje. Namreč,
               zavedamo se, da so sredstva potrebna in je treba imeti dodatne vire. Občina je
               uredila vso potrebno dokumentacijo, sprejela ne nazadnje tudi vso prostorsko
               dokumentacijo in seveda sedaj je na potezi Ministrstvo za okolje in prostor, da
               opravi tudi svoje dejanje. Kar nekaj posameznikov in tudi nevladne organizacije in
               združenja posameznikov se obračajo tako na vodstva občin na tem območju porečja kakor
               verjetno tudi na samo Ministrstvo za okolje in prostor.</p>
               <p>Sama se zelo zavedam, da je poplavna varnost ogroženih območij povezana z visokimi
               stroški. Tudi vemo, da se glavnina sredstev uporablja predvsem za urejanje voda okoli
               naše hidroelektrarne v Krško. Vendar vseeno sedaj ne moremo na račun vsega tega
               enostavno pozabiti na redno vzdrževanje in regulacijo porečja Savinje. Določene
               zadeve so v zamudi, določene zadeve so zastale, mislimo nekateri posamezniki.</p>
               <p>Zato me, spoštovani gospod minister, zanima:</p>
               <p>Kakšna je strategija Ministrstva za okolje in prostor v bližnji prihodnosti, ki se
               tiče reševanja poplavne varnosti na našem območju Savinje?</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-12.sp251">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp252">

               <speaker>DR. ROKO ŽARNIĆ:</speaker>

               <p>Hvala lepa. Spoštovani podpredsednik, spoštovane poslanke in poslanci!</p>
               <p>Hvala za vprašanje, spoštovana poslanka. Namreč, mogoče je za celo zadevo boljše, da
               odgovorim v smislu, s kakšnim denarjem razpolagamo za probleme, ki ste jih našteli,
               potem pa mogoče bolj konkretno še o kakšni zadevi, ki vas zanima.</p>
               <p>Pri nas reševanje problema poplavne varnosti poteka vsaj v dveh skupinah. Se pravi, v
               ožjem Ministrstvu za okolje in prostor na Direktoratu za okolje in na Agenciji
               Republike Slovenije za okolje. Pa potem še pri investicijah, ko pride do kakšnih
               evropskih sredstev. Torej, nekako z veseljem lahko povem, da v ožjem MOP ni prišlo do
               krčenja sredstev, celo do 200 tisoč evrov jih je nekoliko več, in sicer za namen
               izdelave poplavnih kart. Že večkrat smo slišali pripombe na Odboru za okolje in
               prostor, s katerim se vedno strinjam, da bi bilo treba na področju Slovenije urediti
               izdelavo kart tako, da občine ne bi imele potem še dodatnih stroškov.</p>
               <p>Za naslednje leto, ko smo sredstva planirali, sem predvidel kar lepa sredstva za to,
               da se bomo skupaj z Geodetsko upravo Republike Slovenije, ožjim MOP in Inštitutom za
               vode, ki ga imamo, lotili naloge, ki je potem že v prvem letu dala za neka najbolj
               ogrožena območja kar bolj konkretne rezultate in potem še za ostala.</p>
               <p>Pri ARSO pa je v rebalansu zadeva nekoliko slabša, ker so določena sredstva izpadla,
               kar se tiče vodnogospodarske javne službe. Vendar mislim, da to ne bo v tem času kaj
               hudo ogrozilo njihovega programa, četudi bo treba neke stvari bolj racionalno
               izvajati. Manjše poplavne ogroženosti se zagotavljajo z več ukrepi: eno je umikanje s
               poplavnih območij oziroma izvajanje protipoplavnih ukrepov investitorjev, pri čemer
               pomagamo z vodenjem postopkov izdajo vodarskih mnenj in s sistemskimi rešitvami.
               Potem ARSO skuša zagotavljati zadostna in stabilna sredstva za redno vzdrževanje
               vodne infrastrukture in čiščenje strug, tudi ob pomoči koncesionarjev; Potem
               zagotavlja sredstva za investicije in povečuje sredstva za investicijsko vzdrževanje,
               skupaj z Vodnim skladom, hitro se odziva na problematiko novih hudournikov ter
               zagotavlja sredstva za gradnjo investicijskih objektov, obnovo starih objektov,
               predvsem pregradnih objektov, akumulacij in za vzpostavitev daljinskega spremljanja
               objektov.</p>
               <p>O kartah poplavne ogroženosti sem že nekaj rekel. Sem sodi še izdelava idejnih
               zasnov, ureditev vodotokov in ozaveščanje in obveščanje o nevarnostih – hidrološki
               monitoring.</p>
               <p>Kot vidite, imamo vsaj tri skupine, ki se pri nas ukvarjajo z vodami. Menim, da
               strokovno ni takšen problem, tudi ta strokovni del nalog kar precej uspešno
               opravljamo. Kot sem rekel, zatakne se, kot ste sami opazili, včasih, ko bi
               potrebovati več sredstev, kot jih je na voljo. Moram povedati, da za drugo leto
               pripravljamo nek ukrep, ki bo mogoče za nekatere nepopularen, za odgovor na taka
               vprašanja pa bolj popularen. Ugotovili smo, da pri vodnih prispevkih, nadomestilih,
               smo v Sloveniji dokaj slabi v zbiranju, ker smo si pred časom cene postavili zelo
               nizke. Danes, ko smo v OECD-ju in opazujemo razpon OECD-jevih priporočenih vodnih
               prispevkov, vidimo, da smo praktično povsod blizu spodnje meje ali dokaj daleč od
               sredine. Za drugo leto pripravljamo nek predlog Vladi, da bi ta nadomestila postavili
               na povprečje OECD-ja, kar pa po eni strani ne bo popularno, za večjo varnost pa
               sigurno bo. Hvala.</p>
            </sp>
            <sp xml:id="SDZ5-Redna-19-2010-07-12.sp253">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp254">

               <speaker>MAG. ANDREJA RIHTER:</speaker>

               <p>Hvala lepa.</p>
               <p>Minister, rekli ste, da imate mogoče še nekaj podatkov. Veseli me, da se bo v
               naslednjem letu začelo sofinanciranje poplavnih kart. Namreč, kompletno območje, o
               katerem govorim, je pod poplavno zaščito, če lahko temu tako rečem. Vendar sem v
               časopisu prebrala, ravno sprašujem okoli razpisa za kohezijska sredstva, da si občina
               Celje prizadeva in da bo založila dobrih 5 milijonov sredstev za razpis in
               financirala državo v tem smislu.</p>
               <p>Zanima me:</p>
               <p>Kako je s samim razpisom in kako je z deležem države pri črpanju tovrstnih
               sredstev?</p>
               <p>Tako bo prišlo ob vsej tej dokumentaciji, ki je pripravljena, do določene
               realizacije. Namreč, vemo, da je bil rebalans in da so se določena sredstva črtala,
               vendar, kolikor mi je znano, se bo dalo vseeno nekatere zadeve nadoknaditi v
               naslednjem letu oziroma v tem letu.</p>
            </sp>
            <sp xml:id="SDZ5-Redna-19-2010-07-12.sp255">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Izvolite, gospod minister.</p>
            </sp>
            <sp xml:id="SDZ5-Redna-19-2010-07-12.sp256">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Mi se zavedamo, da je velika sramota, če bi ostala sredstva, ki prihajajo od zunaj,
               neizkoriščena. Ravno zaradi tega smo imeli veliko pogovorov tudi z Ministrstvom za
               finance, da takrat, ko bodo projekti pripravljeni in ko bodo zreli za črpanje
               evropskih skladov, da se bo moral denar najti tudi za slovenski del. Se pravi, jasno
               je, da občine nekaj, nekaj država, nekaj Evropa.</p>
               <p>Za projekte, ki bodo kvalitetno pripravljeni in ki bodo zreli za izvedbo in ki bodo
               izpolnjevali pogoje, mislim, da ne bi smelo biti problemov za realizacijo.</p>
            </sp>
            <sp xml:id="SDZ5-Redna-19-2010-07-12.sp257">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sedaj bo gospod Iztok Podkrižnik postavil poslansko vprašanje ministru za okolje in
               prostor, dr. Žarniću.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp258">

               <speaker>IZTOK PODKRIŽNIK:</speaker>

               <p>Predsedujoči, hvala za besedo. Spoštovani minister in vsi prisotni!</p>
               <p>Možnost za gradnjo malih hidroelektrarn je pri nas še kar precejšnja, prav tako
               ovire, kljub zahtevnim procesom in posluhom za okolje. Investitorji v male
               hidroelektrarne imajo različne težave: eno so postopki, se pravi, samo pridobivanje
               teh potrebnih dovoljenj, drugo pa so same koncesije. Kljub temu da so najboljše
               lokacije že zasedene, menim, da to pomeni, da še obstajajo lokacije, ki so primerne,
               in da bi se dalo narediti še marsikaj več.</p>
               <p>Zato imam eno vprašanje za ministra:</p>
               <p>Koliko koncesij za male hidroelektrarne je bilo podeljenih v letu 2009 in letos?</p>
               <p>V zvezi s podeljevanjem koncesij me tudi zanima:</p>
               <p>Zakaj so postopki pridobivanja samih koncesij tako dolgotrajni?</p>
               <p>Hvala lepa za odgovor.</p>
            </sp>
            <sp xml:id="SDZ5-Redna-19-2010-07-12.sp259">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp260">

               <speaker>DR. ROKO ŽARNIĆ:</speaker>

               <p>Hvala lepa, spoštovani gospod podpredsednik. Spoštovane poslanke, poslanci!</p>
               <p>Spoštovani gospod poslanec! Ko sem prišel na to mesto, sem se podobno vprašal, kot se
               vi sprašujete, kako je s temi koncesijami; pač, ko poslušaš, bereš, marsikaj
               izveš.</p>
               <p>Na žalost sem ugotovil, da v 2009 in 2010 Vlada ni podelila nobene nove koncesije za
               male hidroelektrarne, zato ker še nimamo sprejetega načrta upravljanja voda. Ta bi
               moral biti sprejet že decembra leta 2009. Zato moramo sedaj, ker nimamo načrta, vloge
               obravnavati posamično. Je pa še ena druga ovira, ki je mogoče še bolj zaostrila
               zadevo, to je pa Uredba o kriterijih za določitev ter način spremljanja in poročanja
               ekološke sprejemljivosti pretoka iz Uradnega lista 97/2009. Ta uredba je v 20. členu
               opredelila, da se odločanje o že vloženih pobudah za pridobitev vodne pravice končajo
               v skladu z novo uredbo. To pomeni, da je treba obstoječe vloge pregledati in na nov
               način določiti ekološko sprejemljivost v pretok. Kolikor jaz razumem, pa sem se
               pogovoril s svojimi sodelavci, je ravno ta uredba tista, ki je zavrla celo zgodbo,
               kar osebno obžalujem. Načrt, ki bo pa v okviru te nove uredbe, bo določal območja,
               kjer podeljevanje novih koncesij ne bo mogoče, se pravi, bodo omejitve. S tem bomo
               bistveno skrajšali postopek odločanja Vlade o tem, ali se bo začetek postopka za neko
               koncesijo sploh sprožil. Sprejetje načrta o urejanju voda je v PDV predviden za
               letošnji december in trenutno se ta načrt dopolnjuje s strokovnimi podlagami, tako da
               bo ustrezal zahtevam vodne direktive, ki je evropska direktiva. Izdelovalec načrta je
               Inštitut za vode. Računam, da bo opravil svojo nalogo do jeseni.</p>
               <p>Mogoče še nekoliko boljšo razlago in pojasnilo, zakaj sploh je postopek koncesij za
               male elektrarne tako zamuden, česar tudi jaz nisem vedel, ampak ko so me podučili –
               trije zakoni so tisti, ki jih je treba upoštevati: Zakon o sladkovodnem ribištvu,
               Zakon o ohranjanju narave in Zakon o vodah. Ko gre za usklajevanje več zakonov, in še
               zlasti, če so za ta usklajevanja pristojna različna ministrstva, pa potem zadeve,
               žal, kar precej dolgo trajajo. Osebno pa se bom potrudil, da bi to zadevo, to jaro
               kačo, kar se da hitreje pognali in da bi tiste zaostale zadeve po omarah čim prej
               uredili oziroma vsaj predlagateljem zelo jasno odgovorili, ali imajo možnost ali
               nimajo možnosti, takoj ko bodo zakoni sprejeti. Hvala.</p>
            </sp>
            <sp xml:id="SDZ5-Redna-19-2010-07-12.sp261">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite, gospod Podkrižnik.</p>
            </sp>
            <sp xml:id="SDZ5-Redna-19-2010-07-12.sp262">

               <speaker>IZTOK PODKRIŽNIK:</speaker>

               <p>Hvala.</p>
               <p>Hvala ministru za odgovor. Delno sem zadovoljen s tem odgovorom, delno pa nisem, kar
               mislim, da tudi sam minister ni s tem, kakor je povedal danes in v kakršni situaciji
               je.</p>
               <p>Glede na obveznost 20 % pokritosti elektroenergetske preskrbe, ki jo je sprejela
               Slovenija, lahko prav male hidroelektrarne ob počasnem prodoru drugih virov
               električne energije iz obnovljivih virov omogočajo dosego tega zastavljenega cilja.
               Male hidroelektrarne v prostor posegajo ravno toliko, kot so nekoč mlini in žage na
               vodni pogon. Se pravi, male hidroelektrarne so pomemben vir energije iz obnovljivih
               virov, ki pripomorejo k zmanjševanju učinkov tople grede.</p>
               <p>Mislim, da bi temu morali v Sloveniji dati večji zagon in da bi te zaloge, ki jih
               imamo, maksimalno izkoristili. Hvala lepa.</p>
            </sp>
            <sp xml:id="SDZ5-Redna-19-2010-07-12.sp263">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ5-Redna-19-2010-07-12.sp264">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Mogoče glede ene zadeve, ki je prej nisem omenil. V svetovni in evropski strokovni
               javnosti so tudi velike debate okoli tega. Nekje so zagovorniki malih, nekje velikih.
               Male pri nas <gap n="..."/> <stage>/ nerazumljivo/</stage> vendar, kar je zelo zanimivo, zadnje čase – to, kar
               ste rekli, zelena energija, vodna energija –, so še dokaj negotovi odgovori na
               vprašanja glede klimatskih sprememb. Sami veste, da si voda najde prostor tukaj, tam,
               da tisto, kjer je nekoč stala žaga, danes ni več primerno, ker je človek posegel v
               okolje. Tudi spremembe naravnih režimov v vodah so problem, zato so te zadeve ravno
               okoli umeščanja in odtisa takega objekta v nekem prostoru, v naravi še kako zahtevne.
            </p>
            </sp>
            <sp xml:id="SDZ5-Redna-19-2010-07-12.sp265">

               <speaker>PODPREDSEDNIK MAG. VASJA KLAVORA:</speaker>

               <p>Gospod Janez Ribič bo postavil poslansko vprašanje ministru brez resorja, odgovornemu
               za lokalno samoupravo in regionalni razvoj. Minister je opravičeno odsoten. Kljub
               temu?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp266">

               <speaker>JANEZ RIBIČ:</speaker>

               <p>Hvala za besedo. Spoštovani prisotni!</p>
               <p>V skupnem sodelovanju petih slovenskih in dveh avstrijskih občin je nastal eden
               največjih in najširših regijsko zastavljenih projektov revitalizacije reke Drave,
               kulturne dediščine, razvoja naravi prijaznega turizma ter regijskega in mednarodnega
               povezovanja življenja ob reki, poimenovan Drava povezuje.</p>
               <p>Projekt je bil leta 2009 prijavljen na razpis Cilj 3, Slovenija, Avstrija, vendar je
               bil zavrnjen s strani avstrijske komisije z utemeljitvijo, da ni uravnotežen. Za
               ponovni razpis v letu 2010 je bil projekt, tokrat z imenom Dediščina Drave,
               uravnotežen, pristopila je še avstrijska občina Velikovec, odpravljene pa tudi vse
               ostale očitane pomanjkljivosti. Poleg tega je bil tokrat projekt Dediščina Drave že
               del sklopa projektov Evropske prestolnice kulture 2012, kar bi naj tudi prinašalo
               dodatne točke. Po neuradnih vesteh je avstrijski del komisije projekt znova zavrnil
               in to kljub dejstvu, da so ga ocenjevalci dobro ocenili. Avstrijski občini bi 15 %
               delež, ki bi ga sicer morala zagotoviti avstrijska deželna vlada, če bi bil projekt
               potrjen, plačali sami, zato je odločitev o zavrnitvi še toliko bolj nerazumljiva in
               sporna.</p>
               <p>Gre za več kot sporne odločitve avstrijskega dela komisije, zato me, spoštovani
               minister, zanima:</p>
               <p>Kako vi gledate na takšne primere in kaj lahko v takšnih primerih storite?</p>
               <p>Gre namreč za mešano komisijo, sestavljeno tudi iz predstavnikov slovenske vlade, ki
               bi verjetno na takšne ali drugačne nepravilnosti pri delu komisije kot celote morale
               odreagirati. Po naših informacijah gre v primeru dela te komisije za več kot očiten
               konflikt interesov predsednika avstrijskega dela komisije in celo za neke vrste
               izsiljevanja in trgovino s projekti. Pripravljavci projekta Dediščina Drave so se
               odločili, da projekt ponovno prijavijo na naslednji razpis, hkrati pa bodo zahtevali
               revizijo vseh do sedaj odobrenih projektov s strani te komisije in podale prijavo
               protikorupcijski komisiji.</p>
               <p>Na moje vprašanje lahko minister, prosim, odgovori pisno v roku tridesetih dni.
               Hvala.</p>
            </sp>
            <sp xml:id="SDZ5-Redna-19-2010-07-12.sp267">

               <speaker>PODPREDSEDNIK MAG. VASJA KLAVORA:</speaker>

               <p>Poslansko vprašanje ministru za okolje in prostor, gospodu dr. Roku Žarniću, bo
               postavil Darko Menih.</p>
            </sp>
            <sp xml:id="SDZ5-Redna-19-2010-07-12.sp268">

               <speaker>DARKO MENIH:</speaker>

               <p>Hvala lepa za besedo. Gospod predsedujoči, spoštovani gospod minister, kolegice,
               kolegi, vsem lep pozdrav!</p>
               <p>Kljub spremenjenemu zakonu o prostorskem načrtovanju, kljub razmišljanju o kadrovskih
               obremenitvah, okrepitvah določenih ministrstev in kljub nenehnemu opozarjanju, imamo
               na občinah še vedno težave pri pripravi občinskih prostorskih načrtov.</p>
               <p>Ministra za okolje in prostor sprašujem:</p>
               <p>Kaj bo ministrstvo storilo za pravočasno odzivnost v okviru priprave smernic nosilcev
               urejanja prostora, tako da bodo smernice nosilcev urejanja prostora izdane v
               predpisanem trideset dnevnem roku, kot ga opredeljujeta 47. in 58. člen Zakona o
               prostorskem načrtovanju?</p>
               <p>Kdaj se bo na tem področju končno začelo ukrepati in kako?</p>
               <p>Hvala.</p>
            </sp>
            <sp xml:id="SDZ5-Redna-19-2010-07-12.sp269">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp270">

               <speaker>DR. ROKO ŽARNIĆ:</speaker>

               <p>Spoštovani!</p>
               <p>Hvala za vprašanje. Namreč pri izdelavi načrtov se mi sami najbolj zavedamo problema,
               ki je vsebina vašega vprašanja. Ta problem ima svojo zgodovino, ki jo skušamo nekako
               odpravljati in krčiti zadeve. Vsi dobro vemo, da je naše ministrstvo tisto zadnje,
               pred katerega pride načrt, pri tem smo pa odvisni od mnogo drugih pripravljavcev
               podlag in tudi od drugih ministrstev.</p>
               <p>Problem je v strokovni odločitvi in njeni zaključni fazi, o kateri govorim. Na to smo
               mi že večkrat opozorili. Vlada je 30. 7. 2009, torej pred enim letom, sprejela sklep,
               s katerim je obvezala vsa ministrstva, ki nastopajo kot nosilci urejanja prostora, da
               natančno spoštujejo roke za podajo smernic. Seveda se od takrat zadeva ni čez noč
               čarobno spremenila, vendar je pomagalo. Roki za podajanje smernic se v zadnjem letu
               skrajšujejo zaradi boljšega informacijskega sistema, poenostavljene logistike pri
               posredovanju vlog in gradiv v elektronski obliki na skupni strežnik in tudi zaradi
               boljše kvalitete posredovanih osnutkov. Namreč, zelo smo odvisni od tega, kako
               določeni pripravljavci svoje delo opravijo. Moram povedati, da so velikokrat naši
               uslužbenci obremenjeni s tistim, kar sicer ni njihovo delo, da nekdo pošlje slab
               izdelek, pa ga mi potem pomagamo popraviti, in te zadeve se včasih vlečejo precej
               dolgo.</p>
               <p>Mislim, da nekaj teh težav uspešno odpravljamo. Tudi kadrovsko smo se nekoliko
               organizirali. Je pa še ena zadeva, ki jo je morda tu treba napovedati. Septembra
               dobite v parlament nov zakon za umeščanje državnih objektov. Mi bomo nadaljevali
               zadevo tudi z novim zakonom za lokalno raven in računamo - ne morem reči, da bo ta
               zakon pripravljen v nekaj mesecih, pač pa v kakšnem letu, letu in pol bo tudi pri vas
               in bo še nadaljnji korak k urejanju razmer na tem področju.</p>
               <p>Se pravi, da bomo skušali na nivoju zakonodaje tudi pomagati pri urejanju zadev v
               lokalnem prostoru.</p>
            </sp>
            <sp xml:id="SDZ5-Redna-19-2010-07-12.sp271">

               <speaker>PODPREDSEDNIK MAG. VASJA KLAVORA:</speaker>

               <p>Gospod Menih, želite dopolnilni odgovor?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-12.sp272">

               <speaker>DARKO MENIH:</speaker>

               <p>Hvala lepa, gospod minister, vendar bi rad malo osvetlil naš primer.</p>
               <p>Eden izmed glavnih problemov pri tem je neupoštevanje zakonsko predpisanih rokov s
               strani nosilcev urejanja prostora. Konkretno smo na občini Šoštanj za pridobitev
               smernic namesto predpisanega enega meseca čakali deset mesecev, nakar smo po težavnih
               usklajevalnih sestankih morali gradivo dopolniti in na njegovi osnovi zaprositi še za
               dopolnitev smernic; nanje čakamo sedaj že dva meseca, vendar odgovora še vedno nismo
               prejeli. Zaradi nenehne prekoračitve vseh predpisanih terminov se na občini odpirajo
               novi in novi prostorski problemi, ki jih je prav tako treba reševati z občinskim
               prostorskim načrtom. Zaradi neodzivnosti s strani pristojnih organov postopek
               priprave občinskih prostorskih načrtov nikakor ne steče.</p>
               <p>Popolnoma jasno je, da velika večina občin prostorskega akta ne bo sprejelo v
               predpisanem roku. Hvala lepa.</p>
            </sp>
            <sp xml:id="SDZ5-Redna-19-2010-07-12.sp273">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp274">

               <speaker>DR. ROKO ŽARNIĆ:</speaker>

               <p>Najlepša hvala.</p>
               <p>Na to vprašanje nisem bil pripravljen, bom pa vsekakor povprašal, kaj je s tem
               primerom. Hvala.</p>
            </sp>
            <sp xml:id="SDZ5-Redna-19-2010-07-12.sp275">

               <speaker>PODPREDSEDNIK MAG. VASJA KLAVORA:</speaker>

               <p>Gospod Zvonko Lah bo postavil poslansko vprašanje ministru brez resorja, odgovornemu
               za lokalno samoupravo in regionalni razvoj, dr. Gjerkešu. Minister je opravičeno
               odsoten. Želite kljub temu postaviti vprašanje? Izvolite.</p>
            </sp>
            <sp xml:id="SDZ5-Redna-19-2010-07-12.sp276">

               <speaker>ZVONKO LAH:</speaker>

               <p>Hvala za besedo.</p>
               <p>Pred nekaj meseci je pred tem zborom predsednik Vlade povedal, da so za razvoj
               Slovenije najbolj kvalitetna in skoraj edina sredstva evropska sredstva. V letošnjem
               oziroma zadnjem rebalansu proračuna je bila za črpanje predvidena milijarda evrov
               sredstev Evropske unije. In plačilo v evropski proračun dobrih 400 milijonov evrov,
               se pravi, razlika je približno 600 milijonov.</p>
               <p>V poročilu o pospeševanju črpanja sredstev kohezijske politike, ki ga je izdalo
               Ministrstvo za lokalno samoupravo in regionalni razvoj v februarju, je tudi tabela
               črpanja sredstev do 31. 12. 2009. Iz tega poročila je razvidno, da je Slovenija
               počrpala dobrih 5 % teh sredstev. Ker je večina oziroma skoraj polovica črpanja
               sredstev iz operativnega programa razvoja okoljske in prometne infrastrukture, je
               najbolj zanimiva razvojna prioriteta ravnanja z odpadki ter varstvo okolja, to je
               področje voda.</p>
               <p>Iz tega poročila je razvidno, da se pripravlja ocena obsega in stopnja
               pripravljenosti oziroma realnosti izvedbe projektov po posameznih usmeritvah. Vendar
               te ocene zaenkrat še ni, čeprav je poročilo obravnaval Odbor za lokalno samoupravo in
               regionalni razvoj kar v nekaj nadaljevanjih, nismo dobili še nobenega odgovora. Skrbi
               me pripravljenost teh projektov za nadaljnje črpanje predvsem iz razvojne prioritete
               ravnanja z odpadki ter glede varstva okolja.</p>
               <p>V mesecu aprilu je Vlada pripravila tudi spremembo operativnih programov kohezijske
               politike, kjer so navedeni določeni projekti. Ker je tukaj minister za okolje in
               prostor, bi se obrnil nanj, ker je prej omenil zakon o pridobitvi lastništva za te
               projekte v javnem interesu. Bojim se, da je to ena največjih ovir pri izvedbi teh
               projektov, predvsem komunalne infrastrukture, ker gre za <gap n="..."/> <stage>/ znak za konec
               razprave/</stage> tudi po tisoč služnostnih pogodb, da ti projekti ne bodo pripravljeni in da
               črpanje ne bo <gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Redna-19-2010-07-12.sp277">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prisotni minister ne more dati tega odgovora, po poslovniku to ne gre. Zahtevati
               pisni ali ustni odgovor? Ustni.</p>
               <p>Gospod Samo Bevk bo postavil poslansko vprašanje ministru za šolstvo in šport dr.
               Igorju Lukšiču.</p>
            </sp>
            <sp xml:id="SDZ5-Redna-19-2010-07-12.sp278">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Vprašanje na to temo, na temo enotnih šolskih počitnic v osnovnih šolah in tudi v
               glasbenih šolah je bilo danes že postavljeno s strani poslanskega kolega iz opozicije
               Danijela Krivca in ne glede na to, da je minister odgovoril na to vprašanje, bi
               vprašanje ponovil, morda še dodatno kakšno stvar argumentiral. Konec koncev imava
               glede tega vprašanja s poslanskim kolegom iz opozicije enako mnenje.</p>
               <p>Namreč, od 5. junija dalje, se pravi naslednji dan po objavi v Uradnem listu, je
               začel veljati Pravilnik o spremembah pravilnika o šolskem koledarju za osnovne šole,
               ki pravi tako v 2. členu: <q>"Zimske počitnice trajajo en teden in se začnejo tretji
               ponedeljek v februarju."</q> Se pravi, da se spreminja neka ustaljena ureditev, ki velja
               od začetka devetdesetih let dalje. Na objavo tega pravilnika so se odzvali predvsem v
               Gospodarski zbornici Sloveniji, v združenjih te zbornice, ki pokrivajo to področje,
               pisali so nam, poslankam in poslancem, pisali so tudi predsedniku Vlade, Borutu
               Pahorju.</p>
               <p>Samo nekaj negativnih posledic tega ukrepa bi rad izpostavil, namreč že po prejšnjem
               sistemu so bile kapacitete smučarskih centrov, turističnih centrov v naši državi zelo
               dobro zasedene in turistični delavci ocenjujejo, da bi zaradi tega ukrepa lahko
               prišlo do 13 ali celo 15 milijonov evrov gospodarske škode na področju turizma. To je
               podatek, ki je nastal na direktoratu za turizem, se pravi v gospodarskem resorju.</p>
               <p>Poleg tega pa v gospodarski zbornici ocenjujejo tudi to, da bi prišlo do vprašanja
               glede prometne varnosti na cestah zaradi preobremenitve prometa, do problemov
               varnosti na smučiščih zaradi velikega števila smučarjev in tako dalje.</p>
               <p>Zato bi ministru dr. Igorju Lukšiču predlagal oziroma bi dal poslansko pobudo:</p>
               <p>Na ministrstvu naj ponovno proučijo to ureditev, da bi bile počitnice še naprej po
               starem.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-12.sp279">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp280">

               <speaker>DR. IGOR LUKŠIČ:</speaker>

               <p>Gospod podpredsednik, poslanke in poslanci, kolega minister!</p>
               <p>Mi smo se za to odločili, potem ko je bil predlog v obravnavi 45 dni po ustaljeni
               proceduri in ta procedura ščiti vse interese. Potem ko je bil pravilnik objavljen, je
               prišlo do aktivnosti teh, ki so najbolj prizadeti in ki ocenjujejo, da bodo zadevo
               najbolj čutili, in tako so, kot je bilo rečeno, pošiljali pobude na vse možne
               naslove. Če bi mi dobili to v roku, se pravi v času 45 dni, potem bi to lahko
               upoštevali. Ker tega nismo dobili, tega nismo mogli upoštevati. Edina pripomba, ki je
               bila, je bila ta, da tretji teden v februarju ni dovolj jasna definicija, tako da smo
               potem zapisali, kot je kolega gospod poslanec prebral: tretji ponedeljek v februarju.
               Tako je zadeva popolnoma jasna.</p>
               <p>Zdaj, šolsko polje je avtonomno in sprejema znotraj sebe odločitve, ki so po presoji
               ključnih akterjev za šolsko področje dobre. Ker pa se ta zadeva dotika nekih drugih
               zadev, ki jih mi znotraj šolskih premislekov nismo mogli upoštevati, in kot kaže, da
               je vprašanje tako zelo žgoče, da združuje Državni zbor, bomo takoj jutri pogledali,
               kaj lahko naredimo. Tu imamo težave, kot so roki, in do 1. septembra bomo morali to
               zadevo procesirati, kar bo zelo težko, ampak v vsakem primeru bom naredil, kar je v
               moji moči, da upoštevamo tudi ta interes, ki je bil tu tako jasno izpostavljen.
               Hvala.</p>
            </sp>
            <sp xml:id="SDZ5-Redna-19-2010-07-12.sp281">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bevk, izvolite.</p>
            </sp>
            <sp xml:id="SDZ5-Redna-19-2010-07-12.sp282">

               <speaker>SAMO BEVK:</speaker>

               <p>Hvala lepa za besedo, gospod predsednik. Spoštovani zbor, spoštovani gospod
               minister!</p>
               <p>Lahko se samo zahvalim, da ste prisluhnili tej pobudi, in seveda upam, da bomo še
               naprej počitnikovali po starem.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-12.sp283">

               <speaker>PODPREDSEDNIK MAG. VASJA KLAVORA:</speaker>

               <p>Gospa Alenka Jeraj bo ponovno postavila poslansko vprašanje ministru za šolstvo in
               šport dr. Igorju Lukšiču.</p>
            </sp>
            <sp xml:id="SDZ5-Redna-19-2010-07-12.sp284">

               <speaker>ALENKA JERAJ:</speaker>

               <p>Hvala za besedo. Lep pozdrav!</p>
               <p>Ministrstvo za šolstvo in šport je pripravilo predlog projekta Zdrav življenjski
               slog, za katerega naj bi se sredstva zagotavljala iz Evropskega socialnega
               sklada.</p>
               <p>Zanima me:</p>
               <p>Kako poteka projekt, za katerega so namenjena sredstva v višini 5 milijonov
               evrov?</p>
               <p>Ali je bil objavljen razpis in kdo ga bo izvajal?</p>
               <p>Po mojih informacijah naj bi ga izvajal Javni zavod za šport Planica. Naj vas
               spomnim, da smo pred tem imeli Javni zavod za šport, Inštitut za šport, ki je bil
               ustanovljen leta 2005, tudi z namenom, da se izvaja šport otrok in mladine, razvoja
               aktivnosti na področju boja proti dopingu, strokovnega razvoja, mednarodnega
               sodelovanja in podobno. Pred dobrim letom ste nas prepričevali, svoje kolege pa tudi
               prepričali, da takšnega zavoda ne potrebujemo. In smo ga takrat ukinili, skupaj z
               Zavodom Planica, potem pa ustanovili nov Javni zavod za šport Planica, ki deluje v
               istih prostorih, tja ste prezaposlili nekaj zaposlenih z vašega ministrstva –
               njihovih imen na spletni strani sicer ne najdemo, vendar pa poznamo načine, ko se
               nekaj ukine zato, da se znebiš kakšnih nezaželenih ljudi, potem pa ustanoviš nekaj
               novega in tja imenuješ oziroma tam zaposliš ljudi, ki so ti všeč.</p>
               <p>Od ustanovitve novega zavoda junija 2009 je zavod vodil Jelko Gros oziroma Gabrijel
               Gros, ki ste ga pred nekaj dnevi imenovali za direktorja Zavoda za šport. Še enkrat
               sprašujem:</p>
               <p>Ali bo izvajalec tega projekta Zdrav življenjski slog Javni zavod za šport
               Planica?</p>
               <p>In:</p>
               <p>Kako poteka?</p>
               <p>Koliko sredstev je za to namenjenih?</p>
               <p>Ali je bil v zvezi s tem objavljen razpis in opravljen izbor izvajalca?</p>
            </sp>
            <sp xml:id="SDZ5-Redna-19-2010-07-12.sp285">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, minister, prosim.</p>
            </sp>
            <sp xml:id="SDZ5-Redna-19-2010-07-12.sp286">

               <speaker>DR. IGOR LUKŠIČ:</speaker>

               <p>Gospa poslanka, predsedujoči, poslanci, kolegi ministri!</p>
               <p>Najprej glede poteka priprav na razpis. Pri tem razpisu se tako kot pri številnih
               drugih zatika, usklajevanje poteka, razpis naj bi bil objavljen po pričakovanjih ta
               petek, imamo rezervirano mesto v Uradnem listu, ampak to še ni zagotovo. Za to smo se
               odločili, ker je trenutno stanje na področju športnega udejstvovanja otrok, predvsem
               v obdobju osnovne šole, premalo obsežno. Ocenjujemo, da bi bilo prav, da se v to
               športno vadbo vključi več otrok, temu pa je treba nameniti več strokovnjakov in tudi
               sredstev. Zaznati je tudi, da je z višanjem starosti otrok manjše število vključenih
               otrok in več tistih, ki skozi selekcijski proces odpadajo. Ti otroci se ne
               vključujejo v aktivno preživljanje svojega prostega časa in vse več pozornosti
               namenjajo nezdravemu življenjskemu slogu, kot so računalnik, alkohol, droge itn.
               Torej s tem ukrepom želimo reševati tudi posredno tovrstne probleme.</p>
               <p>Ob razmišljanju, kako bi stanje izboljšali, smo na državni ravni našli rešitev s tem
               programom, v katerega bi se vključevali otroci v času, ki je namenjen interesnim
               dejavnostim na osnovnih šolah. Ta program Zdrav življenjski slog predstavlja po
               projektu neko središče športnega udejstvovanja otrok, ki naj bi otrokom zagotovil
               možnost spoznavanja in pridobivanja širših znanj o različnih športnih panogah, hkrati
               pa tudi, da se navdušujejo za kateregakoli od teh ali pa jih samo spoznavajo. Skozi
               te bi pridobivali tudi možnost, da so gibalno bolj aktivni.</p>
               <p>Program je namenjen otrokom od 1. do 9. razreda osnovne šole in se izvaja v času
               podaljšanega bivanja, takoj po končanem pouku – torej je tukaj možnost precej velika
               za vključevanje vseh – in do 17. ure in tudi ob pouka prostih dneh. Program se
               oblikuje tako, da se zagotovijo otrokom tretjo, četrto in peto uro vodene vadbe, se
               pravi, ob dveh obveznih. Program je usmerjen v razvoj temeljnih gibalnih sposobnosti
               in spodbujanje zdravega življenjskega sloga.</p>
               <p>Zdaj pa še glede zavoda. Na to vprašanje, zakaj se je Vlada odločila, da ukine dve
               ministrstvi – pardon, to se še ni – da ukine dva zavoda in ustanovi enega, sem že
               odgovarjal, tako da ne bi tega ponavljal. Mislim, da je bila ta odločitev dobra.
               Namreč, en zavod je bil pasiven, ni deloval, imel je samo direktorja, ki v enem letu
               ni uspel zaposliti niti enega človeka, kaj šele, da bi izvajal kakšen program, kljub
               pogovorom, dogovorom, da bo s tem začel. V tem letu so se v novem zavodu že začele
               dejavnosti – ker je bil imenovan kolega Gros, direktor tega novega zavoda, in ta
               zavod funkcionira –, ti programi mladih za šport potekajo in jaz sem s tem kar
               zadovoljen.</p>
               <p>Po nalogah, ki jih ima v statutu ta zavod, in tudi po programu, ki ga je sprejela
               Vlada za športne dejavnosti, je ta zavod za šport Republike Slovenije Planica
               primerno mesto, da bi, da bi lahko vodil ta program, koordiniral in nadziral.</p>
               <p>Razpis je torej voden po pravilih, ki so tu v veljavi. 27. maja 2010 je na
               ministrstvu potekal informativni sestanek za program Zdrav življenjski slog, kamor je
               prišlo več kot 170 udeležencev, ki so tudi s tem pokazali, da imamo potencial, ki bi
               lahko ta program izvedel, in da imamo tudi interes. Torej, javni razpis, kot sem
               rekel, naj bi bil v Uradnem listu objavljen v petek, 16. 7. Program pa naj bi se
               začel izvajati, če bo vse tako, kot sem tu povedal in kot načrtujemo, najkasneje 1.
               10. 2010.</p>
            </sp>
            <sp xml:id="SDZ5-Redna-19-2010-07-12.sp287">

               <speaker>PODPREDSEDNIK MAG. VASJA KLAVORA:</speaker>

               <p>Želite dopolnilni odgovor, gospa Jerajeva?</p>
            </sp>
            <sp xml:id="SDZ5-Redna-19-2010-07-12.sp288">

               <speaker>ALENKA JERAJ:</speaker>

               <p>Hvala, še enkrat, za besedo.</p>
               <p>Saj s programom nimam težav. Normalno, da podpiramo bolj aktivno preživljanje
               prostega časa in bolj aktivne mlade. Vendar pa ste rekli, da se bo to izvajalo v času
               interesnih dejavnosti oziroma podaljšanega bivanja.</p>
               <p>Zato se sprašujem:</p>
               <p>Zakaj ministrstvo samo ne izpelje razpisa oziroma zakaj tega ne naredi preko svojega
               direktorata za šport, ki ima tudi del, ki pokriva mlade?</p>
               <p>Vedno je tako, če imaš potem še neke posrednike vmes, je cel kup administracije in
               cel kup ljudi, ki morajo na tem delati.</p>
               <p>In še enkrat:</p>
               <p>S čim vas je prepričal ravno Zavod za šport Planica?</p>
               <p>Morda bi lahko zadevo izvedel tudi kdo drug, če se že niste odločili, da to naredite
               sami. Kajti, povedali ste, da so za to potrebni strokovnjaki, to so po navadi
               učitelji telovadbe, ki imajo neke licence in pogoje, da tako zadevo vodijo. In tudi
               glede na to, da je gospod Gros nekoč že vodil dom Planica, se pravi, ko je bil še
               direktor Centra šolskih in obšolskih dejavnosti, pozabimo, da je bil med petimi
               najbolje plačanimi v državi v javnih zavodih. Pa se takrat ni ravno izkazal z dobrim
               delom oziroma je morda morala država zaradi nepravilnosti vrniti pol milijona evrov
               sredstev, ki jih je prej dobila na razpisih. To so podatki, ki jih imam jaz. Lahko
               tudi ne držijo, me boste popravili, če temu ni tako. Ampak glede na to, da
               ministrstvo bedi nad delom in aktivnostmi tako pri interesnih dejavnostih kot
               podaljšanega bivanja, bi najbrž pričakovali, da boste to nalogo opravili vi in jo
               boste najbrž tudi bolje kot pa zavod, ki je usmerjen predvsem v to, da poskrbi za
               načrtovanje, obnovo, izgradnjo in upravljanje javnih športnih objektov v Planici.
            </p>
            </sp>
            <sp xml:id="SDZ5-Redna-19-2010-07-12.sp289">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp xml:id="SDZ5-Redna-19-2010-07-12.sp290">

               <speaker>DR. IGOR LUKŠIČ:</speaker>

               <p>Hvala za ta dodatek k vprašanju. Ta zavod je seveda bil ustanovljen najprej za
               koordiniranje, pripravo in upravljanje objektov, ki so vezani na Planico, ampak tudi
               za šport mladih. Zavod za šport, ki je deloval do leta 2005, je imel 30 zaposlenih in
               precej od teh, točne številke ne vem, se je ukvarjal s športom mladih. To je pomenilo
               športna tekmovanja in tako naprej. Na Ministrstvu za šolstvo in šport je en človek,
               ki je zadolžen za šport mladih. Torej, ta nikakor ne more tega opravljati. Ko je,
               recimo, prejšnja vlada reformirala ta zavod, ga ukinila in ustanovila novega, ki
               nikakor ni zaživel, kljub temu da je Vlada menjala direktorja dvakrat oziroma enkrat,
               je problem ostal. Ta šport mladih ni zaživel. Prav je, da se s tem ukvarja več ljudi,
               ker imamo zelo velik spekter potreb.</p>
               <p>Da razložim, za kaj gre pri tem projektu. Gre za 5 milijonov sredstev, od tega je 96
               % namenjenih izvajalcu, se pravi športnim pedagogom. Po projektu naj bi bilo
               zaposlenih 120 športnih pedagogov v treh letih postopno, zaposlenih za polovični
               delovni čas, se pravi 60 polnih zaposlitev. Iz socialnega sklada pa se lahko
               financira samo to, torej ne da se financirati plač ljudem, ki delajo na zavodu.
               Torej, imenovani direktor zato ne bo imel nič višje plače niti noben, ki je tam
               zaposlen. 4 % samo gre za koordiniranje in usmerjanje vlog.</p>
               <p>Tako mislim, da je zadeva čista. Tudi sicer boste lahko imeli pregled nad tem, kako
               so sredstva porabljena. Mislim, da se tudi kolegi, ki bodo to delali naprej,
               zavedajo, da bodo pod drobnogledom, ne samo nas, ampak tudi vas, in o tem bomo
               poročali, če bomo še.</p>
            </sp>
            <sp xml:id="SDZ5-Redna-19-2010-07-12.sp291">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Franc Žnidaršič bo postavil poslansko vprašanje ministru za zunanje
               zadeve gospodu Samuelu Žbogarju. Minister je odsoten. Želite kljub temu postaviti
               vprašanje? Prosim.</p>
            </sp>
            <sp xml:id="SDZ5-Redna-19-2010-07-12.sp292">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod podpredsednik. Spoštovani ministri, kolegice in kolegi!</p>
               <p>Državni zbor Republike Slovenije je že 2. februarja 1994 in aprila 1996 s sklepom
               zadolžil Vlado Republike Slovenije, da nemudoma začne pogajanja z Republiko Nemčijo
               kot naslednico okupatorskega nemškega rajha za plačilo reparacij oziroma vojne škode,
               nastale v drugi svetovni vojni. Poročila o tovrstnih aktivnostih, ki bi morala v
               Državni zbor prispeti v treh mesecih, do danes še nismo videli. Obstaja bojazen, da
               potrebnih aktivnosti v tistem času sploh ni bilo.</p>
               <p>Vlada Republike Slovenije je leta 1995 pripravila Zakon o žrtvah vojnega nasilja, ki
               je vključeval tudi pravico do odškodnine za materialno škodo, vendar v tem delu člen
               v postopku ni bil sprejet. Žrtve vojnega nasilja so pridobile status in nekatere
               pravice po tem zakonu, medtem ko je plačilo materialne škode ostalo do danes odprto.
               Zaradi pritiska in zahtev oškodovancev je Vlada 5. maja 2002 s sklepom naložila
               Ministrstvu za delo, družino in socialne zadeve, da se opredeli do te problematike
               skupaj z Ministrstvom za finance, Ministrstvom za gospodarstvo in Ministrstvom za
               zunanje zadeve. Ministrstvo za delo je v sodelovanju z naštetimi ministrstvi 2. 6.
               2003 pripravilo ustrezno gradivo, na podlagi katerega je Vlada 19. 6. 2003 sprejela
               stališče, da dogovor o plačilu odškodnine za povzročeno nematerialno in materialno
               škodo, ki jo je povzročil okupator v letih 1941–1945, v razmerju do Zvezne republike
               Nemčije ni zaključen. Zato ostaja vprašanje poplačila materialne odškodnine
               oškodovancem iz druge svetovne vojne še naprej odprto in sklep, da ponovno začne z
               delom medresorska komisija Vlade Republike Slovenije za obravnavo vprašanj vojne
               škode. Tej komisiji je bilo naloženo, da prouči to problematiko in predlaga Vladi
               nadaljnje ukrepe. Istega dne je takratni minister za zunanje zadeve izjavil, da si je
               ves čas prizadeval začeti ta pogajanja, vendar so le-ta tedaj zastala zaradi
               vstopanja Republike Slovenije v evroatlantske povezave. Ker je Republika Slovenija
               uspešno uresničila svojo namero priključiti se Natu in EU, je ta ovira odpadla. Na
               razmeroma številna vprašanja več poslancev Državnega zbora po letu 2003 konkretnih
               odgovorov na to temo nikoli nismo dobili.</p>
               <p>Zaradi navedenega sprašujem:</p>
               <p>Ali Ministrstvo za zunanje zadeve razpolaga s podatki o tem, kakšne aktivnosti je
               Ministrstvo za zunanje zadeve izvajalo v preteklem mandatu na to temo na relaciji z
               Republiko Nemčijo?</p>
               <p>In:</p>
               <p>Ali je Ministrstvo za zunanje zadeve v skladu s pooblastili Vlade karkoli storilo v
               smeri zapiranja tega pomembnega vprašanja v tem mandatu?</p>
               <p>Pri tem vprašanju se zavedam, da leži vsa odgovornost za to, da dogovor z Republiko
               Nemčijo na to temo še ni zaključen, na vseh dosedanjih vladah Republike Slovenije,
               saj se možnost za uspeh z oddaljenostjo, s časom vedno bolj zmanjšuje, poskusiti pa
               bi v vsakem primeru morali. Pričakujem seveda pisni odgovor, glede na to, da je
               minister opravičeno odsoten. Hvala lepa.</p>
            </sp>
            <sp xml:id="SDZ5-Redna-19-2010-07-12.sp293">

               <speaker>PODPREDSEDNIK MAG. VASJA KLAVORA:</speaker>

               <p>Gospa Renata Brunskole bo postavila poslansko vprašanje ministru za promet dr.
               Patricku Vlačiču ter ministru za okolje in prostor dr. Roku Žarniću. En minister je
               odsoten.</p>
            </sp>
            <sp xml:id="SDZ5-Redna-19-2010-07-12.sp294">

               <speaker>RENATA BRUNSKOLE:</speaker>

               <p>Hvala lepa.</p>
               <p>Poslansko vprašanje postavljam obema ministroma oziroma bom zadovoljna tudi z
               odgovorom ministra za okolje in prostor, saj mislim, da je on pri mojem vprašanju
               nekako prvi na vrsti po terminskem planu projektov, o katerih želim vprašati.</p>
               <p>Enakomeren in skladen regionalni razvoj Republike Slovenije je cilj in želja te in
               prejšnjih vlad. Kot osnova tovrstnega razvoja je zagotovo kvalitetna prometna
               povezava vseh, tudi obrobnih območij v Republiki Sloveniji, z osrednjo Slovenijo.
               Avtocestni križ v Republiki Sloveniji je praktično dokončan, vendar na severu in jugu
               države, pa tudi ponekod v bližini osrednje Slovenije so še vedno območja, ki so na
               nek način izvzeta iz kvalitetnih prometnih povezav. Temu primeren je tudi razvoj
               gospodarstva, obrti in podjetništva ter demografska struktura, ki iz leta v leto kaže
               na dejstvo, da se mladi, izobraženi ljudje ne vračajo v svoj rojstni kraj, ko je
               le-ta na obrobju Republike Slovenije. Predpogoj, da se navedena dejstva spremenijo,
               je umestitev in izgradnja razvojnih osi v Republiki Sloveniji.</p>
               <p>Vprašanje postavljam ministru za okolje in prostor in ministru za promet v zvezi s
               terminskim planom, priprave projektne dokumentacije umeščanja razvojnih v prostor in
               pričetkom izgradnje razvojnih osi. Vprašanje postavljam obema predvsem zato, ker sta
               obe ministrstvi pri teh projektih razvojnih osi tesno povezani. Naročnik projektov je
               podjetje v okviru Ministrstva za promet, izvajalec umeščanja razvojnih osi v prostor
               pa Ministrstvo za okolje in prostor.</p>
               <p>V javnosti se v okviru sprejetega rebalansa državnega proračuna pojavlja veliko
               informacij, dostikrat tudi netočnih.</p>
               <p>Zato prosim za odgovor:</p>
               <p>V kateri je fazi priprava projektne dokumentacije ter nadaljnja izgradnja razvojnih
               osi v Republiki Sloveniji?</p>
            </sp>
            <sp xml:id="SDZ5-Redna-19-2010-07-12.sp295">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister dr. Žarnić.</p>
            </sp>
            <sp xml:id="SDZ5-Redna-19-2010-07-12.sp296">

               <speaker>DR. ROKO ŽARNIĆ:</speaker>

               <p>Hvala lepa za besedo, spoštovani gospod predsednik. Spoštovane poslanke,
               poslanci!</p>
               <p>Spoštovana gospa poslanka, hvala za vprašanje. Minister za promet me je prosil, da
               kar skupaj odgovorim, kajti če bi ločeno odgovarjal, bi bilo pet minut premalo, to je
               kar veliko vprašanje.</p>
               <p>Tega, kar ste v uvodu povedali, se zelo zavedamo in se strinjamo, da so za življenje
               prometnice nujne. Mogoče je dostikrat v javnosti zadeva nerazumljena, zakaj dolgo
               časa traja. Tudi javnost pričakuje tisti zakon, ki ga boste dobili septembra, ki bo
               nekoliko pomagal k hitrejšim postopkom pri umeščanju. Moram pa reči, da se da veliko
               urediti, če ministrstva med seboj dobro sodelujejo. S svojimi kolegi z Ministrstva za
               promet imamo redne mesečne sestanke in nerazumljive ovire hitro odpravljamo. Tem
               našim sestankom se bo pridružilo – oziroma smo že bili skupaj tudi z Ministrstvom za
               kmetijstvo, kajti zemljišča so tudi eden od problemov pri umeščanju. Upam in računam,
               da bodo te zadeve z novim zakonom in z dobrim sodelovanjem hitreje potekale. Ampak
               kljub temu se nekega postopka ne da preskočiti, se ga da le nekoliko pospešiti.
               Odkupi potrebnih zemljišč so lahko tukaj eden od problemov in ko enkrat umestimo neko
               traso, neke objekte v prostor, še vedno traja vsaj 18 mesecev, da lahko začnemo
               graditi.</p>
               <p>Jasno je, da tudi trenutna ekonomska situacija, kot ste sami omenili, ni rožnata,
               četudi upamo, da ta kriza ne bo neskončno trajala in da se nekje zadeve tudi vidijo
               in bo tudi lažje neke projekte planirati.</p>
               <p>Glede zagotovitve potrebnih finančnih sredstev je tretji, severni del razvojne osi
               uvrščen v dodatni avtocestni program in bo njegova realizacija terminsko, finančno
               opredeljena v okviru sprememb in dopolnitev resolucije o nacionalnem programu
               izgradnje avtocest. Preostali deli tretje in 3A in četrte razvojne osi pa so
               vključeni v resolucijo o nacionalnih razvojnih projektih 2007–2013.</p>
               <p>Da bi bila zadeva bolj jasna in konkretna, imam preglednico, ki jo bom skušal v teh
               dveh minutah vsaj na hitro še prebrati. Če govorimo o tretji razvojni osi, se pravi
               severni del, vertikala, Mežiška dolina, srednji del, južni del Maline in južni del
               Maline–Vinica, je zadeva taka, da naj bi za severni del, vertikala, bil sprejet DPN
               od januarja do marca 2012, za Mežiško dolino april – junij 2013, srednji del julij –
               september 2013, južni del Novo mesto–Maline julij 2012, za južni del Maline–Vinica pa
               podatek še ni čisto jasen, ker se stvari tam še nekaj komplicirajo, ampak upam, da bo
               tudi ta zadeva kmalu bolj jasna. To pomeni, da bi se lahko začele gradnje od leta
               2014 do 2016. Čas gradnje pa je tam nekje – dve do tri leta. To se pravi, da za tiste
               ceste, ki se bodo 2014 začele graditi, lahko pričakujemo leta 2017, da se bomo po
               njih peljali, kar še ni toliko daleč.</p>
               <p>Mogoče vas zanima ta južni del Maline–Vinica. Naj pogledam, kaj so mi pripravili:
               DRSC vodi postopke javnih naročil za izdelavo strokovnih podlog. Terminski plan še ni
               izdelan, ker MZP, Direkcija RS za ceste, še nima sklenjenih pogodb z izdelovalci.
               Ampak upam, da bodo te pogodbe hitro stekle to jesen in da bomo lahko tukaj tudi tako
               optimistično rekli, da tam nekje 2012, koncem 2012 bomo lahko to dočakali. No, to
               tretje razvojne osi. Ravno tako imam za 3A in 4. os podatke, vendar čas
               <gap n="..."/><stage>/nerazumljivo/</stage></p>
            </sp>
            <sp xml:id="SDZ5-Redna-19-2010-07-12.sp297">

               <speaker>PODPREDSEDNIK MAG. VASJA KLAVORA:</speaker>

               <p>Želite še dopolnilni odgovor?</p>
               <p>Prosim, gospa Brunskole.</p>
            </sp>
            <sp xml:id="SDZ5-Redna-19-2010-07-12.sp298">

               <speaker>RENATA BRUNSKOLE:</speaker>

               <p>Hvala lepa.</p>
               <p>Spoštovani gospod minister, v zvezi z razvojnimi osmi sem vas vprašala ravno zaradi
               tega, seveda me zanima območje, od koder prihajam, torej na jugovzhodu Slovenije,
               torej tretja razvojna os, južni del, vendar nikakor ne pomeni, da me kot poslanko
               Državnega zbora ne zanima tudi območje Idrije, Kočevskega, Koroške in tako naprej.
               Zaradi tega sem vas tudi vprašala, ker namreč v okviru finančne perspektive želimo
               vsi tisti, ki kot predstavniki ljudstva prihajamo iz različnih območij Slovenije, ki
               še niso tako kvalitetno povezana, želimo te zadeve pri pripravi projektne
               dokumentacije pospešiti.</p>
               <p>V zvezi z rebalansom proračuna je bilo večkrat poudarjeno, da ravno zaradi zmanjšanja
               sredstev, ne da bi bile težave Malíne – oziroma mi rečemo Máline, izhaja iz besede
               mlin, Málence – Máline do Metlike in na eni strani do Vinice, ampak da je zadeva
               morebiti zaradi finančnih sredstev zaustavljena. Ker pa je po zatrjevanju tako
               direktorja Direkcije Republike Slovenije za ceste in ministra za promet, da se nič
               časovno ne zaustavlja, pa ker je razvojni svet za Belo krajino in Kočevsko, ki mu
               predseduje minister dr. Henrik Gjerkeš, in na zadnji seji sveta, ki je bila v Beli
               krajini, v Metliki, je tudi predsednik Vlade poudaril, da se morata prioritetno
               reševati tunel pod Gorjanci in izgradnja tretje razvojne osi tudi pri pripravi
               dokumentacije,.</p>
               <p>Zatorej me zanima:</p>
               <p>Ali je v tej smeri kaj storjenega?</p>
               <p>Hvala.</p>
            </sp>
            <sp xml:id="SDZ5-Redna-19-2010-07-12.sp299">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp xml:id="SDZ5-Redna-19-2010-07-12.sp300">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Če grem po vrsti. Avtocesta <gap n="..."/> <stage>/ nerazumljivo/</stage> Novo mesto do Malin, izdelava
               strokovnih podlag in delnega projekta je v zaključni fazi; izdelava dopolnjenega
               osnutka DPN-ja bo zaključena oktobra 2010; pridobitev mnenj varstvenih resorjev o
               ustreznosti okoljskega poročila traja v skladu z zakonom 30 dni in je predpogoj za
               začetek – tukaj bi morali loviti roke; javne razgrnitve načrtujemo v decembru
               2010.</p>
               <p>Po končani javni razgrnitvi bo postopek tekel, tako da mi računamo, da bodo do
               februarja 2012 DPN-ji sprejeti. Za Maline do Metlike in priključek črnomeljski jug je
               že izdelan osnutek DNP-ja. V juliju se pridobivajo smernice nosilcev urejanja
               prostora, terminski plan še ni izdelan, ker MZP, Direkcija za ceste, ki je naročnik,
               še nima sklenjenih vseh pogodb z izdelovalci.</p>
               <p>Za priključek od Črnomlja do Vinice VPDRSC se vodi postopek javnih naročil, izdelava
               strokovnih podlag, DPN, okoljska poročila, terminski plan še ni izdelan, ker
               Ministrstvo za promet, Direkcija RS za ceste, še nimata sklenjenih pogodb. Se pravi,
               pri teh dveh se čaka na pogodbe.</p>
               <p>Kot sem rekel, upam, verjamem, da bomo na teh usklajevalnih sestankih z Ministrstvom
               za promet za te zadeve poskusili malo urgirati. Hvala.</p>
            </sp>
            <sp xml:id="SDZ5-Redna-19-2010-07-12.sp301">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na drugi krog vprašanj poslank in poslancev. Gospod Ivan Grill bo postavil
               poslansko vprašanje gospodu ministru za zdravje Dorijanu Marušiču.</p>
            </sp>
            <sp xml:id="SDZ5-Redna-19-2010-07-12.sp302">

               <speaker>IVAN GRILL:</speaker>

               <p>Še enkrat hvala lepa za besedo. Spoštovana gospoda oziroma gospodje ministri,
               spoštovani predsedujoči in poslanke in poslanci!</p>
               <p>Presaditev kostnega mozga je velikokrat edini način, da se lahko zdravijo najtežje
               bolezni, in zelo težko je, vsaj znano je, dobiti ustreznega darovalca, ki bi bil
               pripravljen oziroma imel vse tiste lastnosti, ki bi jih prejemnik lahko ustrezno tudi
               prejel. Po meni znanih podatkih je v Sloveniji preko deset bolnikov, ki čakajo na
               ustreznega darovalca, pa ga žal nismo uspeli še dobiti oziroma nismo dobili toliko
               ustreznih vzorcev. Po drugi strani pa po podatkih, ki jih imamo, je v Sloveniji
               skoraj pet tisoč darovalcev, ki so bili pripravljeni tudi s pomočjo akcije Pobuda in
               v sodelovanju z zavodom za transfuzijo dati vzorce svojega tkiva, za katerega bi na
               se podlagi preiskav lahko ugotovilo, ali ga je mogoče tudi kakšnemu prejemniku dati.
               Po podatkih, ki so zopet na voljo, je cena enega takšnega tipiziranja oziroma
               preiskave okoli sto šestinštirideset evrov, kar bi vse skupaj za vso to količino že
               zbranih tkiv bilo treba zagotoviti nekoliko preko sedemsto dvajset tisoč evrov.</p>
               <p>Glede na to, da v rebalansu proračuna za 2010 nismo zaznali sredstev, ki bi bila
               namenjena za ta namen, glede na to, da pa je to zagotovo nujno potrebno, da bi se ta
               preiskava oziroma te tipizacije opravile, me, spoštovani gospod minister zanima:</p>
               <p>Ali obstaja kakšen način oziroma volja, pot, da bi se ta sredstva uspelo zagotoviti,
               da bi se te tipizacije tudi opravile?</p>
               <p>To bi ne nazadnje povečalo presaditve in tudi izboljšalo kvaliteto zdravljenja vsem
               tistim, ki to potrebujejo tako v Sloveniji kot seveda tudi v tujini, kajti tukaj gre
               za izmenjavo tega. Hvala lepa za odgovor.</p>
            </sp>
            <sp xml:id="SDZ5-Redna-19-2010-07-12.sp303">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister, prosim.</p>
            </sp>
            <sp xml:id="SDZ5-Redna-19-2010-07-12.sp304">

               <speaker>DORJAN MARUŠIČ:</speaker>

               <p>Spoštovani podpredsednik, cenjene poslanke, poslanci, kolega minister.</p>
               <p>Hvala za to vprašanje. Velik odziv vseh tistih, ki so darovalci krvotvornih matičnih
               celic, je deležen vse pohvale, zahvale in poklona. Dejansko bi pa si vzel nekoliko
               več časa, da orišem v celoti problem; v Sloveniji je bilo od leta 2002 skupaj
               presajenega kostnega mozga šestinsedemdesetim bolnikom, sedeminšestdesetim je bil pa
               ta zagotovljen iz tujine. Namreč, Slovenija je združena v svetovni register, v
               katerega je vključenih 14,5 milijona, Slovenija pri tem prispeva približno deset
               tisoč petsto vzorcev. Na vse te pobude se dobronamerno odzovejo številni Slovenci in
               tako imamo nad dva tisoč vzorcev.</p>
               <p>Slovenija zagotavlja iz proračuna preko Zavoda Slovenia transplant in Zavoda za
               transfuzijo dva tisoč sto vzorcev. Kolikšna je kritična ali pa optimalna številka
               potrebnih članov v tem ali pa dodatnih vzorcev v registru, ki bi zagotovila optimalno
               dostopnost do kostnega mozga, bo pokazala študija, ki jo za Slovenijo izvajajo v
               Nemčiji. Seveda, da ne bi čakali na to študijo in se odločili, ali je številka, ki
               dvema milijonoma Slovencev pripada, nekje med deset in petnajst tisoč, smo povzeli
               vse aktivnosti in se z Zavodom za transfuzijo dogovorili, da bodo ob teh dva tisoč
               sto do konca leta izvedli še šesto vzorcev, seveda v okviru razpoložljivih sredstev.
               Torej bili smo na pogajanjih zelo uspešni.</p>
               <p>Tako bi v naslednjih korakih počakali, da se RSK za transfuzijo v Sloveniji na
               podlagi študije, ki bo opravljena v Nemčiji, odloči, katera bi bila optimalna
               številka dodatnih članov v tem registru, in bi potem zagotovili ustrezna sredstva.
               Pri tem bomo morali na Zavodu za transfuzijo opraviti razgovore, ali je ob
               povečevanju vzorcev cena, ki je do sedaj zagotovljena, primerna. Namreč, treba bo
               upoštevati ekonomijo obsega. Stroka pravi, da je vprašljivo, glede na to, da imamo
               širši evropski prostor in verjetno zelo primerljivo tipizacijo, koliko kandidatov bi
               z linearnim povečevanjem vzorcev dejansko dobili. Kot sem povedal, od
               šestinsedemdesetih bolnikov v Sloveniji je bilo kar sedeminšestdeset takih, katerih
               donatorji so bili iz tujine, samo 9 iz Slovenije.</p>
               <p>Skratka, lahko vam zagotavljam, da program poteka resda na podlagi zelo uspešnih
               dogovarjanj, zato ni bilo treba zagotoviti dodatnih sredstev. Bomo pa na podlagi
               študije, ki poteka v Nemčiji, in odločitve RSK za transfuzijo, ko bo študija
               opravljena, torej v skladu s stroko, zagotovili ustrezno dodatno število
               tipizacij.</p>
               <p>Tako sporočam, da na tem področju ni zaostankov in da stvari ugodno potekajo. Res pa
               je, da trenutno čaka 12 bolnikov v Sloveniji na ustreznega donatorja. Eden od teh pa
               ima že zagotovljen datum za to preiskavo. Hvala.</p>
            </sp>
            <sp xml:id="SDZ5-Redna-19-2010-07-12.sp305">

               <speaker>PODPREDSEDNIK MAG. VASJA KLAVORA:</speaker>

               <p>Gospod Gvido Kres bo postavil poslansko vprašanje ministru za delo, družino in
               socialne zadeve, gospodu dr. Ivanu Svetliku.</p>
            </sp>
            <sp xml:id="SDZ5-Redna-19-2010-07-12.sp306">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovana kolegica, kolega, lep pozdrav!</p>
               <p>Spoštovani gospod minister. V zadnjem času sem prejel več prošenj samostojnih
               podjetnikov, v katerih opozarjajo na diskriminatoren odnos do samostojnih podjetnikov
               in podjetnic, ki so izpolnili vse normalne pogoje za upokojitev, pa se jim le-ta
               onemogoči. Kajti, če želi podjetnik ali podjetnica zadržati v svoji lasti samostojno
               obratovalnico, velja za moške, da morajo dopolniti 63 let starosti, za ženske mislim,
               da nekaj manj. Ravno tako to velja za samostojne podjetnike in podjetnice, ki niso
               zaposleni v svojem podjetju, ampak opravljajo dejavnost v tako imenovani popoldanski
               obliki.</p>
               <p>Kot mi je bilo povedano s strani prizadetih oseb, je res, da lahko v takem primeru
               podjetnik prenese podjetje na naslednika in potem opravlja to dejavnost še naprej.
               Toda prenese ga lahko samo oziroma mora s premoženjem tega espeja. In tu nastane
               problem. Lastnina se ne prenaša kar tako, dobro je treba razmisliti, preden se odloča
               za tak korak. Kajti čas in dogodki lahko, in največkrat tudi, situacijo spremenijo.
               Za te podjetnike je to premoženje tudi njihova varnost za leta v pokoju, kajti gre
               predvsem za nepremičnine v takem primeru. To je, lahko rečem, njihova <q>"srebrnina"</q>. Se
               pravi, če želi podjetnik v pokoj ter zadržati s. p. in lastništvo, mora po trenutno
               veljavni zakonodaji delati do 63 leta starosti. To je minimalno še dve leti po
               doseženih pogojih za ostale delavce zaposlene v Sloveniji.</p>
               <p>Gospod minister, zanima me:</p>
               <p>Zakaj je prišlo do tega?</p>
               <p>Kaj bi se dalo spremeniti, kako bi lahko to izboljšali?</p>
               <p>Seveda, če je tudi volja na strani Vlade, da se ta diskriminacija odpravi. Hvala
               lepa.</p>
            </sp>
            <sp xml:id="SDZ5-Redna-19-2010-07-12.sp307">

               <speaker>PODPREDSEDNIK MAG. VASJA KLAVORA:</speaker>

               <p>Gospo minister, izvolite.</p>
            </sp>
            <sp xml:id="SDZ5-Redna-19-2010-07-12.sp308">

               <speaker>DR. IVAN SVETLIK:</speaker>

               <p>Hvala lepa, spoštovani gospod podpredsednik.</p>
               <p>Spoštovani gospod poslanec. V zvezi z vašim vprašanjem glede upokojevanja samostojnih
               podjetnikov pojasnjujem, da je smisel Zakona o pokojninskem in invalidskem
               zavarovanju, da omogoča zavarovanje za različne primere, predvsem zavarovanje za
               primer starosti in na podlagi zavarovanja daje pravico do pokojnine. Vse osebe, ki so
               izpolnile določene pogoje za upokojitev, se lahko upokojijo, če niso več aktivne. Za
               nekatere oblike zavarovanja pa zakon omogoča izjeme in med temi so prav samostojni
               podjetniki posamezniki. Definicija samostojnega podjetnika namreč pove, da samostojno
               opravlja dejavnost, torej sam dela. Obvezno zavarovanje samozaposlenih zavarovancev
               se začne z dnem vpisa v razvid samostojnih podjetnikov oziroma z dnem izdaje
               dovoljenja za opravljanje samostojne dejavnosti in se zaključi z izbrisom oziroma
               odjavo. Izjema od zgoraj navedenih zakonskih obveznosti je določena v drugem odstavku
               18. člena Zakona o pokojninskem in invalidskem zavarovanju, ki določa, da se šteje,
               da samozaposleni oziroma kmet ne opravlja dejavnosti kot edini ali glavni poklic, če
               je izpolnil pogoje za pridobitev pokojnine, in starost 63 let moški oziroma 61 let
               ženske in hkrati ne opravlja dejavnosti z osebnim delom, ker ima zaposlenega vsaj
               enega delavca za opravljanje te dejavnosti – to velja potem za obrtnika,
               podjetnika, tudi kmeta – ali pa je do uveljavitve pravice do pokojnine opravljal isto dejavnost v
               enakem obsegu, vendar je bil zavarovan na podlagi delovnega razmerja, recimo za
               popoldanske obrtnike.</p>
               <p>Veljavna ureditev vsekakor po našem mnenju ni diskriminatorno naravnava do
               samostojnih podjetnikov, saj ob izpolnitvi pogojev pod enakimi pogoji dopušča
               upokojevanje kot ostalim kategorijam zavarovancev. Dopušča pa tudi možnost
               nadaljevanja opravljanja samostojne dejavnosti ob hkratnem prejemanju starostne
               pokojnine, vendar pa so pogoji za takšno izjemo nekoliko strožji, kot sem že
               navedel.</p>
               <p>Pri upokojevanju torej ni mogoče spregledati dejstva, da upokojena oseba ne more biti
               hkrati tudi zavarovanec. Torej ta dva statusa se izključujeta. V trenutku, ko bi že
               upokojena oseba ponovno začela z dejavnostjo ali se zaposlila in tako izpolnjevala
               pogoje za obvezno zavarovanje, bi to pomenilo reaktiviranje osebe in obenem mirovanje
               pravice do pokojnine, do česar imajo seveda vsi tudi pravico in možnost, vse dokler
               so taki pogoji izpolnjeni.</p>
               <p>Torej so pričakovanja podjetnikov, obrtnikov v tem primeru nekoliko prevelika, ker
               nihče v tej državi ne more imeti hkrati več statusov, ki se po definiciji
               izključujejo. Imajo pa seveda možnost se odločati ali za enega ali za drugega. Kot
               sem navedel, celo bi lahko rekli, gre za določeno pozitivno diskriminacijo te
               kategorije, se pravi, je mogoče celo ohranjati dejavnost, če nekoga zaposli ta
               podjetnik in se hkrati seveda potem tudi upokoji ali če je že bil popoldanski
               obrtnik, lahko to tudi kot upokojenec nadaljuje. Se pravi, tukaj so določene
               prednosti, ki jih drugi upokojenci nimajo.</p>
               <p>Naj pa k temu navedem še oziroma dodam še to, da bo za upokojence v prihodnje, če se
               bomo, upam, da tako odločili, na voljo tudi možnost malega dela, ki se ne bo
               izključevalo s statusom upokojencev. Hvala lepa.</p>
            </sp>
            <sp xml:id="SDZ5-Redna-19-2010-07-12.sp309">

               <speaker>PODPREDSEDNIK MAG. VASJA KLAVORA:</speaker>

               <p>Gospod Kres, izvolite.</p>
            </sp>
            <sp xml:id="SDZ5-Redna-19-2010-07-12.sp310">

               <speaker>GVIDO KRES:</speaker>

               <p>Hvala za vaš odgovor, gospod minister.</p>
               <p>Videti je, da nekje v praksi prihaja do nekih težav, ki si jih očitno ne znajo
               pravilno razložiti. S tem vašim odgovorom bom stopil do teh ljudi in upam, res v
               smer, da če so kje kašne nejasnosti, da bomo v okviru, ko se pripravljamo na novo
               zakonodajo, to zadevo tudi rešili. Ker, saj veste, nekaj slišiš tako, nekaj tako,
               potem ko je pa treba urediti, pa velikokrat pride do problema. To popolnoma razumem
               in o tem bom spregovoril, zaenkrat pa hvala za vaš odgovor, s katerim sem tudi
               zadovoljen. Hvala lepa.</p>
            </sp>
            <sp xml:id="SDZ5-Redna-19-2010-07-12.sp311">

               <speaker>PODPREDSEDNIK MAG. VASJA KLAVORA:</speaker>

               <p>Gospod Andrej Magajna bo postavil poslansko vprašanje gospe ministrici za kulturo
               Majdi Širca.</p>
            </sp>
            <sp xml:id="SDZ5-Redna-19-2010-07-12.sp312">

               <speaker>ANDREJ MAGAJNA:</speaker>

               <p>Spoštovani gospod podpredsednik, gospa ministrica, kolegica in kolega!</p>
               <p>Osrednja medijska hiša ima kot politično – informativni medij velik vpliv na
               oblikovanje javnega mnenja. Zato se ni čuditi, da so si centri politične moči vedno
               prizadevali preko organov odločanja pridobiti čim večji vpliv na uredniško politiko.
               Ministrico sprašujem:</p>
               <p>Katere instrumente in vzvode bomo imeli po novi predlagani ureditvi na razpolago
               zoper politične prevzeme RTV-ja?</p>
               <p>Namreč, sam jih ne vidim, razen deklarativnih določil, načel o politični neodvisnosti
               in nepristranskosti, ki pa jih žal navajajo vse dosedanje ureditve. Primerjava
               zakonov o RTV: prehodni zakon iz obdobja 1994 – 2005, še vedno veljavni zakon, tako
               imenovani Grimsov zakon, in zdajšnji predlog novega zakona, ki je šel skozi prvo
               branje, po mojem ohranjajo instrumente političnega vplivanja.</p>
               <p>Iz obdobja v obdobje se vpliv političnih strank na oblasti institucionalno v medijih
               le še krepi. En vidik presoje institucionalnega vpliva je razmerje med predstavniki
               Državnega zbora in številom članov sveta. Po predlogu novega zakona o RTV je
               predstavnikov Državnega zbora v petnajstčlanskem svetu, izračunano na procentih, kar
               33 %. V vseh treh primerjalnih ureditvah je absolutno število sicer enako, pet,
               vendar je glede na razmerje med celotnim številom članov sveta po predlagani novi
               sestavi sedaj daleč največji.</p>
               <p>Ob tem je v predstavitvah zakona in javnih polemikah spregledana še naključna druga
               zadeva. Ključni instrument političnega vplivanja pravzaprav ni v tem, da vladajoča
               koalicija, katerakoli, imenuje tri svoje predstavnike od petih, ampak da gredo prav
               vsi predlogi skozi politični filter. Vendar ni bilo vedno tako. Pred sprejetjem sedaj
               veljavnega tako imenovanega Grimsovega zakona smo namreč kritizirali sistem, po
               katerem so prav vsi kandidati, ne glede na to, katera sredina jih je izbrala, šli
               skozi potrjevanje parlamentarne večine. Subjekti, ki jih predlagajo organizacije,
               civilne družbe, univerze, zaposleni in tako dalje, bi morali, po mojem mnenju, imeti
               avtonomno pravico določanja predstavnikov svojih sredin. Ob razpravi o številu članov
               in kdo vse jih lahko predlaga, ostaja prezrt način končnega potrjevanja predlaganih
               kandidatov.</p>
            </sp>
            <sp xml:id="SDZ5-Redna-19-2010-07-12.sp313">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp xml:id="SDZ5-Redna-19-2010-07-12.sp314">

               <speaker>MAJDA ŠIRCA RAVNIKAR:</speaker>

               <p>Spoštovani poslanec, tudi sami ste prezrli način apolitičnega potrjevanja kandidatov.
               Zato bi vas prosila, če še enkrat skrbno pogledate vsaj tisto poglavje, ki govori o
               delovanju ključnih organov, to se pravi uprave, mimogrede, je petčlanska, gre za
               kolektivno upravljanje nadzornega sveta in programskega sveta, ki – mimogrede, za
               razliko od tega, čemur vi pravite Grimsov zakon – nosi vso odgovornost za vse
               politične, ali nepolitične, ali katerekoli naloge, ki so mimo zakona ali niso v
               skladu z zakonom izpeljane, s svojo lastno premoženjsko odgovornostjo. 15 članov, kot
               jih predlaga zakon, nosi sedaj odgovornost, recimo,če – in o tem smo popoldan
               poslušali – se bodo kršile ključne norme, zaradi česar je RTV Slovenija javni servis.
               To se pravi, zaradi česar je to institucija nacionalnega kulturnega pomena. Če ta
               institucija ne bo predvajala lastne produkcije, produkcije del neodvisnih
               producentov, ki je opredeljena natančno tudi v drugem, pa še o katerem drugem členu,
               bo uprava <q>"letela"</q>. Ali se je sedaj kaj zgodilo? Se sedaj kaj dogaja, ko je
               normativno potrjeno, da RTV Slovenija krši zakon, s tem ko ne objavlja dovolj
               produkcije neodvisnih producentov, ko sploh razpisov za njih ni imela? Nič! Tukaj je,
               recimo, razlika, kar ima mnogo mnogo zveze z odgovornostjo in ne s političnostjo.</p>
               <p>Hkrati, spoštovani poslanec, naj vam pojasnim vaše zmote pri branju predloga osnutka
               sestave programskega sveta, kot ga prinaša zakon. Ampak še prej pa povem nekaj
               drugega, ker je bistvena razlika med imenovanjem sveta tistih delov članov, ki se
               potrjujejo v Državnem zboru, in tistega krožka, ki se potrjuje po sedanjem zakonu,
               tudi v Državnem zboru, v tem, da so se tukaj, zadnji svet po Grimsovem zakonu, člani
               potrjevali na način <q>"plonk listkov"</q>, sedaj se bo teh pet, s strani civilne družbe
               predlaganih kandidatov in kandidatk moralo v tej hiši predstaviti in soočati z
               javnostjo in tudi pojasniti, kje so njihove prednosti, zakaj imajo tukaj interes,
               koliko so odgovorni in sposobni prevzemati zelo zelo pomembno pozicijo znotraj
               upravljanja RTV Slovenija. Vi jih boste lahko vprašali. Vprašali jih boste, koliko so
               politični, koliko so odgovorni, koliko so strokovni, koliko poznajo medijsko sfero
               ali sfero civilne družbe, koliko poznajo družbo in koliko se znajo na njo odzivati.
               Če vam ne bo všeč, boste rekli: <q>"Mi ni všeč, ker ni dovolj strokoven,"</q> lahko pa boste
               tudi rekli,<q>" mi ni všeč, ker ni moj."</q> Boste to rekli?! Ko boste imeli možnost soočati
               se in preverjati kandidata oziroma kandidatko, se boste najbrž ozirali po njegovi
               strokovnosti, odgovornosti in dejstvu, da vam lahko gleda v oči, ne pa, da se skriva
               za <q>"plonk listkom"</q>.</p>
               <p>Ta člen, ki opredeljuje, določa – in tukaj ste v zmoti, da Državni zbor imenuje zgolj
               5 članov – to na predlog nevladnih organizacij, kar je zgolj ena tretjina, in je
               močno zmanjšan obseg v odnosu do predloga, ki je bil prvič v javni razpravi. Vsi
               ostali člani pa se imenujejo neposredno s strani pooblaščenih organizacij, ki jih
               določa tisti prejšnji odstavek, in te so naštete. Ampak, način imenovanja sveta, ki
               ga predlagamo, je optimalen zaradi tega, ker zagotavlja neposredno zastopanost v
               svetu krovnim nevladnim organizacijam.</p>
               <p>V nadaljevanju, morebiti, če mi daste še priložnost, lahko dokončam misel z
               razčlenitvijo delovanja sveta, ki, mimogrede, je bil eden večjih, ne bom rekla <gap n="..."/> <stage>/
               znak za konec razprave/</stage> problemov, ampak izzivov za strokovno skupino, pa tudi sicer
               za širšo javnost v primerjavi s soočanji z drugimi tovrstnimi organi v javnih
               radiotelevizijah v Evropi.</p>
            </sp>
            <sp xml:id="SDZ5-Redna-19-2010-07-12.sp315">

               <speaker>PODPREDSEDNIK MAG. VASJA KLAVORA:</speaker>

               <p>Želite dopolnilni odgovor?</p>
               <p>Izvolite, gospod Magajna.</p>
            </sp>
            <sp xml:id="SDZ5-Redna-19-2010-07-12.sp316">

               <speaker>ANDREJ MAGAJNA:</speaker>

               <p>Hvala za odgovor.</p>
               <p>Delno sem zadovoljen, delno ne. Vidim, da se zdaj že nekajkrat pogovarjamo malo mimo,
               da se ne razumemo čisto. Intencija mojega izvajanja je bila to, da bi morali biti
               tudi predstavniki civilne družbe in organizacij – ne mislim teh, ki so kot
               predstavniki Državnega zbora –pravzaprav imenovani tako, da jih te sredine avtonomno
               določajo, kot je bilo v zakonu 1994 – 2005. Ta model se mi je zdel do zdaj najbolj
               nepolitičen, čeprav je takratna opozicija očitala, da tudi preko organov civilne
               družbe pravzaprav prehaja politika. Večino, tudi po zdajšnji ureditvi, bo le določal
               v končni fazi, v končni konsekvenci parlament. Parlament pa vemo, da je to
               parlamentarna večina, ki je politični forum. Sama načela in sama priseganja na
               odgovornost, tudi materialno, je morda uresničljiva, ko gre, kot ste sami rekli, za
               produkcijo neodvisnih vsebin. Tu se da zadeve objektivno presojati,. ali je zadeva v
               skladu z zakonom ali ne, ko gre pa za politično delovanje, pa tu ne bomo nobenega
               mogli postaviti pred sodišče, ali je bila zadeva politično pristranska ali ne, to
               lahko dosežemo preko drugih instrumentov, drugih mehanizmov. Tu neka odškodninska
               odgovornost zagotovo ne bo nič pomagala.</p>
            </sp>
            <sp xml:id="SDZ5-Redna-19-2010-07-12.sp317">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, še prosim.</p>
            </sp>
            <sp xml:id="SDZ5-Redna-19-2010-07-12.sp318">

               <speaker>MAJDA ŠIRCA RAVNIKAR:</speaker>

               <p>Ne vem, če ne bo nič pomagala odškodninska odgovornost pri članih sveta, če bodo
               delovali proti pravilom igre in bo ob tem ogrožen njihov mošnjiček.</p>
               <p>Ampak, poudarila sem, da en del civilne družbe bo zastopan neposredno. Recimo,
               Nacionalni svet za kulturo je zagotovo najvišji nevladni sektor, ki bo predlagal
               svojega člana. Ukvarja se z zelo opredeljenimi in zelo jasnimi problemi s področja
               družbenega, kulturnega in seveda v tem smislu tudi političnega življenja. Slovenska
               akademija znanosti in umetnosti bo, tako kot zdaj, še naprej imenovala neposredno
               svoje predstavnike, CVNOS – združenje vseh nevladnih organizacij. Tisti, ki pa nimajo
               tako oblikovanih združb, pa bodo skozi razpis, ki ga bo izvedel Državni zbor za pet
               mest, pozval prav pri teh družbah, da se po načelih, ki so opredeljena: varstvo in
               zaščita človekovih pravic, strokovno znanje in poznavanje medijskega prostora,
               komunikacijskih vez in tako naprej, ki so deklarativno in jasno opredeljena, za
               razliko od teh, ki do zdaj niso, ker nabirajo kar <q>"vse živo"</q>, vemo pa, kako so se
               nabirali v tem poštnem nabiralniku.</p>
               <p>Skratka, ko se bodo ti javili, ne samo, da bodo povedali, kdo so, ampak se bodo
               soočali tudi z javnim mnenjem ter s poslankami in poslanci, vam bodo na razpolago, da
               jih boste testirali – enostavno tako. Zelo visok prag in zelo kritičen. Marsikdo je
               celo dejal, kdo pa bo šel tako daleč, da bo svojo integriteto dajal na pranger, ker
               vedo, kako je danes dati svoje ime na svetlo, kajti z njim se včasih ravna zelo
               kruto.</p>
               <p>No, tudi pri imenovanju nadzornega sveta, recimo, Vlada ima samo enega predstavnika.
               Pri imenovanju članov je pa tudi določena kompatibilnost med opozicijo in pozicijo.
               Vendar to niso edini vzvodi, s katerimi se meri neka politična nevtralnost, neka
               svoboda, neko stališče do avtonomije. Mnogo drugih je še, od tega, da se prispevek,
               recimo, po novem zakonu o RTV Slovenija usklajuje z rastjo življenjskih potrebščin,
               kar pomeni, da se ne bo vsako vodstvo RTV Slovenija plazilo pred Vlado in trgovalo z
               njo, ali se poviša ali ne, ali pa izvajalo neke na referendumu obljubljene zadeve. Še
               drugi vzvodi so, ampak o teh smo pa danes že nekaj spregovorili, verjamem pa, da ob
               drugem branju zakona bomo še kaj. Hvala.</p>
            </sp>
            <sp xml:id="SDZ5-Redna-19-2010-07-12.sp319">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Julijana Bizjak Mlakar bo postavila poslansko vprašanje gospodu ministru
               za zdravje Dorijanu Marušiču.</p>
            </sp>
            <sp xml:id="SDZ5-Redna-19-2010-07-12.sp320">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, gospod predsedujoči. Spoštovana poslanca, spoštovana
               ministrica, spoštovani minister!</p>
               <p>Več kot tri mesece je minilo, odkar ste se, gospod minister, kot kandidat za ministra
               za zdravje predstavili Poslanski skupini SD in Odboru Državnega zbora za zdravstvo.
               Tedaj ste obljubili nekatere spremembe Predloga zakona o zdravstveni dejavnosti ter
               si tudi s tem pridobili zadostno podporo poslancev Državnega zbora za zasedbo
               ministrskega položaja. V četrtek bo v Državnem zboru prva obravnava spornega predloga
               zakona o zdravstveni dejavnosti; predloga, ki so ga v začetku aprila na javni
               predstavitvi mnenj v Državnem zboru predstavniki civilne družbe in strokovna javnost
               dobesedno raztrgali. Prejšnji minister za zdravje Miklavčič in Vlada sta sporni zakon
               kljub nasprotovanju javnosti in stroke ter brez soglasja socialnih partnerjev dala v
               parlamentarni postopek.</p>
               <p>Danes bi vas želela spomniti na vašo obljubo, da boste vložili amandmaje na predlog
               zakona, s katerimi boste ločili javno od zasebne zdravstvene dejavnosti. Plastično
               ste to obljubo potrdili še s tem, da si ne predstavljate, da bi lahko igralec
               Olimpije igral istočasno še za Slovana. Dogaja se namreč, da zdravniki, zaposleni v
               javnem zdravstvenem domu ali v bolnišnici, služijo s samoplačniškimi storitvami še v
               lastnem ali tujem zasebnem podjetju, s. p. ali d. o. o. ali v drugih javnih zavodih.
               To pa omogoča zlorabo časa v javni službi, javnih sredstev in bolnikov za večje
               popoldanske zaslužke ter številne druge anomalije, s katerimi se slabi javne
               zdravstvene zavode.</p>
               <p>Ker doslej poslancem še niste predložili nobenega dokumenta s predlogi ukrepov, s
               katerimi bi se navedena anomalija odpravila, vas prosim, če lahko poveste:</p>
               <p>Kako nameravate ločiti javno od zasebne zdravstvene dejavnosti?</p>
               <p>Ali lahko pričakujemo, da boste z amandmaji k predlogu zakona res zagotovili, da
               navedenega mešanja javne in zasebne zdravstvene dejavnosti ne bo več?</p>
               <p>Sprašujem vas še:</p>
               <p>Ali nameravate, glede na rezultate analize, ki ste jo opravili, vložiti amandmaje k
               predlogu zakona, s katerimi bi se strokovni nadzor, za katerega vemo, da v okviru
               zdravniške zbornice ne deluje ustrezno, v določenem obdobju prenesel na novo
               agencijo?</p>
               <p>Hvala lepa za odgovor.</p>
            </sp>
            <sp xml:id="SDZ5-Redna-19-2010-07-12.sp321">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-19-2010-07-12.sp322">

               <speaker>DORIJAN MARUŠIČ:</speaker>

               <p>Spoštovani gospod podpredsednik, cenjena poslanka in poslanca!</p>
               <p>Veseli me to vprašanje, pri čemer pa morava takoj razčistiti, ali govoriva o istem
               dokumentu ali ne. V manj kot treh mesecih sem pripravil 82 strani gradiva s
               strokovnimi analizami, tezami in usmeritvami, ki jih moramo seveda v koalicijski
               skupini, s poslanci še uskladiti, da bi na podlagi tega napisali tudi amandma. Naloga
               ni lahka, kajti zakon, ki je bila pripravljen, je nekako usmerjen v centralizacijo, v
               normativni del, ki bo določal, na kakšen način bo nekdo delal izven zavoda. Želel bi
               postaviti drugačen sistem, kjer bi dejansko bila večja pripadnost zavodu, kjer je
               nekdo zaposlen. Ker ste ponovno uporabili primerjavo z mojim najljubšim športom, ob
               plavanju, torej košarki. Želel bi si tako, kot je v teh klubih, kjer imajo igralci
               individualne pogodbe, kjer imajo zavezo, da delujejo za svoj klub, pogodba seveda
               glede na njihovo kakovost, glede na njihovo uspešnost, učinkovitost in podobno in
               seveda s konkurenčno klavzulo. To sem v svojih usmeritvah tudi napisal. Morali se
               bomo še usklajevati, ampak prepričan sem, da usmeritev, ki nekako veje tudi po
               proučitvi evropskih sistemov, torej sistemov v Evropski uniji, navaja na to, da je
               potrebno vse zaposlene, govorim o zdravnikih, medicinskih sestrah, nekako
               stimulirati, da večinoma opravljajo delo znotraj zavodov, v katerem so zaposleni,
               znotraj javne mreže.</p>
               <p>Skratka, prisegam na večjo avtonomnost izvajalcev, to sem tudi izpostavil v tezah, ki
               jih predstavljam k osnutku zakona. Če bi bila ta osnovna usmeritev zapopadena, se jo
               lahko potem nadgradi tudi z amandmajem. Težko si pač predstavljam voditi resor, kjer
               nekako ne bi bila omogočena reorganizacija zdravstvenega sistema, medtem ko je v
               nekaterih drugih resorjih to omogočeno. Večkrat sem izpostavil, pa bom to priložnost
               izkoristil: ena od pomembnih usmeritev, ki jih mora zdravstveni sistem opraviti, je
               reorganizacija zdravstvenega sistema, zato da bo učinkovitejši, prodornejši in bo
               lahko odgovarjal na izzive. Plediram za to, da se podpre usmeritev v večjo
               avtonomnost izvajalcev, kjer se bo z odgovorno upravo, opolnomočenim srednjim
               menedžmentom in zelo odgovornim svetom zavoda ali nadzornim svetom lahko izvajala
               tista funkcija, ki mu je tudi namenjena. Namreč, soočeni smo z izzivi današnjega
               časa: od zahteve po uvajanju normativov, reševanje dežurne službe, lahko rečemo tudi
               problemov plačne uravnilovke, do pridobitve soglasje za dela izven matične ustanove.
               Po proučitvi in po razgovorih s številnimi strokovnjaki doma menim, da velja
               prisluhniti tej usmeritvi in morda po poglobljenih analizah, elaboratih dopustiti, da
               se nekatere zavode v Sloveniji prepusti k avtonomizaciji.</p>
               <p>Glede nadzora sem izpostavil in na tem tudi vztrajam, da nadzor v slovenskem
               zdravstvenem sistemu ni zadovoljiv. Menim pa, da ko se nekaj ukine in postavi kar
               nekaj novega, ni najboljše, zato predlagam tudi v amandmajih, da se sedanji nadzor
               ohrani, dodajo pa nekateri drugi nadzori Tako bi v glavnem k usmeritvam zakona, ki je
               v parlamentu, ponovno samo dodal redni nadzor nad zdravstvenimi delavci, torej
               zdravniki, medicinskimi sestrami, ki ga opravlja odgovorna zbornica. Gre za
               individualni nadzor nad posameznikom, torej ne nad oddelkom, ne nad enoto, ne nad
               bolnišnico, ampak posameznikom, in ta je potem vgrajen tudi v sistem napredovanja,
               licenciranja in ostalega.</p>
               <p>Skratka, ob vsem tem plediram za to, da se nadzor v slovenskem zdravstvenem sistemu
               razširi, da se morda umesti tudi v JAKVO, ki jo osebno zagovarjam in podpiram,
               izpostavil pa sem,. po mednarodnih izkušnjah, da je potreben določen čas, ko bo ta
               agencija prevzela vse naloge, ki so v zakonu opredeljene, v tezah pa dodajam še
               nekatere nove. Hvala.</p>
            </sp>
            <sp xml:id="SDZ5-Redna-19-2010-07-12.sp323">

               <speaker>PODPREDSEDNIK MAG. VASJA KLAVORA:</speaker>

               <p>Želite še dopolnilni odgovor?</p>
               <p>Prosim.</p>
            </sp>
            <sp xml:id="SDZ5-Redna-19-2010-07-12.sp324">

               <speaker>MAG. JULIJANA BIZJAK MLAKAR:</speaker>

               <p>Prosila bi za podrobnejša pojasnila načrtov. Namreč, 82 strani gradiva smo v
               koaliciji res prejeli, vendar brez rešitev, o katerih vas danes sprašujem oziroma z
               ohranitvijo sedanjega stanja, tako ko gre za mešanje javnega in zasebnega, kot tudi,
               ko gre za strokovni nadzor. Namreč, konkurenčna klavzula, ki ostane takšna, kot je
               danes, ki ni zapisana v zakon, bi pomenila, da lahko vsak direktor zdravstvenega doma
               presoja, ali bo uporabil ali ne uporabil konkurenčno klavzulo, to je stanje,
               kakršnega imamo že danes. In ta sedanja situacija ni rešena s tem stanjem. Vemo, da
               vodje, direktorji imajo še celo lastne espeje; skratka, dovoli se mešanje javnega in
               zasebnega interesa, ki se konča vedno v škodo javnega interesa in v korist zasebnega
               interesa, seveda pa v škodo uporabnikov zdravstvenih storitev.</p>
               <p>Tudi kar se tiče nadzora, sedanji ukrepi niso ustrezni, prihaja do konflikta
               interesov pri zdravniški zbornici, ki na nek način nadzira samo sebe, s tem da seveda
               vemo, da prihaja v konflikt interesov s tem, ker je zdravniška zbornica ustanovljena
               zaradi tega, da varuje interese zdravnikov. Nadzor ne deluje, vaša analiza je pa
               pokazala, da strokovni nadzor, tudi v drugih državah, da večinoma ni v rokah
               zdravniških zbornic. Hvala lepa.</p>
            </sp>
            <sp xml:id="SDZ5-Redna-19-2010-07-12.sp325">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp xml:id="SDZ5-Redna-19-2010-07-12.sp326">

               <speaker>DORJAN MARUŠIČ:</speaker>

               <p>Spoštovani, verjetno tudi danes ne bova zbližala svojih pogledov. Ponovno: mislim, da
               sem se dejansko držal dogovora in pripravil teze. Če bi bile te sprejete, se potem to
               nadgradi z amandmaji. Pa pojdiva po vrsti.</p>
               <p>Zadnjič, ko sem o tem govoril, je bilo izpostavljeno, da konkurenčna klavzula ni
               umeščena v sistem, da je v drugem zakonu, da ni v temu zakonu, da pa se strinjate, da
               ne rešuje problema. Ponovno, kolikor ima ta avtonomni zavod – spet aludiram na
               košarkarski klub. Ne predstavljam si, da bi predsednik Košarkarskega kluba Olimpija
               dovolil svojemu igralcu, da igra za drugi klub, in zato navijam za to, da se končno v
               zakonodajo umesti konkurenčna klavzula. Seveda morate imeti odgovorno vodstvo in
               morate imeti tudi svet zavoda, ki bo to nadziral.</p>
               <p>Kar se tiče nadzora, ponovno izpostavljam, da je analiza pokazala, da zdravniške
               zbornice so umeščene v določen disciplinski postopek, govorim pa samo to, da – ne
               samo zdravniška zbornica tudi vse ostale – naj pri postopku licenciranja izvaja ta
               redni nadzor, ki bi ga morali biti deležni vsi, ki so vključeni v določeno zbornico,
               da je to nek postopek v licenciranju. S tem ne govorim o tem, da je obstoječi nadzor
               dober, zato pa tudi govorim, da je treba opraviti in namestiti druge nadzore.</p>
               <p>Ne nazadnje naj spomnim, da v kratkem mandatu, dobre tri mesece, sem že odredil
               nadzor Zdravstvenega doma Ljubljana, ki rešuje in postavlja možnost reševanja
               problemov v zdravstvenem sistemu, kjer je lahko ministru dovoljen širši nadzor,
               strokovno – upravni, kjer dejansko razrešuje, ugotavlja in kasneje tudi daje možnost
               rešitve problema v organizaciji, v strokovnem delu in v poslovnem delu.</p>
            </sp>
            <sp xml:id="SDZ5-Redna-19-2010-07-12.sp327">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>S tem prekinjam to točko dnevnega reda, ki jo bomo nadaljevali jutri v okviru
               glasovanj. Prekinjam tudi 19. sejo Državnega zbora, ki jo bomo nadaljevali jutri ob
               10. uri. Spoštovana kolega, lepo se vama zahvaljujem, da sta ostala do konca z nami.
               Lahko noč. <stage type="time">(SEJA JE BILA PREKINJENA 12. JULIJA 2010 OB 20.25.)</stage>
               </p>
            </sp>
         </div>
      </body>
   </text>
</TEI>