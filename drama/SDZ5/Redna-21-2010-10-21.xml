<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-21-2010-10-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|5B7B6A2167CF08AAC125781000358A82</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=5B7B6A2167CF08AAC125781000358A82</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-21-2010-10-21.DZ" n="21">
               <name>Redna</name>
               <date when="2010-10-21"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-21-2010-10-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="session">Nadaljevanje 21. seje</stage>
            <stage type="date">(21. oktober 2010)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je začela ob 9. uri.</stage>


            <sp xml:id="SDZ5-Redna-21-2010-10-21.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 21. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednji
               poslanci: dr. Peter Verlič, mag. Branko Grims, dr. Vinko Gorenak, mag. Štefan Tisel,
               Alojz Posedel, Janko Veber, Miran Potrč od 17. ure dalje in Bojan Kontič od 14. ure
               dalje. Vse prisotne lepo pozdravljam!</p>
               <p>Prehajamo na <title>6. TOČKO DNEVNEGA REDA – OBRAVNAVA PREDLOGA ZAKONA O SPREMEMBAH
                  ZAKONA O KMETIJSKIH ZEMLJIŠČIH, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila skupina 27 poslank in
               poslancev s prvopodpisanim Jožetom Tankom.</p>
               <p>V zvezi s tem predlogom zakona Odbor za kmetijstvo, gozdarstvo in prehrano predlaga
               Državnemu zboru sprejetje sklepa, da predlog zakona ni primeren za nadaljnjo
               obravnavo. Besedo dajem predsedniku odbora Francu Bogoviču za dopolnilno obrazložitev
               predloga sklepa.</p>
            </sp>
            <sp xml:id="SDZ5-Redna-21-2010-10-21.sp2">

               <speaker>FRANC BOGOVIČ:</speaker>

               <p>Lep pozdrav, spoštovani zbrani!</p>
               <p>Odbor za kmetijstvo, gozdarstvo in prehrano je na 22. seji kot matično delovno telo
               obravnaval Predlog zakona o spremembi Zakona o kmetijskih zemljiščih, ki ga je
               Državnemu zboru v obravnavo in sprejetje po skrajšanem postopku predlagala skupina
               poslancev s prvopodpisanim Jožetom Tankom. Kot veste, je bilo 10. 9. 2010 sklenjeno,
               da se predlog zakona obravnava po skrajšanem postopku.</p>
               <p>Na seji smo poleg stališča Ministrstva za kmetijstvo, gozdarstvo in prehrano slišali
               tudi stališče Zakonodajno-pravne službe in Kmetijsko-gozdarske zbornice. Gradiva so
               nam bila posredovana v poslovniških rokih. Vloženega ni bilo nobenega amandmaja.</p>
               <p>Zakonodajno-pravna služba je predlog zakona proučila in ugotovila, da je usklajen s
               pravnim redom, in ni imela pripomb na gradivo.</p>
               <p>Seznanili smo se z mnenjem Vlade z dne 9. 9. 2010, v katerem Vlada ugotavlja, da bi
               sprejetje predloga zakona sicer dejansko pomenilo lažjo uvedbo komasacijskega
               postopka, ker pa na Ministrstvu za kmetijstvo, gozdarstvo in prehrano v tem trenutku
               tečejo intenzivne priprave novele zakona o kmetijskih zemljiščih, ki konceptualno
               predstavlja povsem nov pristop kmetijskega resorja pri prostorskem načrtovanju,
               predloga zakona Vlada ne podpira. Poleg tega Vlada meni, da predložena novela v
               obsegu, kot jo je predlagala skupina poslancev, ni primerna za nadaljnjo obravnavo,
               saj ne rešuje postopka za uvedbo komasacij celovito, kot je predvideno z vladnim
               zakonom, ki je v pripravi.</p>
               <p>Komisija Državnega sveta podpira novelo, ki je bila predstavljena.</p>
               <p>V nadaljevanju je predlagatelj obrazložil člene zakona. Kot vemo, gre v bistvu za eno
               vsebinsko točko pri tem zakonu. Gre za to, da bi se delež kmetijskih zemljišč, ki so
               potrebna za uvedbo komasacijskega postopka, z 80 % znižal na 67 %, kar bi
               poenostavilo oziroma omogočilo lažjo uvedbo komasacijskega postopka, ki je kot
               kmetijskozemljiška operacija nujno potreben, glede na veliko razdrobljenost v
               Sloveniji, pa tudi z vidika samooskrbe bi zagotovo imel pozitiven vpliv.</p>
               <p>Minister je povedal stališče Vlade, se pravi, da tega zakona ne podpira. Odprla se je
               razprava, v kateri so predvsem predstavniki koalicije zagovarjali stališče Vlade in
               se sklicevali na zakon, ki je v pripravi, medtem ko so ostali člani odbora, ki
               prihajajo iz opozicijskih vrst, izrazili nestrinjanje s takšno obrazložitvijo in tudi
               povedali, da bi v tretjem poskusu - vemo, da se ta zakon pojavlja v Državnem zboru že
               več kot eno leto - lahko bil zakon veljaven in bi potem postopku lažje stekli.</p>
               <p>Na koncu se je opravilo glasovanje. S tem glasovanjem je s 5 glasovi za sklep, da
               zakon ni primeren za nadaljnjo obravnavo, in 4 proti temu sklepu tudi odbor odločil.
               Se pravi, večina Odbora za kmetijstvo, gozdarstvo in prehrano je sprejela sklep, da
               Predlog zakona o spremembi Zakona o kmetijskih zemljiščih ni primeren za nadaljnjo
               obravnavo.</p>
               <p>Hvala.</p>
            </sp>
            <sp xml:id="SDZ5-Redna-21-2010-10-21.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavniku predlagateljev zakona Jožetu Tanku za uvodno predstavitev
               stališča do predloga matičnega delovnega telesa.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp4">

               <speaker>JOŽE TANKO:</speaker>

               <p>Hvala lepa.</p>
               <p>O tem, da je treba znižati kvorum za uvedbo komasacijskega postopka, obstaja
               strokovno soglasje, in tudi politično soglasje, že več kot leto in pol v tem državnem
               zboru. Prvi test je bil opravljen z razpravami že lani, in to celo dvakrat. Prav
               noben poslanec in niti Vlada nista bila proti predlagani rešitvi. Ni se pa še zgodilo
               v Državnem zboru, da bi ob tako visokem načelnem soglasju – v razpravi ni nihče
               nasprotoval, kot rečeno, dvotretjinskemu soglasju za uvedbo komasacijskega postopka;
               celo več, bilo je prav v vseh razpravah izrecno poudarjeno, da to rešitev podpirajo
               Vlada in koalicijski poslanci –, da bi dvakrat zavrnili zakon, ki prinaša točno
               takšno rešitev. Na tej seji se bo najbrž to zgodilo že tretjič. Razumi, kdor more!
               Naj stane kolikor hoče, Vlada in koalicija sta proti rešitvi, ki jo celo sami
               podpirata. Temu lahko rečemo zloba ali škodoželjnost brez primere in uničevanje
               podeželja se lahko s tem tudi nadaljuje.</p>
               <p>Kot oviro za podporo so koalicijski poslanci in tudi Vlada navajali, da imajo zakon
               že v koalicijskem usklajevanju in da bo ta zakon vložen najkasneje septembra lani. To
               se ni zgodilo. Potem je bilo rečeno, da bo vložen najkasneje do konca lanskega leta.
               Tudi to se ni zgodilo. Navajali so, da bo zakon tudi bolj celovit, vendar do danes ne
               poznamo in nismo videli še nobene rešitve, ne te, ki smo jo mi predlagali, kaj šele
               kakšne celovite rešitve. V tem času smo zamenjali celo ministra, in tudi ta minister
               ne izpolnjuje svojih zavez, ki jih v odgovorih na naša poslanska vprašanja piše in
               postavlja tudi roke, do kdaj bodo kakšne zadeve uvedene. Takšne zamude so nedopustne,
               saj zavirajo izvajanje agrooperacij na podeželju, kar še posebej prizadene območja z
               razpršenim lastništvom in majhnimi posestvi, to pa je večina slovenskega podeželja.
               Že dve leti tudi ni razpisa za izvedbo komasacij, kar pomeni dodatno sistemsko oviro
               za izvajanje agrooperacij na podeželju. Tudi tam, kjer imajo vse pripravljeno za
               uvedbo komasacij, tega ne morejo storiti, ker ni razpisa. Posledice so zelo opazne:
               zelo intenzivno se povečujejo neobdelane površine, zaraščajo se površine, propadajo
               kmetije, izginja kulturna krajina, ki se spreminja v gozdove in grmovje, povečujejo
               se težave z zvermi, znižuje se stopnja samooskrbe in še veliko teh razlogov bi lahko
               našteli. Ob tem pa se na takšnih propadlih površinah preprečuje še pozidava, celo v
               primerih, ko bi prišlo do sklenitve naselij in ko je na teh površinah potegnjena,
               položena že vsa komunalna infrastruktura.</p>
               <p>Zaradi teh razlogov je beg s podeželja neizbežen. Nedopustno pa je, da se kljub vsem
               tem posledicam in kljub popolnemu načelnemu soglasju glede stopnje soglasja, glede
               kvoruma za uvedbo komasacijskih postopkov teh rešitev ne podpre, samo zato, izključno
               samo zato, ker jih ne predlaga pravi predlagatelj, ker jih ne predlaga nihče iz
               koalicije. To je samo dokaz več, da je država postala / nerazumljivo/ korupcije. Da
               je za državo dobro samo tisto, kar zraste na zelniku koalicije, ne glede na to, da ob
               tem propadajo najboljše njive.</p>
               <p>Spoštovani kolegi, predlagam, da zakon podprete, da ne ostanejo samo zelniki. Hvala
               lepa.</p>
            </sp>
            <sp xml:id="SDZ5-Redna-21-2010-10-21.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavnici Vlade za uvodno predstavitev stališča do predloga matičnega
               delovnega telesa. Besedo ima mag. Tanja Strniša, državna sekretarka Ministrstva za
               kmetijstvo, gozdarstvo in prehrano.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp6">

               <speaker>MAG. TANJA STRNIŠA:</speaker>

               <p>Spoštovani gospod predsednik, spoštovana poslanka, spoštovani poslanci!</p>
               <p>Predlog zakona o spremembi Zakona o kmetijskih zemljiščih, ki ga je 6. avgusta 2010
               Državnemu zboru predložila skupina poslancev s prvopodpisanim Jožetom Tankom, kot je
               bilo danes že ugotovljeno, med razlogi za sprejem zakona navaja, da je v Sloveniji v
               posameznih predelih razdrobljenost in majhnost kmetij izredno kritična, odstotek
               soglasja, ki je potreben za uvedbo komasacije, pa previsok. Hkrati navajajo še
               velikostno strukturo in razdrobljenost posesti kot dva razloga, ki po mnenju
               strokovnjakov spadata med največje agrarnopolitične probleme. Zaradi tega
               predlagatelji želijo s spremembo zakona doseči uskladitev, tudi z zakonom o urejanju
               prostora na področju komasacij tako, da se predlaga lažja uvedba komasacijskega
               postopka, s tem da se ta lahko uvede, če se z njo strinjajo lastniki kmetijskih
               zemljišč, ki imajo v lasti več kot 67 % površin zemljišč na predvidenem komasacijskem
               območju.</p>
               <p>Spoštovane poslanke, spoštovani poslanci. Vlada ugotavljam, da bi sprejetje zakona,
               kot ga je predlagala skupina poslancev, dejansko pomenilo lažjo uvedbo komasacijskega
               postopka. Kot je bilo tudi že danes izpostavljeno, na kmetijskem ministrstvu v tem
               trenutku tečejo intenzivne priprave novele zakona o kmetijskih zemljiščih, ki
               konceptualno predstavljajo povsem nov pristop kmetijskega resorja pri prostorskem
               načrtovanju. Res je, da želi Vlada s predlagano novelo zakona o kmetijskih zemljiščih
               rešiti predvsem problem varstva kmetijskih zemljišč, vendar pa predlog novele
               predvideva določene izboljšave tudi s področja komasacij. Glavni poudarek je na
               poenostavitvi postopka uvedbe komasacij in pri predložitvi potrebnih gradiv. Prav
               tako ta predlog znižuje prag za uvedbo komasacije z 80 na 67 %, tako kot je v tem
               predlogu zakonu, ki ga danes obravnava Državni zbor, predlagano. Vendar pa želim
               opozoriti, da hkrati novela prinaša še nekaj drugih nujnih sprememb na področju
               uvedbe komasacij, zato da bi ti postopki tekli bolj učinkovito.</p>
               <p>Če mi dovolite, bi povedala, da bo novela zakona hkrati, poleg teh sprememb na
               področju komasacije, prinesla še nekaj sprememb na področju varstva kmetijskih
               zemljišč, uvedla bo nekatere mehanizme za izvajanje aktivne zemljišče politike,
               nekatere mehanizme za preprečevanja zaraščanje kmetijskih zemljišč, spremenila nekaj
               kazenskih določb, prinesla določene spremembe pri določilih, ki urejajo ravnanje z
               rodovitno zemljo, posegla v enem delu tudi v določbe, kar se tičejo prometa
               kmetijskih zemljišč in kar se tiče agromelioracij.</p>
               <p>Zaradi vsega navedena Vlada Republike Slovenije meni, da Predlog zakona o spremembi
               Zakona o kmetijskih zemljiščih v obsegu, kot ga je predložil poslanec Jože Tanko in
               skupina poslancev, ni primeren za nadaljnjo obravnavo, saj predlog zakona ne rešuje
               postopka za uvedbo komasacije celovito, kot je to predvideno z novelo zakona o
               spremembah in dopolnitvah zakona o kmetijskih zemljiščih, ki je v pripravi. Če
               dovolite, naj povem še to, da je bila javna razprava ta teden o zakonu zaključena, da
               tečejo intenzivne priprave za pripravo čistopisa predloga zakona, ki bo predvidoma do
               konca naslednjega tedna tudi vložen v medresorsko usklajevanje. Hvala lepa.</p>
            </sp>
            <sp xml:id="SDZ5-Redna-21-2010-10-21.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Demokratične
               stranke upokojencev bo predstavil Matjaž Zanoškar.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp8">

               <speaker>MATJAŽ ZANOŠKAR:</speaker>

               <p>Dobro jutro, spoštovani predsednik, spoštovana državne sekretarka, kolegica in
               kolegi!</p>
               <p>Dovolite, da predstavim stališče Poslanske skupine DeSUS glede predlaganega zakona o
               spremembah Zakona o kmetijskih zemljiščih. Ponovno, torej, že tretjič v tem mandatu,
               je pred nami predlog zakona, ki ga je predlagala skupina poslancev in ki ima
               identični vsebino kot predlog, o katerem smo junija leta 2009 opravili splošno
               razpravo in sprejeli sklep, da predlog zakona ni primeren za nadaljnjo obravnavo. Že
               takrat smo v Poslanski skupini DeSUS povedali, da predloga zakona ne podpiramo in pri
               tem mnenju ostajamo tudi danes.</p>
               <p>Razumemo namreč intenco predlagatelja in obenem menimo, da je predlog sicer dober,
               vendar je vprašljiva njegova celovitost, zato naj na tem mestu ponovno spomnimo, da
               Vlada pripravlja novelo zakona o kmetijskih zemljiščih, s katero se bo med drugim
               poenostavil postopek uvedbe komasacije in predložitve potrebnih gradiv. Pričakovani
               predlog obenem znižuje tudi prag za uvedbo komasacij, in sicer z 80 na 67 %, tako kot
               določata Zakon o urejanju prostora in Pravilnik o izvedbi komasacije. Hkrati pa bo
               prinesel še nekaj drugih rešitev, ki so zelo pomembne za nadaljnje gospodarjenje s
               kmetijskimi zemljišči ter posledično za razvoj lokalne skupnosti.</p>
               <p>Zaradi navedenega se torej ponovno pridružujemo mnenju Vlade in matičnega delovnega
               telesa, da ta predlog zakona ni primeren za nadaljnjo obravnavo. Glede na to, da se v
               tem mesecu končuje javna obravnava vladnega predloga novele Zakona o kmetijskih
               zemljiščih, pričakujemo, da bo ministrstvo v kratkem predlog novele poslal v
               parlamentarno obravnavo in se bo s tem le-ta čim prej obravnaval in sprejel. Seveda
               pa pričakujemo, da bo v to novelo ustrezno vnesena tudi vsebina, ki jo danes predlaga
               predlagatelj, da bo predlog oblikovan na način, da bo zadovoljeval vse potrebe, ki so
               izkazane.</p>
            </sp>
            <sp xml:id="SDZ5-Redna-21-2010-10-21.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Miran
               Györek.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp10">

               <speaker>MIRAN GYÖREK:</speaker>

               <p>Hvala za besedo, gospod predsednik. Lep pozdrav vsem prisotnim!</p>
               <p>S spremembo Zakona o kmetijskih zemljiščih, kot jo predlaga skupina poslancev, se
               želi doseči uskladitev z Zakonom o urejanju prostora na področju komasacij tako, da
               se predlaga lažja uvedba komasacijskega postopka, ki bi se lahko vložil, če se s
               komasacijo strinjajo lastniki kmetijskih zemljišč, ki imajo v lasti več kot 67 %
               površin zemljišč na predvidenem komasacijskem območju. Dejstvo je, da so posamezna
               kmetijska območja v Republiki Sloveniji dokaj različna in specifična, predvsem pa
               imajo eno skupno, za gospodarnost in delo na kmetijskih zemljiščih negativno
               lastnost, to je na mnogih geografskih predelih kritična razdrobljenost in majhnost
               kmetij. Ta problem se splošno rešuje s komasacijami, za katere postopek pa je po do
               sedaj veljavni zakonodaji potreben dokaj visok odstotek, to je 80 % soglasje
               lastnikov kmetijskih zemljišč.</p>
               <p>Res je, da je možno takšen problem, v narekovajih, velikostne strukture in
               razdrobljenosti posesti reševati tudi s hitrejšim, na nek način enostavnejšim
               postopkom pridobivanja soglasij, vse v namenu zložbe oziroma združevanja kmetijskih
               površin, posledično omogočanje bolj kakovostne, učinkovitejše in ne nazadnje tudi
               cenejše obdelave kmetijskih površin, vsekakor je tudi ekonomičnost kmetijske
               proizvodnje naš skupen cilj, predvsem pa v korist samim kmetovalcem, vse skupaj pa
               lahko privede tudi do izboljšanja konkurenčnosti v agroživilskem sektorju.</p>
               <p>Vredno bi bilo omeniti tudi dejstvo, da žal poteka uspešnost realizacije
               komasacijskih postopkov zelo različno po posameznih kmetijskih območjih širom
               Republike Slovenije, zelo različno, kar pa je lahko tudi razumljivo, saj je
               Slovenija, če tako rečem, značajno, geografsko, tradicionalno, zgodovinsko zelo
               pisana dežela in so zelo različni dejavniki, ki lahko vplivajo na razumevanje,
               sprejemanje in izvedbo komasacijskih postopkov. Tako v pomurski regiji uvedba
               komasacij poteka dokaj zadovoljivo. Podatek, da nam je uspelo na 25 komasacijskih
               območjih uvesti in realizirati komasacije na več kot 4 tisoč 500 hektarjih, je
               vsekakor spodbuden. Ne bo pa, žal, to veljalo za vsa kmetijska območja v Republiki
               Sloveniji.</p>
               <p>Zato v Slovenski nacionalni stranki menimo, da je predmetni predlog zakona umesten,
               utemeljen in smiseln in ga bomo vsekakor podprli, kljub temu da Vlada oziroma
               Ministrstvo za kmetijstvo že vnaprej zavrača ta predlog, z že dalj časa večkrat
               izpeto krilatico "celostnih rešitev" z novim predlogom zakona o kmetijskih
               zemljiščih. In samo upamo lahko, da ga bomo poslanci v tem sklicu Državnega zbora
               imeli priložnost dobiti na mizo. Sicer obstaja še nekaj zadržkov in pomislekov pri
               osebah, pristojnih za izvajanje in uvajanje komasacijskih postopkov, kot na primer
               strah pred povečanim številom pritožb in nezadovoljnih komasacijskih udeležencev, pa
               še kaj bi lahko našteli, kar bo povzročalo v teh primerih težave, vendar dokaj
               rešljive.</p>
               <p>V Slovenski nacionalni stranki kljub temu podpiramo predlog zakona in bomo glasovali
               za sklep, da je predlog zakona primeren za nadaljnjo obravnavo. Hvala.</p>
            </sp>
            <sp xml:id="SDZ5-Redna-21-2010-10-21.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil mag. Borut
               Sajovic.</p>
            </sp>
            <sp xml:id="SDZ5-Redna-21-2010-10-21.sp12">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo.</p>
               <p>Pozdrav kolegicam in kolegom ter gospe državni sekretarki, ki trenutno nadomešča
               ministra, ki se trudi in je tudi uspešen na področju reševanja številnih kmetijskih
               problemov in eden bo tudi ta, ki se tiče komasacij kmetijskih zemljišč.</p>
               <p>Dejstvo je, da za pridelavo hrane in krme, ki je v naši državi in družbi strateškega
               pomena, potrebujemo kmetijska zemljišča. Zato je tudi predlog, ki ga je dal
               spoštovani kolega, gospod Tanko, na mestu; vsebinsko rešuje pravo zadevo, gre v pravo
               smer, je pa seveda preskromen, premalo ambiciozen in nezadosten. Da je ta predlog na
               mestu, priča tudi to, da zakon o kmetijskih zemljiščih, ki bo v parlamentarno
               proceduro vložen prej kot v 14 dneh, to rešitev povzema in vključuje, jo pa še
               nadgrajuje in izboljšuje z novimi rešitvami, ki bodo komasacije, ki so v tej državi
               še kako potrebne, pospešil in izboljšal. To s tega mesta ponavljam od 9. ure naprej,
               v 20 minutah že drugič, in upam, da bo to upoštevano, da se nam ne bo zgodilo, da
               bomo mogoče že danes popoldne ali pa jutri iz političnih razlogov ali ciljev v
               proceduri imeli ta zakon še četrtič. Zato še enkrat ponavljam: rešitev je na mestu,
               je pa preskromna, premalo ambiciozna in nezadostna. Veselim se razprave in široke
               podpore, ki jo ima ta zakon napovedano že pred vložitvijo, za katerega sem prepričan,
               da bo v parlamentu pred novembrskimi prazniki.</p>
               <p>Slovenke in Slovenci imamo v odnosu do kmetijskih zemljišč kar nekaj težav. Prva je
               ta, da ta zemljišča pospešeno pozidavamo. V 20 letih od osamosvojitve nam je uspelo
               pozidati kar 62 tisoč hektarjev in z 800 kvadratnimi metri kmetijskih zemljišč na
               prebivalca smo na repu članic Evropske unije, statistika nam pripisuje mesto celo za
               Luksemburgom kot izrazito urbanizirano državo. Iz medijev vsak dan lahko slišimo, da
               nam uspeva pozidati na dan tam nekje med 7 in 11 hektarjev kmetijskih zemljišč, kar
               je res zaskrbljujoč podatek.</p>
               <p>Drugič, kmetijska zemljišča izgubljamo tudi zaradi zaraščanja. V obdobju od
               osamosvojitve do danes nam je zobu časa in naravi uspelo prepustiti od 35 do 40 tisoč
               hektarjev takih zemljišč. Soočeni smo tudi z neugodno, preskromno posestno strukturo,
               ki se je sicer v zadnjih letih izboljšala, od skromnih 5,4 hektara ob osamosvojitvi
               na današnjih 6,5 hektara, kar je pa še zmeraj odločno premalo.</p>
               <p>Eden izmed pomembnih ukrepov, ki na tem področju lahko prinese izboljšanje, je
               zagotovo komasacija oziroma zložba, s katero zemljišča, njihova površina na kmetijo,
               lahko postanejo večja in boljša. Zato smo ob tokratnem tretjem poskusu predlagateljev
               v Poslanski skupini Liberalne demokracije Slovenije kar v zadregi. Dejstvo je namreč,
               da se Ministrstvo za kmetijstvo, gozdarstvo in prehrano tudi iz objektivnih razlogov
               ni držalo časovnice. Treba je povedati, da smo vmes doživeli tudi zamenjavo enega
               kmetijskih ministrov z drugim, katerega dejanja in obljube so jasne, predvsem pa
               njegove besede spremljajo tudi dejanja. Zato mislim, da je prav, da si vzamemo še 14
               dni časa, in vsi skupaj pripravimo dober zakon, če je potrebno, ga v parlamentu tudi
               nadgradimo in sprejmemo.</p>
               <p>Področje delovanja odbora za kmetijstvo, gozdarstvo in prehrano je bilo v dosedanjih
               mandatih tisto, ki je bilo politizaciji najmanj izpostavljeno. Vesel sem, da tudi
               predsednik odbora zadevo pelje v to smer. Prepričan sem, da bomo ob skorajšnjem
               prihodu Zakona o kmetijskih zemljiščih dosegli visoko soglasje in sprejeli zakon, ki
               bo posestno strukturo povečal in bo v Državnem zboru sprejet z večinskim soglasjem.
               Hvala lepa.</p>
            </sp>
            <sp xml:id="SDZ5-Redna-21-2010-10-21.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Alan Bukovnik.</p>
            </sp>
            <sp xml:id="SDZ5-Redna-21-2010-10-21.sp14">

               <speaker>ALAN BUKOVNIK:</speaker>

               <p>Spoštovani gospod predsednik, spoštovana državna sekretarka, spoštovane kolegice in
               kolegi, lep pozdrav v imenu Poslanske skupine Socialnih demokratov!</p>
               <p>V naši poslanski skupini ugotavljamo, da smo enak predlog zakona v tem mandatu že
               zavrnili in vsakokrat opozorili, da rešitev, ki jo ponuja, ni celovita. Na
               kakršnekoli očitke predlagatelja o neutemeljenih razlogih za zavrnitev predloga
               zakona in obljubi, da bo celovit predlog zakona kmalu na naših poslanskih klopeh,
               zmoremo zlahka odgovoriti zelo argumentirano. Predlagatelj pozablja, da smo bili v
               letošnjem letu kar dva meseca brez ministra na kmetijskem resorju. Tedanja verzija
               predloga zakona o kmetijskih zemljiščih je bila tik pred tem, da bi prišla v vladno
               proceduro, ko je prejšnji minister odstopil. Z odstopom ministra je bil prekinjen
               tudi postopek oblikovanja predloga zakona.</p>
               <p>Novi minister gospod Dejan Židan je minister manj kot pol leta. In pod njegovim
               vodstvom ter glede na vse okoliščine celovitejši predlog zakona prihaja v zakonodajno
               proceduro zelo hitro. Predlog zakona je minister že pripeljal prek javne obravnave in
               ga kot dopolnjenega poslal v vladno obravnavo pred koncem tega meseca oziroma v
               začetku naslednjega. Treba je omeniti, da se ob tem pripravljajo tudi spremembe druge
               zakonodaje s področja kmetijstva, gozdarstva in prehrane. Predlog zakona po našem
               mnenju ponuja necelovito rešitev postopka izvedbe komasacije. Sprememba praga za
               soglasje o komasaciji z 80 na 67 % bi bila le eno samo, sicer pomembno orodje, ki bi
               omogočalo hitrejšo in lažjo izvedbo komasacije, a vendarle le eno samo. Koalicijski
               oziroma vladni predlog vključuje ta isti odstotek iz enostavnega razloga, ker je
               originalen. Obstajal je v prvem osnutku zakona, še preden je opozicija v zakonodajno
               proceduro vložila svoj prvi predlog te vrste. Očitno gre v tem primeru še enkrat za
               prepis člena iz predloga zakona, ki ga pripravlja Ministrstvo za kmetijstvo,
               gozdarstvo in prehrano. In naj še enkrat opozorim, kot sem to že storil, če in ko
               študent na fakulteti pripravlja svoje zaključno delo ob prepisovanju nekaterih
               dejstev iz drugih dokumentov, napiše tudi vir. V tem primeru bi predlagatelj lahko
               napisal: Vlagamo novelo zakona o kmetijskih zemljiščih, vir za ta predlog pa je
               gradivo Ministrstva za kmetijstvo, gozdarstvo in prehrano – celovit predlog zakona o
               kmetijskih zemljiščih.</p>
               <p>Pri izvedbi postopka komasacije pa je potrebno najprej upoštevati vse uskladitve vseh
               informacij o zemljiščih. Tako je treba uskladiti informacije iz katastra s tistimi,
               ki jih zemljiščem prepisuje grafična enota rabe kmetijskih zemljišč in s podatki o
               dejanski namenski rabi teh zemljišč. Vse našteto se neizogibno povezuje z izzivi s
               področja evidentiranja nepremičnin oziroma geodetske dejavnosti, širše gledano pa še
               z vidiki varstva okolja, prostorskega načrtovanja in graditvi objektov. V zvezi z
               namensko rabo in prostorskim načrtovanjem je potrebno poudariti uskladitev z
               novonastajajočo delitvijo na trajna kmetijska zemljišča in druga kmetijska zemljišča.
               Ta mora biti v povezavi s postopki komasacije striktno upoštevana. Hkrati z vsem
               omenjenim se bo izvedla tudi poenostavitev nekaterih administrativnih postopkov. Vse
               našteto je treba kar se da natančno vstaviti v Zakonu o kmetijskih zemljiščih in
               njegove podzakonske akte, če je v našem interesu, da se komasacije izvajajo resnično
               učinkoviteje, kot pa je to mogoče danes.</p>
               <p>Ta predlog zakona tega ne vsebuje, zato bomo v Poslanski skupini Socialnih demokratov
               še enkrat glasovali za sklep, da predlog zakona ni primeren za nadaljnjo obravnavo.
               Hvala.</p>
            </sp>
            <sp xml:id="SDZ5-Redna-21-2010-10-21.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Rado
               Likar.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp16">

               <speaker>RADO LIKAR:</speaker>

               <p>Hvala za besedo, gospod predsednik. Lep pozdrav vsem prisotnim! Spoštovana državna
               sekretarka, kolegice in kolegi!</p>
               <p>Predlog zakona o spremembi Zakona o kmetijskih zemljiščih, ki ga je v obravnavo
               predložila skupina poslancev s prvopodpisanim Jožetom Tankom, v Slovenski demokratski
               stranki podpiramo oziroma bomo glasovali proti sklepu, da zakon ni primeren za
               nadaljnjo obravnavo.</p>
               <p>Po sedaj veljavnem Zakonu o kmetijskih zemljiščih se predlog za uvedbo komasacijskega
               postopka lahko vloži, če se s komasacijo strinjajo lastniki kmetijskih zemljišč, ki
               imajo v lasti več kot 80 % površin zemljišč na predvidenem komasacijskem območju. S
               spremembo zakona pa želimo doseči uskladitev z Zakonom o urejanju prostora na
               področju komasacij tako, da bo možno vložiti predlog za uvedbo komasacijskega
               postopka, če se s komasacijo strinjajo lastniki zemljišč, ki imajo v lasti več kot 67
               % površin zemljišč na predvidenem komasacijskem območju. S tem ukrepom bi bilo
               olajšano oblikovanje in zaokroževanje kmetijskih gospodarstev na slovenskem
               podeželju. S tem bi se tudi omogočila konkurenčnejša proizvodnja in zagotavljanje
               ekonomskega minimuma za ohranjanje družinskih kmetij.</p>
               <p>Predlog je sicer dober, vendar ni celovit, ponavljate vsi v en glas, vendar že več
               kot eno leto čakamo na obljubo Vlade in Ministrstva za kmetijstvo, da bosta to
               področje ustrezno rešila celovito in na sistemski ravni. Zakon se mi zdi smiselno
               podpreti tudi iz tega razloga, ker po besedah ministra namerava Vlada v svojem zakonu
               določiti isti prag, kot ga predlagamo mi v našem predlogu. Tako ali tako pa po
               besedah kmetijskega ministra izgubimo 7 hektarjev najboljših kmetijskih zemljišč na
               dan, kar je več kot ena povprečna kmetija.</p>
               <p>Ne vem, če se zavedamo, kaj to pomeni za samooskrbo z domačo hrano. Če zakon ne bo
               dobil podpore zgolj zaradi postopkovnih ovir, bomo izgubili vsi, posebno pa naši
               kmetje in podeželje. Kot je bilo rečeno v uvodu, bomo glasovali proti na matičnem
               odboru sprejetem sklepu, da zakon ni primeren za nadaljnjo obravnavo. Hvala.</p>
            </sp>
            <sp xml:id="SDZ5-Redna-21-2010-10-21.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Franci Kek.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp18">

               <speaker>FRANCI KEK:</speaker>

               <p>Hvala za besedo.</p>
               <p>Na Ministrstvu za kmetijstvo intenzivno pripravljajo zakon, ki bo celoviteje zaobjel
               težave na področju kmetijskih zemljišč. Upamo, da bo ta intenzivnost obrodila tudi
               čimprejšnje rezultate, da bo ta predlog ustrezen in da ga bomo lahko v Poslanski
               skupini Zares tudi podprli. Hvala.</p>
            </sp>
            <sp xml:id="SDZ5-Redna-21-2010-10-21.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Razumem pa, da ne bomo podprli tega predloga oziroma da bomo glasovali za
               sklep.</p>
               <p>Stališče Poslanske skupine Slovenske ljudske stranke bo predstavil Franc Bogovič.</p>
            </sp>
            <sp xml:id="SDZ5-Redna-21-2010-10-21.sp20">

               <speaker>FRANC BOGOVIČ:</speaker>

               <p>O kmetijstvu se velikokrat pogovarjamo in zelo smo si enotni v tezah, da je slovensko
               kmetijstvo nekonkurenčno, da slovensko kmetijstvo pridela premalo hrane. Vsi skupaj
               ugotavljamo, da je eden poglavitnih razlogov za ti prvi dve tezi velika
               razdrobljenost kmetijskih zemljišč, ugotavljamo tudi, da se kmetijska zemljišča
               masovno zaraščajo, se tudi zazidavajo. In predlog, ki ga je vložila Poslanska skupina
               SDS, je predlog za uvedbo instrumenta, orodja, s katerim bi odgovorili na
               marsikaterega od teh problemov.</p>
               <p>Prej je bil naveden tudi vir za takšno rešitev. Moram popraviti kolega Bukovnika, vir
               za to rešitev je pisni vir, je občina Krško, strokovna sodelavka Magda Krošelj,
               datum, maj 2009, skupna seja Odbora za kmetijstvo, gozdarstvo in prehrano in Odbora
               za okolje in prostor v Posavju, razpravo o tem in pisna gradiva so bila podana na
               občini Krško.</p>
               <p>In zakaj je takrat ta predlog prišel? Mislim, da spet lahko kot poslanec župan zelo
               kompetentno o tem govorim. V tistem trenutku smo v občini Krško, kjer se zavedamo
               zemljiških operacij, bili v uvedbi komasacijskega območja za tisočhektarsko območje
               Krškega polja, najboljše ravnice, ki se v občini Krško najhitreje zarašča ravno
               zaradi tega problema razdrobljenosti kmetijskih zemljišč. Ker nismo mogli na
               tisočhektarskem območju uvesti komasacijskega območja, ker smo bili s procentom ravno
               med 67 in 80, smo najprej podali predlog za to spremembo zakona. Ker smo videli, kaj
               se v Državnem zboru dogaja, smo morali to območje razdeliti na štiri komasacijska
               območja in relativno hitro smo za prvo komasacijsko območja imeli 80 %, za ostale tri
               smo rabili čas še do konca lanskega leta. Kaj se danes dogaja? Na tem prvem
               komasacijskem območju danes poteka komasacija, ki jo s 75 % financira Evropska unija,
               s 25 % država in postopki in izboljšanje kmetijskih zemljišč potekajo, za ostala tri
               območja, za katera smo uspeli to dokončati do konca lanskega leta, danes čakamo na
               razpis Ministrstva za kmetijstvo, gozdarstvo in prehrano, da razpiše razpis za
               komasacijo. Ko bo ta razpis narejen, bomo potem šele lahko pričeli s temi
               postopki.</p>
               <p>Zakaj govorim o tem primeru? Zato, da zelo nazorno povem, kaj pomeni, če v Državnem
               zboru nekdo nasprotuje predlogu zato, ker ga očitno predlaga napačna poslanska
               skupina in ga predlaga nekdo iz opozicije in je osnovni razlog za utemeljitev, da bo
               to urejeno v sistemskem zakonu. Tudi sam se strinjam, da je ta sistemski zakon
               potreben, je zelo ambiciozen, ministru in njegovi ekipi želim, veliko uspehov pri
               sprejemanju tega zakona. Žal pa bi ta zakon moral biti sprejet že lansko jesen,
               letošnjo pomlad in tudi letošnjo jesen. Gre za posege, ki so resni; ta poseg, o
               katerem govorimo, je manj zahteven in mislim, da bi bil politično, kot je slišati iz
               obrazložitev poslanskih skupin, lahko že eno leto veljal. Zato mislim, da delamo spet
               eno v nizu neumnosti v Državnem zboru, ki jih delamo iz principialnih razlogov, zato
               ker ni pravi predlagatelj.</p>
               <p>Sam nasprotujem takšnemu načinu dela, iz vsebinskih razlogov sem vam pa zelo nazorno
               ponazoril, kaj pomeni, če bi prevladoval razum, ne pa neka politična objestnost.</p>
               <p>Zaradi vsega tega bomo v Poslanski skupini Slovenske ljudske stranke ta zakon še
               enkrat več podprli in upam, da bo dobil vsaj zdaj to podporo, s stališč, ki pa smo
               jih slišali že predhodno, se bojim, da bo zakon delil usodo prejšnjih dveh postopkov,
               slovensko kmetijstvo pa to usodo, ki mu ga slovenska politika tudi že daje v zadnjih
               desetletjih.</p>
            </sp>
            <sp xml:id="SDZ5-Redna-21-2010-10-21.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>O predlogu sklepa bomo odločali v torek, 26. 10. 2010, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA TRETJO OBRAVNAVO PREDLOGA ZAKONA O
                  IZENAČEVANJU MOŽNOSTI INVALIDOV, V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Besedo dajem predstavniku Vlade za dopolnilno obrazložitev predloga zakona. Besedo
               ima dr. Ivan Svetlik, minister za delo, družino in socialne zadeve.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp22">

               <speaker>DR. IVAN SVETLIK:</speaker>

               <p>Spoštovani gospod predsednik, spoštovane poslanke in poslanci!</p>
               <p>Temu zakonu lahko damo uvod, ki pravi, da je Slovenija socialna in pravna država s
               sodobno politiko invalidskega varstva. Zato smo tudi ratificirali Konvencijo
               Združenih narodov o pravicah invalidov, in to leta 2008. S tem, ko je konvencija
               postala del notranjega pravnega reda, se je Slovenija še dodatno zavezala, da bo
               zagotovila in spodbujala polno uresničevanje vseh človekovih pravic in temeljnih
               svoboščin za vse invalide brez kakršnekoli diskriminacije zaradi invalidnosti. Zato
               Predlog zakona o izenačevanju možnosti invalidov predstavlja udejanjanje načel in
               zavez, ki iz te konvencije izhajajo. Ureja zlasti naslednja področja: prepoved
               diskriminacije zaradi invalidnosti, ukrepe za izenačevanje možnosti invalidov,
               nosilce nalog, njihove pristojnosti in obveznosti ter postopke v sporih ob
               diskriminaciji zaradi invalidnosti.</p>
               <p>Predlog zakona je namenjen preprečevanju diskriminacije, ki pomeni vsako
               razlikovanje, izključevanje ali omejevanje,zaradi invalidnosti, katerega namen ali
               posledica je zmanjšanje ali izničenje enakopravnega priznavanja, uživanja ali
               uresničevanja vseh pravic in obveznosti na vseh ključnih področjih življenja. Določa
               več oblik diskriminacije, kot so posredna, neposredna, odklonitve primerne
               prilagoditve in nadlegovanje. V tem delu v celoti sledi namenu, zapisanem v
               konvenciji. Nadalje je pomembno, da so lahko vsi subjekti v pravnem redu, torej
               invalidi in potencialni kršitelji, odgovorni za izvrševanje tega zakona. In seveda
               tudi drugi zakoni, ki prepoveduje diskriminacijo zaradi invalidnosti, tudi to urejajo
               in zakon se nanje nanaša. Med temi subjekti je treba še posebej izpostaviti vse
               organe javne oblasti. Tudi zaradi tega so bili v drugem branju predloga zakona
               sprejeti amandmaji, ki sankcionirajo z zakonom določene pojave diskriminacije zaradi
               invalidnosti.</p>
               <p>Nadalje velja izpostaviti, kot je določeno v 5. členu predloga zakona, da za
               uresničevanje pravic invalidov veljajo tudi nediskriminacijske določbe in določbe, ki
               zagotavljajo izenačevanje možnosti po drugih predpisih. Ne glede na določbe drugih
               zakonov se uporabljajo določbe tega zakona, če so za invalida ugodnejše. Invalidi
               lahko poleg pripomočkov, ki so jim zagotovljeni na podlagi drugih predpisov,
               uveljavljajo po tem zakonu še pripomočke za premagovanje komunikacijskih ovir in
               prilagoditev avtomobila. Predvidena je tudi ustanovitev klicnega centra za osebe z
               okvaro sluha.</p>
               <p>Zakon o izenačevanju možnosti invalidov bo pomembno prispeval k odpravljanju stanj,
               ki so diskriminacijska do invalidov, zato mi dovolite, da se ob tej priložnosti
               zahvalim vsem, ki ste sodelovali pri pripravi tega zakona, posebej invalidom,
               njihovim invalidskim organizacijam, strokovnim organizacijam, vsem ministrstvom in
               tudi Državnemu zboru. Hvala lepa.</p>
            </sp>
            <sp xml:id="SDZ5-Redna-21-2010-10-21.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Slovenske
               nacionalne stranke bo predstavil Miran Györek.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp24">

               <speaker>MIRAN GYÖREK:</speaker>

               <p>Ponovno lep pozdrav vsem. Spoštovani predsednik, minister, kolegice in kolegi!</p>
               <p>V Slovenski nacionalni stranki v celoti podpiramo Predlog zakona o izenačevanju
               možnosti invalidov, pa četudi nekateri niso v celoti zadovoljni s predlaganim zakonom
               kot celoto in imajo pri določenih podrobnostih tudi utemeljene pripombe in pomisleke.
               Navajajo nekatere nedorečenosti, ohlapnost postavljenih časovnic, premajhno
               dostopnost storitev invalidom kot tudi celostne pomanjkljivosti glede boja proti
               diskriminaciji invalidov. O tem je seveda možno razpravljati in tudi polemizirati,
               kajti dejstvo je, da je praktično res nemogoče spisati takšen zakon, v katerem ne bi
               kdo mogel najti kakšne pomanjkljivosti, vsekakor pa je namen in cilj zakona dober,
               posebej, če pri tem izpostavim že samo 6. člen, ki izrecno opredeljuje prepoved
               diskriminacije invalidov pred državnimi organi, organi državne in lokalne samouprave
               ter izvajalci javnih pooblastil in služb.</p>
               <p>Zakon vključuje različne ukrepe za izenačevanje možnosti invalidov, predvsem glede
               zagotavljanja tehničnih pripomočkov za premagovanje ovir v okolju. Med ukrepi za
               izenačevanje možnosti invalidov je treba v prvi vrsti izpostaviti pravico do
               sofinanciranja pripomočkov za premagovanje komunikacijskih ovir, plačilo stroškov
               prilagoditve vozila in vzpostavitve klicnega centra za gluhe in naglušne osebe.
               Invalidi so namreč skupina, ki je v določenih okoljih še vedno izpostavljena v
               določeni meri diskriminaciji. Zato menim, da imajo med drugim tudi kazenske določbe
               velik pomen za spoštovanje zakonskih določb in s tem povezano učinkovito
               preprečevanje ter odpravo diskriminacije, vse z namenom invalidom zagotoviti enake
               možnosti na vseh področjih življenja.</p>
               <p>Ministrstvo za delo, družino in socialne zadeve obljublja, da bo iz državnega
               proračuna sofinanciralo izvajanje posebnih socialnih programov, ki invalidom
               omogočajo večjo socialno vključenost oziroma dopolnjujejo ponudbo javnih služb.
               Sofinancirani bodo zlasti programi, ki omogočajo samostojnejše življenje invalidov,
               ki omogočajo aktivno življenje in delo invalidov, ki nudijo psihosocialno pomoč
               invalidom in njihovim družinam, programi zagovorništva in samopomoči in še bi lahko
               naštevali nekaj zelo dobrih predlogov.</p>
               <p>V Slovenski nacionalni stranki to vsekakor smatramo kot zelo pozitivno. S čisto
               vestjo lahko povemo, da se v Sloveniji zavedamo zavez, ki nam jih nalaga Konvencija o
               pravicah invalidov. Sploh pa, če pomislimo, da med nami v Sloveniji živi 7 do 9 %
               prebivalcev, ki so takšne ali drugačne vrste invalidi, in lahko rečemo, da se je
               odnos do invalidov v Sloveniji temeljito spreminjal v pozitivno smer.</p>
               <p>Zato bomo v Slovenski nacionalni stranki vsekakor glasovali za predlog zakona.
               Hvala.</p>
            </sp>
            <sp xml:id="SDZ5-Redna-21-2010-10-21.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Ljubo
               Germič.</p>
            </sp>
            <sp xml:id="SDZ5-Redna-21-2010-10-21.sp26">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovani predstavniki ministrstva,
               kolegice in kolegi!</p>
               <p>Predlog zakona o izenačevanju možnosti invalidov prinaša mnogo novih, dobrih rešitev
               za invalidne osebe v Sloveniji, zato bomo predlog zakona v Poslanskem klubu LDS
               podprli.</p>
               <p>Rešitve v zakonu bodo olajšale življenje in delo mnogim invalidnim osebam. Nekatere
               od teh rešitev bodo v veljavo stopile takoj, druge pa v nekoliko daljših prehodnih
               obdobjih. Po ocenah v Sloveniji živi od 7 do 9 % prebivalstva, ki so invalidi, oseb,
               ki živijo z njimi in prav tako močno občutijo njihove težave, pa je še veliko
               več.</p>
               <p>Nekatere rešitve v zakonu so tehnične in finančne narave, kot so postopki za dostop
               do ustreznih pripomočkov za premagovanje komunikacijskih ovir slepih in gluhih ter
               njihovo financiranje. V zakonu je veliko pozornosti posvečene financiranju in
               postopkom za prilagoditev vozil, kar je izjemnega pomena za gibalno ovirane osebe,
               saj so brez ustreznega vozila obsojene na odvisnost od drugih ljudi, plačane pomoči
               ali pa svojo mobilnost omejijo na minimum. Zakon definira prilagoditev v javnem
               prevozu in določa roke za prilagoditve. V tem primeru gre za dolge prilagoditvene
               roke, kar pa je žal odraz realne situacije, saj je težko zahtevati od prevoznikov v
               avtobusnem, železniškem in pomorskem prometu, da bi zelo hitro prilagodili svoj vozni
               park.</p>
               <p>Nadaljnja zelo pomembna vsebina tega zakona je vzpostavitev klicnega centra za gluhe
               in naglušne. Preko centra bodo osebe z okvaro sluha lahko pridobivale informacije s
               področja državnih organov, organov lokalne samouprave, izvajalcev javnih pooblastil
               in izvajalcev javne službe in storitev javne narave.</p>
               <p>Zakon vzpostavlja nekatere pravice invalidnih oseb, ki jih ostali del populacije
               smatra kot samoumevne, na primer, pravica oziroma dostop do obveščenosti, saj, na
               primer, slepim in gluhim osebam običajne informacijske poti ne pomagajo dosti brez
               različnih tehnoloških prilagoditev.</p>
               <p>Tudi dostopnost do kulturnih dobrin, obiskovanje predstav, muzejev, spomenikov
               kulturne dediščine ter njihovo polno uživanje invalidom ni samoumevno. Pri tem smo
               pri nas še vedno zgolj na zavedanju, da je treba odstranjevati grajene ovire, kar pa
               je le del problema. Pomembno je, da je vključena tudi pravica do lastne kulturne
               ustvarjalnosti invalidnih oseb in zagotovitve pogojev za izvajanje le-teh.</p>
               <p>V Poslanskem klubu LDS opozarjamo, da je invalidnost praviloma še vedno povezana z
               diskriminacijo in četudi je ta zakonsko prepovedana, v realnosti vendarle obstaja. Za
               učinkovito odpravljanje diskriminacije je potrebna ustrezna zakonodaja. Prav tako pa
               je potrebno izobraževanje, osveščanje javnosti in nosilcev odločitev. Kombinacija
               vsega tega nam daje možnosti dolgoročnega izboljšanja stanja in doseganja končnega
               cilja zagotavljanja polnega in enakopravnega uživanja vseh človekovih pravic in
               temeljnih svoboščin.</p>
               <p>V zakonu je vzpostavljena tudi možnost udeležbe invalidskih organizacij v postopkih
               varstva pred diskriminacijo in njihovo enakopravno sodelovanje v postopkih.
               Usmeritvene rešitve v zakonu sledijo vsem zakonskim opredelitvam boja proti
               diskriminaciji ter zagotavljanju enakih človekovih pravic in temeljnih svoboščin tako
               v slovenski ustavi, ki pravi, da je invalidnost osebna okoliščina, na podlagi katere
               oseba ne sme biti diskriminirana, kot v vseh drugih zakonih v slovenski zakonodaji,
               kot tudi mednarodnim konvencijam.</p>
               <p>LDS se je vedno zavzemala za dosledno uresničevanje pravic invalidov, za izboljšanje
               stanja na tem področju, za enakopravnost vseh državljanov in državljank. Za
               izenačevanje možnosti vsem se omogoča njihovo vključevanje v delovanje družbe,
               njihovo zaposlenost in vključenost v izobraževanje. S tem preprečimo izključevanje
               invalidnih oseb iz družbe in preprečujemo večje tveganje za revščino. Uresničevanju
               večje vključenosti invalidnih oseb v socialno življenje pa bo namenjeno tudi
               sofinanciranje posebnih socialnih programov za vključevanje invalidov v družbo. Ti
               programi bodo potekali kot dopolnitve javnih služb in bodo prilagojeni individualnim
               potrebam posameznikov.</p>
               <p>V LDS-u smo prepričani, da bo zakon in implementacija njegovih rešitev znatno
               pripomogla k boljšemu življenju invalidnih oseb in uresničevanju možnosti
               enakopravnega dostopanja do storitev in javnih dobrin. Vsak korak, ki omogoča
               izboljšanje stanje, zato v LDS-u pozdravljamo in podpiramo. Hvala lepa.</p>
            </sp>
            <sp xml:id="SDZ5-Redna-21-2010-10-21.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila dr. Andreja Črnak
               Meglič.</p>
            </sp>
            <sp xml:id="SDZ5-Redna-21-2010-10-21.sp28">

               <speaker>DR. ANDREJA ČRNAK MEGLIČ:</speaker>

               <p>Spoštovani gospod predsednik! Direktor direktorata, kolegice in kolegi, lepo
               pozdravljeni!</p>
               <p>Uvodoma bi rada poudarila, da Predlog zakona o izenačevanju možnosti invalidov skupaj
               z Zakonom o uresničevanju načela enakega obravnavanja in drugimi predpisi s področja
               odpravljanja diskriminacije zagotavlja pravni okvir za celostno reševanje vseh
               ključnih vprašanj, povezanih z diskriminacijo in izenačevanjem možnosti invalidov.
               Pomeni nadaljnji korak k uresničevanju določil Konvencije o pravicah invalidov in
               seveda na ta način tudi širitev njihovih pravic.</p>
               <p>Ponovno naj povem, da smo poslanke in poslanci, predvsem tisti, ki smo delovali v
               okviru Odbora za delo, družino in socialne zadeve ter invalide, v vseh fazah predloga
               zakona vlagali velike napore v to, da se najde največja možna mera kompromisa glede
               ukrepov, ki smo jih vgrajevali v zakon na podlagi želja invalidov, ob upoštevanju
               omejitev socialnoekonomskega položaja družbe, v kateri se trenutno nahajamo, in
               seveda to, kar je še posebej pomembno, tudi pravnega okvira, v katerem delujemo.
               Veseli me dejstvo, da smo poslanke in poslanci v drugi obravnavi predloga ravnali
               konstruktivno in podprli amandmaje na dopolnjeni predlog besedila zakona. S tem smo
               pokazali tako osebno, pa tudi politično senzibilnost za potrebe invalidov,
               naravnanost proti diskriminaciji invalidov in voljo, da se jim omogoči čim boljše
               vključevanje v družbo ter s tem uresničujejo človekove pravice.</p>
               <p>V drugi obravnavi smo torej potrdili besedilo zakona, v katerega smo ponovno
               vključili kazenske določbe ter nekaj drugih določb, s katerimi bomo olajšali
               izvedljivost določenih pravic, ki so za posamezne skupine invalidov ključnega
               pomena.</p>
               <p>Poslanci Poslanske skupine Socialnih demokratov bomo zakon podprli, ker smo
               prepričani, da omogoča bolj kakovostno uveljavljenje pravice invalidov na vseh
               področjih življenja ter njihovo bolj enakovredno vključevanje v družbo. Želeli pa bi
               si, da bi to podporo zakon doživel v celoti. Hvala lepa.</p>
            </sp>
            <sp xml:id="SDZ5-Redna-21-2010-10-21.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Spoštovane kolegice in kolegi! Na balkonu pozdravljam delegacijo Odbora za zdravstvo,
               delo in socialne zadeve parlamenta Republike Kosova. Želim jim prijetno bivanje v
               Ljubljani, Sloveniji in uspešen delovni obisk v našem parlamentu / aplavz/.</p>
               <p>Stališče Poslanske skupine Slovenske demokratske stranke bo predstavljal Marijan
               Pojbič.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp30">

               <speaker>MARIJAN POJBIČ:</speaker>

               <p>V Slovenski demokratski stranki nismo spremenili stališča, ki smo ga podali na
               plenarnem zasedanju ob drugem branju predmetnega zakona, zatorej uvodoma želim
               povedati, da Poslanska skupina Slovenske demokratske stranke Predloga zakona o
               izenačevanju možnosti invalidov ne bo podprla, mu pa seveda tudi ne bo
               nasprotovala.</p>
               <p>V Poslanski skupini Slovenske demokratske stranke se zavedamo, da je na področju, ki
               ga pokriva predlagani zakon, nujno potrebno sprejeti boljše rešitve, kot veljajo
               sedaj, vendar pa dikcija pripravljenega zakona ne rešuje problematike na način, ki bi
               bil sprejemljiv za večino invalidskih organizacij.</p>
               <p>Na Odboru za delo, družino, socialne zadeve in invalide, kjer smo predlagani zakon
               obravnavali, in tudi na drugi obravnavi in na plenarnem zasedanju v Državnem zboru je
               bilo predloženih in sprejetih kar nekaj amandmajev koalicije, torej koalicijskih
               poslanskih skupin, ki niso bili usklajeni z invalidskimi organizacijami. Te so na
               Odboru za delo, družino, socialne zadeve in invalide zelo jasno povedale, da so se
               pred vložitvijo amandmajev koalicije s predlogom zakona strinjale in da predlaganih
               amandmajev, ki jih je vložila koalicija, ne podpirajo, saj ocenjujejo, da ti
               amandmaji spreminjajo koncept zakona, ki ni ugoden za invalide.</p>
               <p>Torej, to so ključni razlogi, zakaj v Slovenski demokratski stranki temu zakonu ne
               bomo pritrdili, saj se je ponovno pokazalo, da Vlada Republike Slovenije ne posluša
               in ne upošteva pri pripravi zakona tistih, ki jih ta zakon obravnava, temveč ponovno
               vztraja pri slabo pripravljenem zakonu, ki bo po naši oceni polovično reševal
               predmetno problematiko, namesto da bi prisluhnila invalidskim organizacijam in
               predlagala zakonodajo, ki bi bila pisana na kožo invalidom.</p>
               <p>V Poslanski skupini Slovenske demokratske stranke si ne želimo, da bi bil tako
               pomemben zakon ponovno prazna črka na papirju in da ga ne bi bilo mogoče izvajati v
               praksi v smislu odprave diskriminacije invalidov.</p>
               <p>Ker v Poslanski skupini Slovenske demokratske stranke ocenjujemo, da tudi predloženi
               in sprejeti amandmaji na plenarnem zasedanju Državnega zbora predloga zakona niso
               popravili tako, da bi bil sprejemljiv za večino invalidskih organizacij, tega
               predloga zakona ne bomo podprli, seveda se bomo pri odločanju o tem zakonu vzdržali.
            </p>
            </sp>
            <sp xml:id="SDZ5-Redna-21-2010-10-21.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Vito Rožej.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp32">

               <speaker>VITO ROŽEJ:</speaker>

               <p>Hvala za besedo, gospod predsednik. Kolegice in kolegi, spoštovani gostje!</p>
               <p>Predstavitev stališča v današnji tretji obravnavi se s strani Poslanske skupine Zares
               – nova politika ne bo bistveno spremenilo, saj je edini razlog za ponovno obširnejšo
               obravnavo in razpravo sprejetje številnih amandmajev v okviru druge obravnave. Zakon,
               ki je pred nami, kot že rečeno, v prvi vrsti ureja področje enakih možnosti in
               nediskriminacij invalidov in naj bi kot tak dopolnjeval obstoječo zakonodajo ter
               prispeval k celovitejšem pristopu in odpravljanju ter preprečevanju diskriminacije na
               podlagi invalidnosti.</p>
               <p>Pomembnost in pravzaprav tudi nezadovoljivost rešitev smo lahko spoznali že na
               obravnavi na Odboru za delo, družino, socialne zadeve in invalide ter na razpravi na
               20. plenarnem zasedanju, kjer smo sodelujoči poskušali zaobjeti številne predloge in
               dobronamerne pripombe tako s strani invalidskih organizacij, zastopnika enakih
               možnosti v okviru razprave na matičnem delovnem telesu pa tudi pripombe
               Zakonodajno-pravne službe. Ta široka razprava sicer lahko porodi dvom oziroma
               vprašanje o kakovosti priprave samega zakona in vsebine v smeri maksimalno ustreznega
               urejanja področja, pripravljenega na ustreznih strokovnih izhodiščih ali pa pod
               pritiskom nelegitimnih, parcialnih interesov.</p>
               <p>Ne glede na številna vprašanja, izrečene dvome in pritiske smo v Poslanski skupini
               Zares – nova politika vendarle prepričani, da je zakon v korist invalidom. Verjamemo
               pa, da sprejet vendarle ne bo v interesu posameznih invalidskih organizacij, na kar
               je opozoril kolega Pojbič, kar je po naši oceni druga tema oziroma drugo
               področje.</p>
               <p>Ob tej priložnosti naj ponovim, da so rešitve, ki izhajajo iz predloga zakona,
               dobrodošle zato, da natančno določimo dolžnosti, ki jih imamo pri preprečevanju
               diskriminacije država, lokalne skupnosti in vsi ostali.</p>
               <p>Ključna naloga zakona je sistemsko preprečevanje diskriminacije na eni strani in
               spodbujanje enake obravnave na drugi strani. Vse dosedanje razprave kažejo, in v naši
               poslanski skupini smo v to prepričani, da se moramo tega področja lotiti kompleksno
               in predvsem na drugačnih izhodiščih, na predpostavki neprilagojenosti in
               nedostopnosti okolja, ki je razlog za postavljanje invalidov v neenakopraven položaj,
               ne pa na neprilagojenosti invalida okolju. Ne glede na današnje sprejetje zakona nas
               torej čaka še ogromen korak od medicinskega razumevanja k socialnemu modelu reševanja
               invalidske problematike. To je edina pot, s katero bomo sledili načelom inkluzivnosti
               in individualnemu pristopu.</p>
               <p>Kot rečeno, v Poslanski skupini Zares – nova politika bomo predlog zakona, ki je pred
               nami, podprli. Ponovno pa poudarjam, da bomo aktivno sodelovali tudi v vseh
               nadaljnjih potrebnih razpravah o ustreznejšem urejanju tega področja, vključujoč vsa
               resorna ministrstva, katerih področje dela pokriva predmetno problematiko. Dejstvo
               je, da se prvi stik z državnimi institucijami zgodi že zelo zgodaj, v fazi socialnega
               varstva pri otrocih, kasneje v šoli, in zato je tam treba storiti prve korake, ki
               bodo doumevanje reševanja problematike invalidov premaknili z medicinskega k
               socialnemu pojmovanju. Hvala.</p>
            </sp>
            <sp xml:id="SDZ5-Redna-21-2010-10-21.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Jakob
               Presečnik.</p>
            </sp>
            <sp xml:id="SDZ5-Redna-21-2010-10-21.sp34">

               <speaker>JAKOB PRESEČNIK:</speaker>

               <p>Hvala lepa, gospod predsednik. Spoštovani predstavniki ministrstva, kolegice in
               kolegi!</p>
               <p>V Poslanski skupini Slovenske ljudske stranke bomo podprli zakon, saj je bil po našem
               mnenju v drugi obravnavi z amandmaji ustrezno popravljen in dopolnjen in so bila
               opozorila predstavnikov invalidov vsaj delno upoštevana. Ocenjujemo, da je predlog
               zakona vendarle korak k izboljševanju in izenačevanju možnosti invalidov, saj bolj
               konkretno določa postopke in zavezo k uresničevanju določb glede dostopnosti
               invalidov do storitev, za odpravljanje ovir in določa pravico do pripomočkov. Pri tem
               moramo opozoriti, da je nujno tudi v Državnem zboru izvesti še kar nekaj
               prilagoditev, da bodo invalidi lahko enakopravno sodelovali kot obiskovalci,
               uslužbenci ali kot poslanci. Sedaj so mnoge sejne sobe in prostori za invalide
               nedostopni, kljub temu da v tej hiši sprejemamo zakone, ki zavezujejo druge, da ovire
               odpravijo.</p>
               <p>V drugi obravnavi na matičnem delovnem telesu smo poslanci SLS sicer predlagali
               amandma k 19. členu, s katerim smo poenostavili postopek pridobivanja pripomočkov za
               invalide in opozorili na nepravilnost in nesprejemljivost, da bi centri za socialno
               delo izbirali in istočasno tudi izdajali odločbe o pripomočkih. Naš amandma je bil
               smiselno povzet v spremembi tega 19. člena.</p>
               <p>Zakon bomo podprli, saj je skrajni čas, da se ustrezneje uredi preprečevanje in
               odpravljanje diskriminacije invalidk in invalidov, ki temelji na invalidnosti, in se
               začnejo ustvarjati enake možnosti za invalide na vseh področjih življenja in dela.
               Pričakujemo tudi obljubljeni zakon o osebni asistenci, ki je sicer v normativnem
               programu Vlade za letošnje leto, kjer so predvidene med drugim storitve osebne
               asistence, namenjene pomoči in spremstvu pri izobraževanju, asistenca na delovnem
               mestu ter asistenca pri drugih dejavnostih in aktivnostih, v katere bo invalid
               aktivno vključen.</p>
               <p>Kot rečeno, Zakon o izenačevanju možnosti invalidov bomo poslanci Poslanske skupine
               Slovenske ljudske stranke podprli. Hvala lepa.</p>
            </sp>
            <sp xml:id="SDZ5-Redna-21-2010-10-21.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev bo predstavil Anton
               Urh.</p>
            </sp>
            <sp xml:id="SDZ5-Redna-21-2010-10-21.sp36">

               <speaker>ANTON URH:</speaker>

               <p>Spoštovani gospod predsednik, spoštovani predstavniki ministrstva, kolegice in
               kolegi!</p>
               <p>V Poslanski skupini DeSUS smo na prejšnji seji Državnega zbora že povedali, da zakon
               sprejemamo kot bistven korak naprej v prizadevanju po zagotavljanju in udejanjanju
               enakopravnih možnosti vključevanja invalidov na vseh področjih življenja. Zato je
               zelo pomembno, da se zavedamo, da ta zakon prinaša s prepovedjo diskriminacije na
               podlagi invalidnosti in z določitvijo ukrepov, ki omogočajo izenačevanje možnosti
               invalidov, okvir zavez za družbo kot celoto. Le-ta mora biti dovolj občutljiva, da
               dojame pomen neodvisnosti in samostojnosti v življenju sleherne invalidne osebe. Ne
               samo da je to njihova želja in pravica, tu so še njihovi svojci, prijatelji, ki se
               dnevno soočajo z zelo različnimi ovirami, katere ne omogočajo enakovrednega in
               kvalitetnega vključevanja invalidov v vsakdanje življenje.</p>
               <p>Zakon o izenačevanju možnosti invalidov se v splošnem smislu dotika dejansko vseh
               področij družbenega življenja, kjer mora biti obravnava invalidov še posebej pozorna
               do njih. V postopkih pred državnimi in lokalnimi organi in službami, ki so nosilci
               javnih pooblastil, pri premagovanju komunikacijskih in arhitektonskih ovir, pri
               dostopu do sredstev javnega prevoza in seveda tudi na področju izobraževanja,
               zdravstva, kulturnih dobrin, prebivanja. Seveda je treba vedeti, da je mišljen kot
               splošen krovni zakon, saj so za uresničevanje pravic invalidov prav tako v smislu
               izenačevanja možnosti pomembni tudi drugi področni predpisi. Prav tako pa naj ponovno
               povem, da seveda pričakujemo nadaljnja angažiranja krovnega ministrstva v smeri
               izboljšanja kvalitete življenja vseh invalidov; da bodo čim bolj neodvisni od
               materialne pomoči svojih bližnjih, da se vzpostavi tudi osebna asistenca in druge
               možne oblike pomoči in da se posveti posebna pozornost še zaposlovanju invalidov.</p>
               <p>Predlogu zakon v Poslanski skupini DeSUS dajemo vso podporo. Hvala lepa.</p>
            </sp>
            <sp xml:id="SDZ5-Redna-21-2010-10-21.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin, sledi razprava poslank in
               poslancev o predlogu zakona v celoti.</p>
               <p>Besedo ima Vito Rožej.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp38">

               <speaker>VITO ROŽEJ:</speaker>

               <p>Hvala lepa za besedo, gospod predsednik.</p>
               <p>Mogoče bi se poleg že omenjenih reči, ki sem jih povedal v predstavitvi mnenja
               poslanske skupine, dotaknil še pripomb, ki so bile tukaj izrečene s strani tistih, ki
               zakona ne bodo podprli.</p>
               <p>Spremembe, ki smo jih na matičnem delovnem telesu vnesli v zakon in s katerimi smo
               povzročili nezadovoljstvo vsaj nekaterih invalidskih organizacij oziroma njihovih
               vodij, so bile v prvi vrsti in predvsem pripombe, ki jih je imela Zakonodajno-pravna
               služba. Pripombe torej na to, da mora biti zakon v skladu z ostalim pravnim redom
               Republike Slovenije. Tudi če so želje kogarkoli – pa ne glede na to, ali je zdaj
               invalid ali ni – drugačne, se mora držati tega pravnega reda, ki je zavezujoč za nas
               vse. Osebni hendikep nam ne sme biti izgovor za to, da bi pa zakonodajo – ne samo
               področno, ampak vso – upoštevali bolj ali pa manj; ne, to je pač osebna okoliščina,
               ki jo bomo s takimi zakoni, kot je ta današnji, poskušali čim bolj omiliti in seveda
               iz nje, ne morem reči narediti prednosti, ampak vsaj, da ne bomo več tega imeli za
               pomanjkljivost, dejstvo pa je, da vsa ostala zakonodaja mora biti ravno tako
               spoštovana. In če je zdaj nasprotovanje temu zakonu s te strani zaradi tega, ker smo
               upoštevali mnenje Zakonodajno-pravne službe oziroma posledično slovenski pravni red,
               potem bom jaz pač to vzel v zakup in se mi zdi, da imam na tej točki prav.</p>
               <p>Kot drugo bi rekel, tako kot je bilo že tudi rečeno s strani kolege Urha v
               predstavitvi mnenja poslanske skupine, da prihajajo novi zakoni, s katerimi bomo
               urejanje tega področja zastavili na drugačen način, bolj individualen način, si tudi
               predstavljam, da tako urejanje te problematike ne bo vsem pogodu, da se mi zdi
               civilizacijski preskok en korak naprej, da lahko invalidi skrbijo sami zase v čim
               manjših skupinah oziroma dobesedno, individualno, če se le da, s pripomočki in s
               prilagoditvijo okolja, v katerem živijo, da kakršnakoli odvisnost, pa tudi če je s
               strani dobronamernih oseb, seveda ni dobra in je za samozavest vsakega izmed nas
               neproduktivna.</p>
               <p>Tukaj bodo mogoče določeni monopoli ali pa kaj jaz vem; neke navade so se bržkone
               morale spremeniti, ampak za človeško dostojanstvo vsakega izmed teh, ki jih ta zakon
               in vsi bodoči s tega področja prizadevajo, se mi zdi to samo dobro. To velja tako za
               ta zakon, ki je bi omenjen, o osebni asistenci, kot seveda za spremembe šolske in
               ostale zakonodaje, za katero si bomo tudi v naši poslanski skupini prizadevali. Hvala
               lepa.</p>
            </sp>
            <sp xml:id="SDZ5-Redna-21-2010-10-21.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Borut Sajovic.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp40">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Pozdrav sodelavcem Ministrstva za delo,
               družino in socialne zadeve!</p>
               <p>Moram reči, da opravljate pomembno in potrebno delo in da zakon, ki je danes pred
               nami, zagotovo olajša življenje skoraj vsakemu desetemu v naši državi. Zato bi bil
               res vesel, če bi ta zakon imel veliko zagovornikov, pa nobenega nasprotnika, je pa
               problem tako kot pri tem zakonu kot pri marsikaterem drugem, da se vsega naenkrat
               zaradi omejenih finančnih in drugih možnosti na žalost ne da postoriti.</p>
               <p>Je pa to področje, na katerem nas čaka ogromno dela, vendar z vsako tako stopinjo
               premagano stopnico v pravi smeri, da je ljudi, katerih možnosti so izenačene z
               ostalimi, v tej državi več. Spomnim se nekaj prireditev, na katerih sem sodeloval ali
               kot župan ali kot poslanec, kako malo je kdaj potrebno, da določeno stvar lahko
               izboljšamo, popravimo in o tem bi morali razmišljati vsak dan, ne samo pri tem
               zakonu, ampak na splošno tudi pri gradnji objektov.</p>
               <p>Naj vam povem en sam primer: z eno preprosto indukcijsko zanko v nekem prostoru, v
               neki dvorani, ki stane mogoče 2 tisoč, 2 tisoč 500 evrov – kolikim ljudem s težavami
               v sluhu lahko z enostavnim gradbenim posegom olajšamo življenje! Jaz sem prepričan in
               vem, da je takšnih področij še veliko; od tistih, ki imajo težave z vidom, sluhom in
               pa še kaj, zato bom vsak korak v smer, ki stanje prizadetim osebam izboljšuje,
               podprl.</p>
               <p>Tako bom ravnal tudi v primeru tega zakona o izenačevanju možnosti invalidov in se
               zahvaljujem vsem tistim, ki so delali na tem področju, in se jim priporočam za
               sodelovanje pri vseh nadaljnjih korakih. Hvala lepa.</p>
            </sp>
            <sp xml:id="SDZ5-Redna-21-2010-10-21.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>No, mimogrede, kot verjetno veste, takšna indukcijska zanka je vgrajena v tej
               dvorani.</p>
               <p>Besedo ima Marijan Križman.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp42">

               <speaker>MARIJAN KRIŽMAN:</speaker>

               <p>Hvala lepa, gospod predsednik. Spoštovana poslanka in poslanci, predstavniki
               ministrstva!</p>
               <p>Seveda bom Zakon o izenačevanju možnosti invalidov podprl, podprl iz enega
               preprostega razloga, ker so v njem najpomembnejši in če lahko samo navedem
               najpomembnejše sklope ukrepov, ki so opredeljeni. In sicer: prepoved diskriminacije,
               kar se mi zdi zelo pomembno, zaradi invalidnosti, ukrepi za izenačevanje možnosti
               invalidov – predvsem tukaj mislimo na zaposlovanje, vključevanja v družbo in sploh
               vključevanje invalidov v družbo –, določitev nosilcev nalog ter njihove pristojnosti
               in obveznosti, postopke v sporu zaradi diskriminacije na podlagi invalidnosti ter
               vodenje zbirk podatkov in varstvo podatkov.</p>
               <p>Mi smo na Odboru za delo in družino imeli ničkoliko amandmajev od invalidov, samo jih
               žal po poslovniku nismo mogli upoštevati, ker so jih prepozno vložili, vendar vse
               tisto, kar se je dalo v soglasju in z dogovorom s samimi invalidi, smo upoštevali in
               v ta zakon tudi vnesli.</p>
               <p>Ta zakon tudi prinaša eno prednost, kajti tukaj imamo na enem mestu kar nekaj rešitev
               in kar nekaj možnosti, da invalidi vsaj po tej pravici nediskriminiranja nekoliko
               bolje zaživijo.</p>
               <p>Moj predhodnik je že govoril o gluhih, gluhonemih, slabovidnih in tako dalje, sto in
               en problem glede zaposlitve in ničkoliko problemov glede vključevanja v družbo; če
               hočete, že pred sodišči, navsezadnje tudi pri vstopu v avtobus v kateremkoli
               slovenskem mestu. In velik korak, pa mogoče majhen korak za družbo, ampak velik korak
               za invalide, pa je že v tem, da bomo že v naslednji nabavi mestnih avtobusov
               pomislili tudi na invalide in jim omogočili, da se bodo vključevali enakopravno in
               izkoriščali oziroma koristili mestni promet in bili bolj mobilni. Kajti že sama
               invalidnost ne daje nekih finančnih prednosti prizadetim in posamezniku, ker če bi
               bili tako bogati, bi si drugače lahko organizirali svoje življenje in si omogočili
               marsikaj, kar si lahko tisti, ki, hvala bogu, nismo invalidi, si to lahko omogočimo.
               Zato je treba imeti toliko več razuma in določene stvari sprejeti in urediti vse
               tisto, kar se da, da se jim olajša življenje. Ne nazadnje je v naši državi, tako
               majhni, kot je, če lahko tako rečem, vsak 12. državljan invalid. To ni šala, ali to
               ni zadeva, s katero bi lahko opravili kar tako – seveda, vseh vrst invalidov,
               dvojnih, do invalidov zaradi prometnih nesreč, ki jih je, žal, največ in tudi vsak
               dan več, je potrebno za to ciljno skupino dobro poskrbeti. Kajti, invalidi se imajo
               pravico vključevati v življenje, v družbo, sodelovati v njej in dati svoj prispevek.
               Svoj prispevek pa bodo dali, če jim bomo mi odpravili predvsem arhitektonske ovire in
               vse tiste druge ovire, ki so v glavah, ki se jih lahko odpravi in se tako seveda
               poskrbi za invalide, da se jim pripravi primerno podlago za to, da lahko sodelujejo v
               družbi in participirajo in počnejo vse tisto, kar počnemo vsi ostali v tej
               družbi.</p>
               <p>Prav zato bom z veseljem podprl ta zakon. Prišel je pravočasno. Upam, da bo za
               invalide tudi s tem zakonom odprta nova stran, ki jo bodo, po mojem prepričanju,
               koristili. Ne nazadnje, noben zakon ni sprejet za tisoč let. Vsi zakoni se
               spreminjajo. Stvari in okoliščine se spreminjajo, tako se bo tudi ta zakon, in ko bo
               potrebno, se bo seveda tudi ta zakon dopolnjevalo in se ga ponudilo ciljnim skupinam
               oziroma tej ciljni skupini v taki vsebini, ki bo v nekem doglednem času ponovno
               potrebna in taka, da jo bo lahko ta ciljna skupina, v tem primeru invalidi, lahko
               uporabljali in tudi z njim izboljšali svoj položaj in predvsem enakopravno
               vključevanje v družbo. Hvala lepa.</p>
            </sp>
            <sp xml:id="SDZ5-Redna-21-2010-10-21.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Alenka Jeraj.</p>
            </sp>
            <sp xml:id="SDZ5-Redna-21-2010-10-21.sp44">

               <speaker>ALENKA JERAJ:</speaker>

               <p>Hvala za besedo. Lep pozdrav vsem!</p>
               <p>Zakon, o katerem se danes pogovarjamo, to je Zakon o izenačevanju možnosti invalidov,
               je zagotovo zakon, ki ga potrebujemo, ki smo ga že nekaj časa čakali in sedaj je pred
               nami. Mi v osnovi podpiramo vse tiste predloge, ki izboljšujejo to področje in
               olajšujejo življenje invalidom, ki živijo med nami, vendar pa smo s tem manj
               zadovoljni. Na odboru je bilo kar nekaj pripomb s strani invalidskih organizacij, pa
               tudi kar dolgo smo nekatere člene usklajevali in se ustavljali pri vsakem posebej,
               ker so se neke stvari zapisale drugače, kot so bile dogovorjene ali pa kot so
               predstavniki invalidskih organizacij želeli. Jaz sicer verjamem, da večina rešitev je
               kljub vsemu dobrih in bo pomenila neke izboljšave. Je pa najbrž tudi res, da nekatere
               niso najbolj optimalne in bi lahko tudi naredili kakšen korak več, kot smo ga.</p>
               <p>Poslušala bom še razprave in se nekako potem odločila, kako bomo glasovali. Mi smo
               sicer napovedali, da zakonu ne bomo nasprotovali. Nekatere rešitve, kot rečeno, so
               optimalne in v redu, pri nekaterih pa bi lahko bili malo bolj smeli in si morda upali
               tudi narediti kakšen korak več.</p>
            </sp>
            <sp xml:id="SDZ5-Redna-21-2010-10-21.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miran Györek. <stage>(Se odpoveduje.)</stage> Besedo ima Marijan Pojbič.</p>
            </sp>
            <sp xml:id="SDZ5-Redna-21-2010-10-21.sp46">

               <speaker>MARIJAN POJBIČ:</speaker>

               <p>Spoštovani predsednik!</p>
               <p>Tudi kolegica Alenka Jeraj je povedala, tako kot sem sam povedal v stališču poslanske
               skupine, da temu zakonu ne bomo nasprotovali. Razlogi, ki sem jih navedel, zakaj ga
               ne bomo podprli, pa mislim, da so dovolj argumentirani in dovolj jasni.</p>
               <p>Invalidske organizacije so povedale zelo jasno, da so se z zakonom strinjale, dokler
               niso bili vloženi amandmaji koalicije. In zato ker so bili vloženi amandmaji
               koalicije, so invalidske organizacije začutile, da bi lahko vplivali na koncept
               zakona. To se mi zdi zelo pomembno, ker invalidske organizacije so tiste
               organizacije, ki zastopajo invalide po posameznih področjih.</p>
               <p>Seveda, meni je povsem jasno in tudi Poslanski skupini Slovenske demokratske stranke,
               da se je treba maksimalno angažirati pri reševanju problematike, s katero se
               srečujejo invalidi, med drugim absolutno tudi odprava diskriminacije invalidov. Tudi
               sam osebno trdim, da je v tem zakonu kar nekaj dobrih stvari, in to je tudi razlog,
               zakaj temu zakonu ne nasprotujemo.</p>
               <p>Rad bi povedal še to, na kar je kolega poslanec iz Zaresa poskušal opozoriti, da bi
               naj v Slovenski demokratski stranki nasprotovali amandmajem, ki so bili vloženi na
               podlagi mnenja Zakonodajno-pravne službe. To se mi zdi pa smešno in izpod vsakega
               nivoja, ker ne razumem, kako bi lahko zagovarjali koncept zakona, ki ne bi imel v
               ozadju pravne pokritosti; to je absolutno dejstvo.</p>
               <p>Zato še enkrat povem, da mi temu zakonu ne nasprotujemo, veselimo se vsakih rešitev,
               ki so dobre, pozitivne in ki so pisane na kožo invalidom. Razloge, zakaj v končni
               fazi zakona ne bomo podprli, sem pa navedel že v stališču poslanske skupine. Hvala
               lepa.</p>
            </sp>
            <sp xml:id="SDZ5-Redna-21-2010-10-21.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Replika, Vito Rožej.</p>
            </sp>
            <sp xml:id="SDZ5-Redna-21-2010-10-21.sp48">

               <speaker>VITO ROŽEJ:</speaker>

               <p>Hvala lepa.</p>
               <p>Želel bi pojasniti, da je sicer bilo mogoče moje sklepanje, če rečem pod narekovaji,
               na dva ovinka. Nisem želel reči tega, kar je kolega Pojbič razumel, zato bom poskušal
               biti jasnejši.</p>
               <p>Nasprotovanje invalidskih organizacij predlogu zakona, kot je zdaj pred nami, je,
               tudi po vaših besedah, nastalo predvsem zaradi amandmajev, sprejetih na odboru.
               Amandmaji, sprejeti na odboru, so bili pa večinoma sprejeti zaradi mnenja
               Zakonodajno-pravne službe. Zdaj lahko sklepamo – in zaradi nasprotovanja invalidskih
               organizacij ste sami izrazili, da še razmišljate o tem in oklevate, ali bi predlog
               zakona podprli ali ne.</p>
               <p>Torej, vidim, da so te stvari povezane, res da gre za tri povezave, a mislim, da sem
               bil vseeno zadosti jasen. Nisem pa želel reči, da vaša stranka nasprotuje rešitvam,
               ki so v skladu s pravnim redom te države. Čeprav, če boste to sklepanje zaključili,
               meni se zdi sklepanje enostavno, zato tudi upam, da se boste premislili in podprli ta
               zakon. Sam vidim ta vaš razlog za nasprotovanje kot premalo utemeljen, ampak seveda
               vaša stvar je pa, ali boste takega videli tudi sami ali ne. Hvala.</p>
            </sp>
            <sp xml:id="SDZ5-Redna-21-2010-10-21.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>S tem zaključujem razpravo.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev.
               Zbor bo o predlogu zakona odločal v torek, 26. 10. 2010, v okviru glasovanj. S tem
               prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA – TRETJA OBRAVNAVA PREDLOGA ZAKONA O MALEM
                  DELU, REDNI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Besedo bi moral
               dobiti predstavnik Vlade, minister, sem pa obveščen, da je na seji Vlade, ki poteka
               danes. Vendar mislim, da ni nobenih problemov v zvezi s tem. Ko bo prišel, bo dobil v
               okviru časa, ki ga Vlada ima, prostor za razpravo, zato bomo preskočili stališče
               predstavnika Vlade.</p>
               <p>Prehajamo kar na predstavitev stališč poslanskih skupin. Stališče Poslanske skupine
               Socialnih demokratov bo predstavil Dejan Levanič.</p>
            </sp>
            <sp xml:id="SDZ5-Redna-21-2010-10-21.sp50">

               <speaker>DEJAN LEVANIČ:</speaker>

               <p>Hvala lepa za besedo, gospod predsednik. Spoštovane kolegice in kolegi!</p>
               <p>V zadnjih dneh smo poslanke in poslanci prejeli veliko opozoril, češ, ljudje vas
               gledamo, zato ne sprejemajte nečesa, kar manjša pravice ljudem ali jim kakorkoli
               spreminja trenutno stanje. Odgovor vsem, ki skrbijo za to, kako se bomo poslanci
               odločili, je preprost: nihče v tej dvorani ne bi sprejel nečesa, kar bi komurkoli
               delalo krivico, ravno nasprotno! S predlogi zakonov želimo nekatere stvari v tej
               državi urediti do te mere, da bodo pravičnejše, bolj solidarne in v korist vsem, ne
               pa samo določenim skupinam.</p>
               <p>V Poslanski skupini Socialnih demokratov smo prepričani, da je v naši državi veliko
               stvari neurejenih in da je treba marsikaj spremeniti na bolje. Tak je tudi zakon o
               malem delu, saj vsem trem skupinam, ki jih zakon zajema, prinaša tiste pravice, ki
               jih do zdaj niso imeli. Ne razumemo pa vztrajanja določenih skupin na obstoječem
               stanju, ki je slabo in ga je treba nujno spremeniti. Veliko priložnostnih in občasnih
               del v Sloveniji se opravi tudi v okviru dela in zaposlovanja na črno. Delodajalci se
               zato vedno bolj poslužujejo nestandardnih oblik dela in vse več ljudi opravlja delo,
               ki ima občasen in priložnostni značaj, zato je nujno potrebno postaviti jasen okvir
               za opravljanje teh del, določiti standarde in zagotoviti tem delavcem tudi
               primerljive pravice iz dela in socialnih zavarovanj. To prinaša zakon o malem delu in
               to so pogoji za ohranjanje socialne države.</p>
               <p>Zakon o malem delu bo zmanjšal obseg dela in zaposlovanja na črno, saj se s tem uvaja
               nova možnost legalnega opravljanja plačanega dela, ki ima lahko tudi elemente
               delovnega razmerja, pod ugodnejšimi pogoji za delodajalca. Malo delo bo v veliki meri
               ohranilo fleksibilnost, ki je bilo danes značilno za študentsko delo, ampak novost
               pri tem je, da bodo hkrati zagotovljene osnovne pravice iz socialnih zavarovanj, kar
               pa ne velja za študentsko delo. Študentsko delo je danes ena izmed najbolj
               neoliberalnih oblik zaposlovanja mladih, brez vsakršnih pravic, tudi v primeru
               neplačevanja delodajalcev in pri zagotavljanju osnovnih socialnih pravic. Zato je
               naša odgovornost, da v prvi vrsti zagotovimo pogoje, da študent več časa namenja
               študiju, ne pa delu ob študiju. In seveda, zagotoviti moramo pogoje tudi za delo ob
               študiju, vendar z jasnimi kriteriji, ki bodo ščitili predvsem pravice dijakov in
               študentov ter jim omogočili ustrezno varnost na trgu dela. Študentsko delo, kot ga
               poznamo danes, je bilo sigurno v preteklosti, torej v zgodovini, socialni korektiv,
               ki je omogočil mnogim, da so si lahko z delom študij sploh privoščili - kljub temu da
               naj bi bil študij v Sloveniji brezplačen. In namen ni poslabšati položaja študentov
               in dijakov; ravno nasprotno! In vsi skupaj moramo odgovoriti na eno ključno
               vprašanje: ali zakon o malem delu škodi študentom in dijakom? Odgovor je po našem
               mnenju, da ne. Ravno nasprotno, za študente ta zakon pomeni veliko pridobitev.
               Argumentov za to je veliko.</p>
               <p>S tem zakonom izpolnimo predvsem dva cilja: socialno varnost študentov na eni strani
               in dajemo pogoje, da lahko študent študira. Torej, dajemo štipendije. To smo že
               zagotovili v zakonu o uveljavljanju pravic iz javnih sredstev, pripravlja se tudi
               zakon o štipendiranju. Študent bo lahko za razliko od drugih dveh skupin, o katerih
               bom govoril nekoliko kasneje, delo ob študiju prilagajal tudi študijskemu procesu,
               ker bo lahko delal 14 ur na teden ali 60 ur na mesec ali 4 mesece v letu. Pri tem bo
               lahko zaslužil 6 tisoč evrov in že danes več kot 80 % študentov je pod to mejo
               zaslužka. Tako da študente finančno zakon o malem delu ne bo omejeval, zraven tega pa
               bo veliko več štipendij, kar je eden ključnih ciljev, tako da bomo lahko zagotovili
               osnovne pogoje za študij.</p>
               <p>V zakonu o malem delu je določena tudi minimalna urna postavka, to je 4 evre. V
               zdajšnjem sistemu je bila povsem prepuščena trgu dela, gibala se je od 2 evrov pa vse
               tam do 55 evrov na uro, kar je jasen znak, da je prihajalo do raznih anomalij in
               nepravilnosti.</p>
               <p>V zakonu o malem delu se odpravljajo tudi zlorabe, ker bo večji nadzor nad izdajanjem
               napotnic. Študentje bodo zaščiteni tudi pred tistimi, ki ne plačujejo. Danes, če
               študent ni dobil plačila s strani delodajalca, ni mogel terjati tega plačila od
               nikogar, nekateri študentski servisi so imeli določene sklade, vendar so se ti skladi
               velikokrat izpraznili že v prvi polovici leta. Sedaj bo to urejeno znotraj Zavoda
               Republike Slovenije za zaposlovanje in študent bo v primeru, če ne bo dobil plačila s
               strani delodajalca, lahko to plačilo tudi prejel.</p>
               <p>Veliko jabolko spora so tudi finance študentskih organizacij. Te se sedaj
               zmanjšujejo, ker iskreno je ta denar velikokrat bil uporabljen tudi za stvari, ki
               niso bile prvotno namenjene študentom, ampak kljub temu bodo še vedno imeli toliko,
               in to jim zagotavlja zakon o malem delu, da bodo ohranili svojo avtonomnost in da
               bodo lahko projekti za študente nemoteno funkcionirali tudi v prihodnje. Na tej točki
               se strinjamo, da študentske organizacije z zakonom o malem delu izgubljajo, z vidika
               socialne varnosti študentov in možnosti dela ob študiju pa študentje pridobivajo,
               zato ga bomo seveda v Poslanski skupini Socialnih demokratov tudi podprli.</p>
               <p>Predlog zakona o malem delu tudi določa, da bodo malo delo lahko opravljali tudi
               brezposelni. S tem želimo dati brezposelni osebi predvsem možnost, da tudi v času
               brezposelnosti ohranja aktiven stik s trgom dela in z delodajalci ter ohrani delovne
               navade in nadgradi znanje in sposobnosti, hkrati pa z zaslužkom vsaj delno nadomesti
               izpad rednega dohodka. Z aktivno vključitvijo na trg dela bo oseba manj
               izpostavljena, da pada v past dolgotrajne brezposelnosti, hkrati pa si z aktivnostjo
               krepi tudi svojo samopodobo.</p>
               <p>Pomembno je tudi, da se bodo opravljene ure malega dela brezposelni osebi štele v
               pokojninsko dobo in v delovne izkušnje, kar jim bo seveda v pomoč pri iskanju redne
               zaposlitve. Malo delo lahko vodi tudi v redno zaposlitev, saj lahko na ta način
               delodajalec spozna in preizkusi delavca na delovnem mestu, zavod pa lahko z ukrepi
               aktivne politike zaposlovanja spodbudi prehod brezposelnega v redno delovno
               razmerje.</p>
               <p>Pomembno pri vsem tem je dejstvo, da opravljanje malega dela za brezposelno osebo ne
               bo pomenilo obveznosti ali izgubo pravic, ki jih je pridobil kot brezposelna oseba.
               Te pravice ostanejo, z zakonom dobijo brezposelne osebe samo možnost pridobivanje
               dodatnega zaslužka in pridobitev redne zaposlitve, govorimo predvsem o novih delovnih
               izkušnjah, socialni vključenosti itd.</p>
               <p>Na koncu, zakon o malem delu omogoča tudi zaposlovanje upokojencev. V Sloveniji je
               zaradi zgodnjega upokojevanja veliko upokojencev, ki so mlajši od 60 let in imajo
               sposobnost, predvsem pa željo, da ostanejo delovno aktivni tudi po upokojitvi. V letu
               2006 je bila povprečna starost upokojevanja v Sloveniji 59,8 let. V primerjavi v
               povprečju EU sodi Slovenija med države, ki beležijo eno najnižjih stopenj
               zaposlenosti starejših oseb v starostni osebi od 55 do 64 let. Upokojenci že danes
               aktivno delajo predvsem po pogodbah civilnega prava, mnogi pa tudi na črno, saj druge
               možnosti v trenutnem sistemu nimajo. Po podatkih Dursa je v letu 2008 dohodke iz
               drugega pokojninskega razmerja prejelo 173 tisoč oseb, od tega 33 tisoč upokojencev.
               Upokojenci delajo iz mnogih razlogov; nekateri delajo zato, da si izboljšajo
               življenjski standard ali da si z zaslužkom omogočijo dodatne aktivnosti v smislu
               počitnic, rekreacije ali drugih storitev, ki si jih sicer samo s pokojnino ne bi
               mogli privoščiti. Nekateri delajo zato, ker želijo ostati aktivni tako v smislu
               fizični kot tudi psihičnih sposobnosti. Delovna aktivnost marsikateremu upokojencu
               pomeni tudi večjo samozavest, hkrati pa tudi preko dela ohranjajo in krepijo stike z
               drugimi ljudmi in se vključujejo v družbeno življenje.</p>
               <p>Z zakonom o malem delu bomo uvedli možnost opravljanja plačnega, kratkotrajnega ali
               priložnostnega dela za upokojence, ne da bi le-to vplivalo na njihove že pridobljene
               pravice iz pokojninskega zavarovanja, hkrati pa se bo del sredstev iz dajatev iz
               malega dela namenil za projekte, namenjene večji socialni vključenosti
               upokojencev.</p>
               <p>Iz navedenih razlogov bomo v Poslanski skupini Socialnih demokratov Predlog zakona o
               malem delu podprli tudi v tretjem branju. Hvala lepa.</p>
            </sp>
            <sp xml:id="SDZ5-Redna-21-2010-10-21.sp51">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavila Alenka
               Jeraj.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp52">

               <speaker>ALENKA JERAJ:</speaker>

               <p>Dober dan.</p>
               <p>V Slovenski demokratski stranki zakona o malem delu ne bomo podprli. Razloge smo že
               nekajkrat navedli. Ponovno se nam zdi oziroma glavni problem se nam zdi, da poskušamo
               urejati v enem zakonu tri različne skupine, torej, študentsko delo oziroma študente,
               upokojence in brezposelne. Za nas je to problem, ker smo prepričani, da zato zakon ni
               najboljši oziroma kadar je dober za študente, ni dober za upokojence, in kadar je
               dober za brezposelne, ni dober na primer za študente.</p>
               <p>Ni enostavno, zagotovo, postaviti tako zakonodajo, ki bi ustrezala vsem. V tem se
               lahko strinjamo, vendar pa se je potrebno pri tem zgledovati tudi pri drugih državah,
               pogledati druge prakse in se šele potem odločati za tako drastične spremembe. Namreč,
               izkušnje iz Avstrije in Nemčije kažejo, da brezposelni, ki postanejo mali delavci, to
               tudi ostanejo in ostanejo večno brezposelni. Tudi zato sindikati stavkajo oziroma so
               opozorili in ponovno zaprosili Vlado, da se usedejo za mizo in o tem pogovarjajo, in
               demonstrirali v ponedeljek, da tega ne bi uvrstili na dnevni red naše seje.
               Dolgoročno ne vemo, kaj bo to prineslo, ampak, kot rečeno, izkušnje iz Avstrije in
               Nemčije kažejo na to, da brezposelni potem ostanejo večno brezposelni. Tudi zakona se
               v nadaljevanju ne da toliko popraviti in tako izboljšati, da bi to preprečili.</p>
               <p>Poleg tega zakon prinaša novo administracijo oziroma na drugačen način se bo
               uveljavljala oziroma potrjevala napotnica. Napotnico najprej podpišeta delodajalec in
               upravičenec, potem jo posredujeta organizaciji za posredovanje dela, to je lahko
               današnji študentski servisi ali pa zavod za zaposlovanje,vseto je potem potrebno
               vpisati v centralno evidenco, ki jo vodi zavod za zaposlovanje. Menimo, da s tem
               dodatno obremenjujemo zavode za zaposlovanje, ki, milo rečeno, že sedaj niso najbolj
               učinkoviti, pa pustimo ob strani to, da je res kriza in je težko zagotoviti nova
               delovna mesta in urediti stotisočim brezposelnim zaposlitev in jim pri tem pomagati.
               Ne glede na to se bojimo, da bo zavod za zaposlovanje s kapacitetami, kakršne ima,
               preobremenjen in tega dela ne bo zmogel, kar pomeni, da bomo posledično si povzročili
               nov problem, ne pa ga rešili.</p>
               <p>Vlada tudi pravi, da gre za pomemben ukrep, ki bo spodbudil, da torej gre za ukrep,
               ki bo pomembno prispeval k trgu dela, k fleksibilnosti in podobno, vendar pa ga uvaja
               šele z letom 2012. Tako težko pristanemo na to, da je nek ključen ukrep, ki ga je
               treba sedaj sprejeti.</p>
               <p>Dobro se nam sicer zdi in je prav, da se to delo šteje tudi v pokojninsko dobo,
               vendar seveda so ambicije študenta drugačne in mu nekaj drugega pomeni, da se mu to
               šteje v pokojninsko dobo, kot pa nekomu, ki je brezposeln. Morda bi bila v tem
               segmentu celo na istem za razliko od tistega, ki je upokojenec in mu pač ta stvar, ki
               je lahko pozitivna, ne pomeni nič. Zato je po našem mnenju zakon slab oziroma ne bo
               prinesel rezultatov, kakršne bi želeli. Mi smo ves čas poudarjali, da bi bilo bolj
               smiselno poostriti nadzor, urediti in narediti še nekatere korake v zvezi s
               študentskim delom, za področje upokojencev pa stvari reševati drugače, še bolj pa za
               brezposelne – res okrepiti aktivno politiko zaposlovanja in nek bolj individualen
               pristop. Saj se nekatere stvari že dogajajo na zavodih za zaposlovanje, ampak nismo
               dovolj uspešni. Raje v tem segmentu kaj več narediti, da bodo stvari bolj učinkovite
               kot pa na glavo obračati nek sistem, ki deluje, pa ne vemo, kaj bo potem s to veliko
               spremembo se v resnici zgodilo.</p>
               <p>Zato, kot rečeno, v Slovenski demokratski stranki zakona o malem delu ne bomo
               podprli.</p>
            </sp>
            <sp xml:id="SDZ5-Redna-21-2010-10-21.sp53">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavi Alojzij Potočnik.</p>
            </sp>
            <sp xml:id="SDZ5-Redna-21-2010-10-21.sp54">

               <speaker>ALOJZIJ POTOČNIK:</speaker>

               <p>Spoštovani!</p>
               <p>V parlamentarni proceduri se je besedilo predloga zakona v marsikateri točki oziroma
               določilu smiselno spremenilo oziroma dopolnilo, poglaviten namen in cilj predloga
               zakona pa ostaja; to je enotna ureditev različnih začasnih oblik dela. Tako se bodo
               upokojencem, brezposelnim, neaktivnim kot tudi študentom, ki bodo opravljali
               priložnostna in občasna dela oziroma malo delo, omogočile primerljive pravice iz
               socialnih zavarovanj in s tem tudi ustrezna varnost na trgu dela.</p>
               <p>Ena od rešitev zakona, kateri smo ob obravnavi zakona namenili veliko časa, je
               prerazporeditev sredstev iz dajatev. Del sredstev iz dajatev, ki se bo namenil za
               projekte, namenjene študentom in upokojencem, bo razdeljenih glede na obseg malega
               dela po ciljnih skupinah in se bodo podeljevala na javnem razpisu, na katerega bodo
               lahko kandidirale vse organizacije oziroma združenja študentov in upokojencev ter
               drugi izvajalci aktivnosti za navedeni ciljni skupini, to so tako imenovani ločeni
               razpisi. S projektnim pristopom bo zagotovljena, po naše, bolj transparentna in
               gospodarnejša poraba sredstev iz dajatev. Danes bomo s sprejetjem amandmaja k 32.
               členu oblikovali optimalnejšo sestavo 7-članske komisije, ki bo na javnem razpisu
               podeljevala omenjena sredstva. Tako bodo v komisiji sodelovali po en predstavnik
               študentskih svetov univerz v Republiki Sloveniji, predstavnik Študentske organizacije
               Slovenije, predstavnik Dijaške organizacije Slovenije, predstavnik Urada Republike
               Slovenije za mladino, predstavnik Mladinskega sveta Slovenije, predstavnik
               ministrstva, ki je pristojno za šolstvo, in en predstavnik ministrstva, ki je
               pristojno za kulturo.</p>
               <p>V Poslanski skupini Zares smo prepričani, da se z novim, bolj transparentnim načinom
               razdeljevanja sredstev nikakor ne sme okrniti dejavnost Radiu Študent, študentski
               založbi Beletrina in ostalim tržnim subjektom, ki imajo v Sloveniji posebno kulturno
               vrednost in pomen. Zato podpiramo rešitev, da je v komisiji, ki bo pripravljala
               vsakoletne razpise na Uradu Republike Slovenije za mladino, poleg predstavnikov
               študentov in dijakov tudi predstavnik ministrstva za kulturo. Z dopolnilom k 4. členu
               pa bomo danes še za delodajalce, ki ne zaposlujejo nobenega delavca oziroma
               zaposlujejo samo enega delavca, ustrezneje določili število dovoljenih ur malega dela
               v koledarskem mesecu, tako da jih bomo znižali na 180 ur. Prej je bilo predlagano 360
               ur.</p>
               <p>Zakon predvideva tudi uredbo centralne evidence o malem delu, v kateri bodo podatki o
               opravljenem malem delu za posamezno osebo. Beležila bo pa tudi vse delovne izkušnje,
               veščine, kompetence, pridobljene preko malega dela, kar bo olajšalo dokazovanje
               izkušenj pri iskanju zaposlitve. Ob tem bo ministrstvo odgovorno za nadzor in
               učinkovito evalvacijo pozitivnih in negativnih učinkov tega zakona.</p>
               <p>V Poslanski skupini Zares menimo, da mora malo delo predstavljati predvsem stopnjo,
               točko na trgu dela in odskočno desko za vse tiste, ki iščejo delo oziroma zaposlitev.
               Tudi se strinjamo z opozorili sindikatov, da ne smemo dovoliti, da bi prišlo do
               veriženja malega dela in zmanjševanja števila zaposlitev s polnim delovnim časom.
               Zato bodo redne obravnave poročil o izvrševanju in učinkih zakona s strani vseh
               deležnikov še kako dobrodošla, tudi v luči morebitnih sprememb in kvalitativnih
               nadgradenj zakona v prihodnosti.</p>
               <p>Ob prvi obravnavi smo opozorili, da nekateri poslanci Poslanske skupine Zares na
               predlagane rešitve gledajo z dvomi. Predvsem so bila odprta vprašanja, ali bo zakon
               res omogočal večjo socialno varnost, ali bo malo delo še vedno konkurenčno glede na
               ostale oblike zaposlovanja, ali bo neodvisnost študentskih organizacij zaradi nove
               razporeditve dajatev res ostala neokrnjena.</p>
               <p>V Poslanski skupini Zares smo iskali konsenz glede besedila zakona in rešitev, ki so
               pred nami, a so prepričanja ostala vsak sebi. Zato Poslanska skupina Zares ne bo
               glasovala enotno. Hvala.</p>
            </sp>
            <sp xml:id="SDZ5-Redna-21-2010-10-21.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Jakob
               Presečnik.</p>
            </sp>
            <sp xml:id="SDZ5-Redna-21-2010-10-21.sp56">

               <speaker>JAKOB PRESEČNIK:</speaker>

               <p>Hvala lepa, gospod predsednik. Spoštovani gospod minister s sodelavkama, kolegice in
               kolegi!</p>
               <p>Zakon o malem delu je v tretji obravnavi, zato ne želim ponavljati vseh naših razprav
               in mnenj iz predhodnih dveh razprav na sejah Državnega zbora in razprav na matičnem
               odboru. Velja naša splošna ocena, in sicer da podpiramo zakon, s katerim se skuša
               urediti in odpraviti nepravilnosti na področju študentskega dela, podpiramo uvedbo
               zaščite študentov in omejitev izkoriščanja s strani študentskih servisov.</p>
               <p>Na malo delo brezposelnih gledamo z vidika pomoči za brezposelne, da vsaj občasno
               lahko delajo, če ne bodo dobili rednega dela, in tako dolgo seveda. Malo delo
               upokojencev pa smo ocenili kot koristno z vidika delodajalcev, ki bodo občasno lahko
               uporabili predvsem izkušnje svojih nekdanjih sodelavcev.</p>
               <p>Z amandmajem k 4. členu smo poslanci Poslanske skupine Slovenske ljudske stranke v
               prejšnjih obravnavah zakona sicer želeli določiti bolj smiselno in bolj sorazmerno
               omejitev malega dela glede na velikost podjetja ali organizacije, saj bi morali
               upoštevati, da so delodajalci, podjetje in organizacije zelo različno organizirani.
               Pri tem smo ohranili potrebna soglasja pristojnega ministrstva, ob predhodnem
               posvetovanju s socialnimi partnerji, saj smo mnenja, da bi ob teh dveh varovalkah v
               zakonu morali dopustiti možnost, da bi občasno ob sezonskih delih ali ob občasno
               povečanih naročilih tudi večje firme lahko začasno koristile več ur malega dela. S
               tem njihovega obstoja ne bi ogrozili z dodatnimi stroški novih zaposlitev in dali več
               manevrskega prostora za bolj enakopravno konkurenčnost študentskega malega dela.</p>
               <p>Zato se ne moremo strinjati z amandmajem koalicijskih poslanskih skupin, ki po našem
               mnenju po nepotrebnem zaostrujejo pogoje za možnosti malega dela v večjih podjetjih
               in prav tako pri podjetjih z manj zaposlenimi. Zaposlovanje ni možno s preprostim
               matematičnim računom, saj se mora delavca ustrezno usposobiti in ga plačati, torej
               obrazložitev amandmaja ni realna in ne odraža dejanskega stanja. Prepričani smo, da
               bodo s takšnimi določbami dosegli nasproten učinek od želenega, namesto dodatnih
               zaposlitev, kot jih navajajo v obrazložitvi, bodo marsikaterega manjšega podjetnika
               prisilili k zaprtju podjetja, večji delodajalci pa bodo težje načrtovali in izvajali
               sezonska dela in ne bodo mogli izvesti morebitnih občasnih večjih naročil.</p>
               <p>Predvsem pa želimo ponovno poudariti, da smo poslanci Slovenske ljudske stranke našo
               naklonjenost zakonu o malem delu pogojevali z ureditvijo štipendijske politike, ki
               nam jo je minister dr. Svetlik tudi osebno obljubil in ki je v pripravi, kajti z
               novim zakonom o malem delu in brez sprememb trenutne štipendijske politike, bi vse
               preveč študentov pahnili v finančne težave, ki bi jim lahko celo onemogočile študij.
               Prepričani smo, da mora štipendijska politika omogočiti vsem, ki so sposobni in
               želijo študirati, pravične in enakopravne pogoje dostopa do študija, ne glede na
               status ali oddaljenost od večjih centrov oziroma fakultet. Naš predlog dopolnitve je
               bil sicer zavrnjen, kljub temu pa bomo v Poslanski skupini Slovenske ljudske stranke
               zakon podprli, ker menimo, da zakon prinaša pozitivne rešitve in predvsem da se
               naredi red na področju študentskega dela ob istočasni ustreznejši ureditvi
               štipendiranja. Hvala lepa.</p>
            </sp>
            <sp xml:id="SDZ5-Redna-21-2010-10-21.sp57">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanske skupine Demokratične stranke upokojencev bo predstavil Anton
               Urh.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp58">

               <speaker>ANTON URH:</speaker>

               <p>Hvala za besedo, spoštovani gospod predsednik, spoštovani gospod minister s
               sodelavci, kolegice in kolegi!</p>
               <p>Naj takoj povem, Poslanska skupina DeSUS Predlog zakona o malem delu načeloma
               podpira, saj njegove rešitve sledijo aktualnim razmeram, ki ga povzročajo anomalije
               študentskega dela, potrebam različnih populacij, ki potrebujejo kratkotrajno delo, ki
               bi jim zagotavljalo izboljšanje dohodkovnega položaja ter stik s trgom dela, kakor
               tudi prilagajanju potrebam po večji fleksibilnosti najemanja delovne sile v izjemnih
               in nepredvidljivih razmerah, predvsem v gospodarskem sektorju.</p>
               <p>Tekom celotne obravnave predloga zakona smo v Poslanski skupini DeSUS bili zelo
               skeptični do vključevanja brezposelnih oseb med upravičence do malega dela, in sicer
               zaradi preprostega razloga o prepričanju o nevarnostih oziroma bojazni, da bo malo
               delo postalo nadomestilo za klasične oblike delovnih razmerij za brezposelne kot
               tiste skupine ljudi, ki bi sicer morali biti polno delovno aktivni in za katere je še
               kako pomembno, da so primerno plačani in ustrezno zavarovani, predvsem pa, da je tudi
               njihova starost varna.</p>
               <p>Naša opozorila v zvezi s pomisleki o vključevanju brezposelnih v to obliko dela so
               bila vseskozi prisotna. Ne glede na to, da so se naši predlogi za predlagatelja in
               ostale koalicijske partnerje v smeri zaveze delodajalcev, da po izkazani konstantni
               potrebi po koriščenju kvot malega dela zaposlijo brezposelno osebo, zdeli preveč
               omejujoči in zato nesprejemljivi, pa je ob končni podobi zakona le nekako storjen
               korak naprej, ki smo ga ocenili kot smotrnega in sprejemljivega. Za zdaj smo sicer
               zadovoljni, da se na nek način vpeljuje varovalka, ki bo omogočala vsaj zelo pozorno
               spremljanje in obravnavo učinkov malega dela na problematiko zaposlovanja, posebej še
               s poudarkom na evalvaciji učinkov malega dela za brezposelno populacijo. S tem bo po
               naši oceni dana možnost pravočasnega ukrepanja, da se preprečijo resne posledice
               prekomernega izkoriščanja teh parkirnih zaposlitev in tudi izkrivljanja podobe trga
               delovne sile ter ne nazadnje neugodnega vpliva na stanje v državnih socialnih
               blagajnah.</p>
               <p>Kot že rečeno, Poslanska skupina DeSUS bo glasovala za sprejetje zakona. Hvala
               lepa.</p>
            </sp>
            <sp xml:id="SDZ5-Redna-21-2010-10-21.sp59">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Miran
               Györek.</p>
            </sp>
            <sp xml:id="SDZ5-Redna-21-2010-10-21.sp60">

               <speaker>MIRAN GYÖREK:</speaker>

               <p>Lep pozdrav vsem prisotnim! Spoštovani predsednik!</p>
               <p>S Predlogom zakona o malem delu želi predlagatelj urediti različne oblike dela, to je
               priložnostnega in občasnega, za katerega je značilna specifična narava kot tudi
               dinamika in ga ni možno enotno primerjati s klasičnim delovnim razmerjem. Osnovni
               namen je vsekakor v prvi vrsti vključitev tovrstnega dela v mehanizem socialnih
               blagajn, namen zagotavljanja primerljivih pravic iz naslova socialnih zavarovanj. Med
               drugim je namen zakona tudi zmanjšati možnost zaposlovanja na črno. Dejstvo je, da
               igrajo tovrstne oblike dela pomembno vlogo na trgu dela, predvsem pa gre izpostaviti
               potrebno zagotavljanje fleksibilnosti in konkurenčnosti na trgu dela. Seveda to ni
               edina vloga in funkcija malega dela, če samo pomislimo na akterje, to so v glavnem
               dijaki, študenti, upokojenci, brezposelne osebe in tako naprej.</p>
               <p>Iz malega dela bodo plačevani tudi prispevki delodajalcev za pokojninsko in
               invalidsko zavarovanje ter zdravstveno zavarovanje. Dajatve bodo znašale 14 % od
               bruto plačila za malo delo, iz česar se nameni 6 % za financiranje štipendij, za
               sofinanciranje gradnje in prenove študentskih bivalnih zmogljivosti, torej
               študentskih domov, delodajalec pa bo plačeval in obračunaval za opravljeno delo
               prispevke za različna socialna zavarovanja, kot so poškodbe pri delu, poklicne
               bolezni, pokojninsko in invalidsko zavarovanje, zdravstveno zavarovanje, torej skupno
               15,50 %.</p>
               <p>Čeprav zveni lepo in smiselno, pa žal ni vse tako idealno. Pri tem mislimo predvsem
               na omejitve obsega malega dela, ki bi ga posameznik lahko opravil v koledarskem letu.
               In prav to je določba, ki razburja javnost in na kateri se lomijo kopja. Predvsem
               razburja ta predlog zakona dijake in študente ter posredno ne nazadnje tudi njihove
               družine, mame in očete, dedke in babice. Zato v tem pogledu sporne določbe zakona ne
               zadevajo zgolj dijakov in študentov, kot se to povsem površno gleda, temveč mnogo
               širši del populacije.</p>
               <p>Žal obstaja utemeljen strah, da se bo kljub temu razcvetelo delo na črno. Dvomimo, da
               bo lahko kakšnih 100 delovnih inšpektorjev za 150 tisoč dijakov in študentov zmoglo
               izvajati nadzor in ustrezno spoštovanje določb zakona, če samo pomislimo na ogromno
               število podjetij in redno zaposlenih. Posebej, če pomislimo, kako izjemno učinkovito,
               seveda pod narekovaji, so ti inšpektorji izvajali nadzor doslej.</p>
               <p>Ko bodo delodajalci ugotovili, da lahko počasi večino zaposlenih potisnejo v malo
               delo, bo to potegnilo za seboj nemalo problemov. Utemeljene so tudi pripombe
               Trgovinske zbornice Slovenije, ki so predvsem usmerjene zoper 4. člen, peti in šesti
               odstavek, predloga zakona, ki govori o omejitvah pri različnih delodajalcih in o
               urnih kvotah. Po njihovem to ne ustreza strukturi slovenskega gospodarstva, tudi urne
               kvote so porazdeljene zelo nesorazmerno in med delodajalce in glede na število
               zaposlenih pri delodajalcu in v tem se z njimi popolnoma strinjamo. Tudi specifičnost
               storitvenih dejavnosti ni bila upoštevana pri porazdelitvi teh urnih kvot. In v
               Slovenski nacionalni stranki menimo, da predlagatelj ni prav idealno izdelal vsebine
               tega člena.</p>
               <p>Vsebina predloga je upravičeno razburila vse strukturne in starostne skupine
               prebivalcev, tudi delodajalce, in bi bilo zato potrebno vnesti v zakon bistvene
               popravke, ki pa niso bili niti upoštevani v drugi obravnavi. Če želi Vlada s tem
               zakonom med drugim povečati zaposlovanje, kot med drugim tudi navaja, za nedoločen
               čas, povečati socialno varnost, bi morala usmeriti ukrepe v smeri ustreznega načina
               stimuliranja podjetij, ki zaposlujejo za nedoločen čas. Dodatno namensko obdavčiti
               zaposlovanje za določen čas, kar bi se lahko, recimo, delodajalcu tudi v celoti
               povrnilo, če bi tega istega delavca po izteku delovnega razmerja za določen čas
               zaposlil za nedoločen čas. Denar, ki bi se zbral iz takšnih dodatnih obdavčitev, bi
               lahko bil namenjen ustvarjanju novih delovnih mest za nedoločen čas in tudi v druge
               namene.</p>
               <p>Naštevam samo nekaj možnosti reševanja problema nesprejemljivosti nekaterih
               vsebinskih določb zakona. V Slovenski nacionalni stranki zaradi navedenega takšnega
               predloga zakona v takšni obliki ne bomo sprejeli, saj povzroča vse preveč težav v
               nadaljevanju njegovega izvajanja in bomo vsekakor glasovali proti sprejetju takšnega
               zakona. Hvala.</p>
            </sp>
            <sp xml:id="SDZ5-Redna-21-2010-10-21.sp61">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava poslank in
               poslancev. K besedi se je v okviru časa, ki ga ima Vlada za razpravo, javil minister
               dr. Ivan Svetlik.</p>
            </sp>
            <sp xml:id="SDZ5-Redna-21-2010-10-21.sp62">

               <speaker>DR. IVAN SVETLIK:</speaker>

               <p>Hvala lepa, spoštovani gospod predsednik. Spoštovane poslanke in poslanci!</p>
               <p>Najprej opravičilo za zamujeni uvod v to obravnavo, ker sem bil hkrati na dveh
               mestih, na seji Vlade namreč.</p>
               <p>Če dovolite, bi samo poudaril nekaj pomembnih stvari pri premisleku o tem, kako
               podpreti in zakaj podpreti ta zakon. Torej, tukaj gre za regulacijo posebne oblike
               dela. Malo delo pomeni občasna, priložnostna dela, tudi taka, ki zahtevajo samo
               nekajurno angažiranost posameznika. In ne pozabljati, ob tem da obstajajo v tem
               spektru različnih oblik dela mnogovrstne druge oblike dela, ki se jih lahko
               delodajalci in posamezniki poslužujejo: delo za skrajšani čas, pogodbena dela in tako
               naprej. To je samo dopolnitev tistega, kar večina ekonomiji v razvitih državah pozna.
               Mi pa tega nismo poznali v tej obliki, zgolj v obliki, ki je tej najbolj podobna
               doslej, torej v obliki študentskega dela.</p>
               <p>Vprašanje, zakaj je zakon dober, se postavlja. Trdimo – in mislim, da ni nobenega
               argumenta proti temu–, da je dober za vse skupine, ki jim je namenjen. Dober je za
               študente, zato ker omogoča stik študentom s svetom dela, ki jim omogoča spoznavanje
               delovnega okolja in zato tudi hitrejše vstopanje v delovno okolje pozneje.
               Legaliziral bo, formaliziral bo pridobljene izkušnje, prakso, ki so pomembne kot
               reference za zaposlitev. Študentom bo omogočil vključitev v sistem socialne varnosti
               in bo dal določene socialne pravice, ustrezno temu, kakšni bodo prispevki. In hkrati
               se bodo tako kot doslej in v še večji meri skozi malo delo, tudi skozi delo
               upokojencev, brezposelnih, nabirala dodatna sredstva za financiranje študija, za
               štipendije in za domove.</p>
               <p>Brezposelnim omogoča stik s svetom dela, kar je zelo pomemben element, zato ker je
               stik z delom tudi v času brezposelnosti tista garancija, ki omogoča, da se posameznik
               ne preda malodušju in da ostaja aktiven iskalec in se hitro prilagodi, potem ko delo
               najde, na novo delovno okolje. V primeru, da tega stika ni, so izidi pri posamezniku
               vedno, in to je empirično dokazano, bolj tvegani oziroma slabši.</p>
               <p>Pri upokojencih gre za to, da jim omogočamo aktivno staranje – tudi na ta način, ne
               samo na ta način, ampak tudi na ta način. Biti aktiven, pomeni odlašati obdobje, ko
               postaneš odvisen od drugih in ko potrebuješ več socialne pomoči. In za vse te skupine
               pa seveda pomeni malo delo tudi možnost dodatnega zaslužka, dodatnega vira
               dohodka.</p>
               <p>Tisto, kar je izjemno pomembno pri malem delu, je, da je namenjen dejansko skupinam,
               ki že imajo socialno varnost zagotovljeno na drugi podlagi. Se pravi, nihče zaradi
               tega, ker bo vstopil v malo delo, ne bo na slabšem, ne bo ogrožen, ampak bo dobil
               samo dodatne možnosti, ki se mu s tem odprejo. Vsi imajo osnovno socialno varnost –
               tako brezposelni, kot študentje, kot upokojenci – zagotovljeno že na drugi podlagi.
               Malo delo omogoča samo nadgraditev te socialne varnosti, lahko rečemo, da jo krepi.
               In če govorimo o tem, za koga vse je zakon dober, dober je tudi za delodajalce, ker
               jim naprej omogoča koriščenje prožne oblike dela, kakršna malo delo je, najbolj
               prožna izmed vseh tistih, ki jih imajo na izbiro.</p>
               <p>Seveda hkrati uvajamo tudi potrebne omejitve, prav zato, da bi zaščitili delovno
               razmerje, in napotujemo delodajalce k temu, da takrat, kadar so te omejitve zanje
               pretesne, izkoristijo te druge oblike. In mnogi delodajalci so se v razpravi
               oglašali, češ da bodo zaradi tega, ker več ne bodo v enakem obsegu mogli koristiti
               študentskega dela kot doslej, v težavah. Ampak tu gre po navadi za trajno koriščenje
               tega dela, ki je povsem primerno za to, da se to delo ponudi v obliki delovnega
               razmerja, začasnega ali pa trajnejšega, za nedoločen čas. In seveda zaradi tega, ker
               te omejitve moramo postaviti, ker je to tudi izkušnja, kot pravite, držav, kot so
               Nemčija, Avstrija, smo te omejitve postavili.</p>
               <p>Strinjamo se tudi in podpiramo amandma koalicije, da se vpelje še en razred za
               najmanjšo skupino delodajalcev, z enim oziroma brez zaposlenih. Ravno tako se nam zdi
               primerno podpreti ustrezno drugačno sestavo strokovne komisije.</p>
               <p>Še to bi rad posebej poudaril, da v primerjavi s tem, kar danes študentsko delo
               pomeni za študente, malo delo samo dodaja temu, kar študentsko delo danes daje. Danes
               se študentsko delo sicer opravlja neomejeno, kar lahko moti tudi študijski proces in
               temeljno poslanstvo statusa študenta, ampak predvsem se opravlja brez vsakih pravic,
               brez omejitev, brez garancij. Zakon daje garancijo minimalnega dohodka iz malega dela
               in daje garancijo, da se bodo neizplačani dohodki tudi povrnili tistemu, ki je delo
               opravil, pa ga morda delodajalec potem pusti na cedilu.</p>
               <p>Iz razprave je bilo zelo jasno vidno, da obstajajo diametralno nasprotni interesi med
               delodajalci in sindikati. Mi verjamemo, da smo našli ustrezno ravnotežje med tema
               dvema interesoma, med popolno odprto, svobodno možnostjo koriščenja malega dela na
               eni strani, kar bi želeli delodajalci, in seveda med tem, da bi malega dela morda
               sploh ne dopustili, kar predlagajo sindikati. Čeprav imamo tu težavo, razumeti
               stališče sindikatov predvsem s tega vidika, ker jih ob tem ne moti, da pa so
               študentje in tisti, ki končujejo študij, danes tako rekoč izpostavljeni neomejenemu,
               če hočete, izkoriščanju skozi študentsko delo, brez pravic in brez omejitev in brez
               garancij. Hkrati pa seveda je treba – in to smo želeli s tem zakonom doseči,
               zagotoviti – zasledovati javni interes, to pa je, da se skozi malo delo zmanjša obseg
               dela na črno, izkušnje iz drugih držav to dokazujejo; uveljaviti načelo, da vsako
               delo šteje, da vsak, ki dela in zasluži, naj tudi prispeva za skupne potrebe – in
               skozi institut malega dela to uveljavljamo –, seveda pa je hkrati tudi v našem
               skupnem javnem interesu, da posameznim skupinam, tem trem navedenim, damo dodatne
               možnosti za izboljšanje njihovega položaja in da damo možnost tudi delodajalcem, da
               se prilagajajo na turbulentno okolje, kadar gre za to, da morajo slediti svojimi
               odločitvami poslovnemu ciklusu.</p>
               <p>Mislim, da so ti interesi v tem zakonu dobro uravnoteženi. Hvala lepa.</p>
            </sp>
            <sp xml:id="SDZ5-Redna-21-2010-10-21.sp63">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej.</p>
            </sp>
            <sp xml:id="SDZ5-Redna-21-2010-10-21.sp64">

               <speaker>VITO ROŽEJ:</speaker>

               <p>Hvala lepa za besedo, predsedujoči. Spoštovani minister s sodelavkama, kolegice in
               kolegi!</p>
               <p>Bom začel tam, kjer je gospod minister končal. Jaz sem prepričan, da ti interesi v
               zakonu niso dobro uravnoteženi. Sami ste povedali, da zakon, kot vemo, zadeva tri
               sloje prebivalstva: študente, brezposelne in upokojence. Naštevali ste tudi, zakaj je
               ta ureditev dobra in boljša od dosedanje.</p>
               <p>Za študente naj bi bilo malo delo dobro, ker omogoča stik z delom in formalne
               izkušnje. To omogoča tudi že sedanje študentsko delo, predvčerajšnjem je bila tudi
               ena raziskava po dnevnem časopisju objavljena, kolikšen delež študentov preide potem
               v redno službo v tistih podjetjih, kjer se opravlja študentsko delo, tako da bi težko
               trdili, da sedaj stika z delom ni, to že sedanja oblika zakonodaje dopušča.</p>
               <p>Socialno varnost ste omenili, da jo to malo delo študentom prinaša. V isti sapi ste
               omenili, da gre seveda pri vseh teh treh skupinah za skupine, ki že imajo socialno
               varnost zagotovljeno na drugi podlagi. Torej, jaz ne vem, kakšno dodatno socialno
               varnost tu malo delo prinaša. Če bi hotel biti malo ciničen, bi rekel, bolje bi bilo,
               če bi to malo delo ne prinašalo tako velike, nove dodane socialne varnosti, ki v
               resnici ni neka velika, ampak bi raje omogočalo malo večji zaslužek, zato da bi si ti
               študentje potem lahko s tem malo višjim zaslužkom odkupili študentska leta. To bi pa
               res bila večja socialna varnost potem v končni fazi, ko bi lahko šli v penzijo kakšno
               leto prej. Mogoče bi v to smer veljalo razmišljati in v okviru obstoječe zakonodaje
               spreminjati stvari, če je bil cilj zagotavljanje večje socialne varnosti
               študentom.</p>
               <p>Da bodo iz teh koncesijskih sredstev šla sredstva za lažji študij, to se seveda počne
               že sedaj, že iz dosedanjih študentskih koncesij za študentsko delo se gradijo
               študentski domovi, kar je svojevrstni cinizem pravzaprav, da si mora generacija
               graditi svoje študentske domove, potem ne vem, sicer za kaj ne bi... – mislim, tukaj
               jaz pogrešam medgeneracijsko solidarnost, da študentje ne morejo biti deležni
               študentskih domov tudi od kakšne druge generacije. Saj ne rečem, ne gradijo se
               izključno iz teh sredstev, ampak princip je za mene že v začetku vprašljiv.</p>
               <p>Brezposelni. Za njih je dobro, da ohranjajo stik z delom. To lahko počnejo tudi v
               okviru sedaj razpoložljivih oblik dela, s pogodbenim delom, itd. Če bi bil to razlog,
               potem bi se ob minimalnih popravkih sedanje zakonodaje dalo ravno tako zagotoviti.
               Pomisleki, ki jih pa imajo sindikati in še marsikdo drug glede vključevanja
               brezposelnih v ta institut, so pa sploh veliki. Upokojenci, tudi za njih je najbrž
               dobro, da imajo stik z delom, sedaj bom mogoče spet za koga ciničen in žaljiv, še
               boljši stik z delom bi upokojenci imeli, če bi dlje ostajali v delovnem razmerju, kar
               je ravno tudi cilj pokojninske reforme, o kateri smo razpravljali včeraj, pa sami
               veste, kam so debate tekle in kako se tehnica nagiba in kaj si lahko generacije, ki
               se šele vključujejo v delovni proces, obetajo od te reforme tudi za sebe glede na
               trenutno starost, starajočo se populacijo in tudi politično razmerje in tudi
               starostno razmerje v Državnem zboru.</p>
               <p>Težko se strinjam, da se je to študentsko delo opravljajo neomejeno, neka omejitev je
               seveda bila tudi v dohodninski zakonodaji, kjer se – pravzaprav težko rečemo – v
               navednicah, ne splača delati več kot toliko. Če je to problem, se tudi v sedanji
               zakonodaji da študentsko delo omejiti časovno in drugače. Brez garancij za plačilo.
               Jaz sem poskusil tudi z amandmajem pri insolventni zakonodaji dodati študentsko delo
               kot eno izmed prednosti terjatev v primeru stečaja in tako naprej, pa seveda ni bilo
               posluha za to. Skratka, tudi ta stvar, tudi te garancije bi se že v sedanji
               zakonodaji dale zagotoviti, če bi se želelo resnično slediti tem ciljem, ki ste jih
               omenili kot te, ki jih prinaša nov zakon. Skratka, ne bi bilo treba novega zakona v
               tej obliki sprejemati.</p>
               <p>Strinjam se, da je plemenit cilj zmanjševanja dela na črno, nisem pa seveda čisto
               prepričan, da se bo s sprejemom tega zakona to zgodilo. Prepričan sem seveda, da je
               ta zakon, recimo, dober za upokojence, ker v njihovem primeru upam, da bo res tega
               dela na črno manj in je ta oblika dela pravzaprav najprimernejša, mogoče celo bolj od
               kakšne pogodbene oblike dela. Za ostali dve skupini prizadetih oziroma upravičenih pa
               nisem prepričan, da je temu tako. Če dobro razmislim, še posebej v primerjavi z
               včerajšnjo oziroma predvčerajšnjo debato o pokojninski reformi, ki smo jo imeli, se
               mi zdi tudi princip, da vsak, ki dela, naj prispeva, pravzaprav krivičen, če obenem
               po naši pokojninski reformi ne uvedemo tudi socialne kapice. Zakaj bi morali
               študentje, ki delajo malo delo, prispevati, študirati, doštudirati, biti skratka
               tista delovna sila, ki bo višje izobražena, ki bo višjo dodano vrednost dajala
               proizvodom, ki jih bo ta država ustvarjala. Posledično bo seveda imela višjo plačo in
               bo nadpovprečno solidarna z vsemi ostalimi. Prispevali bodo že na začetku, prispevali
               bodo vmes in na koncu bodo zato deležni zelo povprečnih penzij, ker seveda socialne
               kapice pri nas nimamo. Tukaj študentsko populacijo silimo v nadpovprečno in po mojem
               mnenju neprimerno visoko solidarnost z ostalimi. Sami ste povedali, socialna varnost
               je že zagotovljena na drugih podlagah.</p>
               <p>Da se mogoče oglasim še v zvezi s temami, ki so jih odprli kolegi, ko so
               predstavljali mnenja poslanskih skupin. Tisto, kar se s sedanjimi amandmaji
               popravlja, je seveda v okviru zakona, za katerega menim, da je slab, dobro. Neka
               notranja pravičnost se vzpostavlja in tudi kakšne druge malenkosti se popravljajo in
               zato ne morem reči, da so amandmaji slabši. Ti amandmaji v tretjem branju, za razliko
               od amandmajev v drugem branju, izboljšujejo ta zakon. To že moram reči, a seveda ne v
               zadostni meri.</p>
               <p>Kar se tiče anomalij, ki so jih nekateri omenjali, si težko predstavljam, da se bodo
               sedaj kaj strašno zmanjšale oziroma da je volja res tista, ki je prava. Ker če bi
               bila, trdim, da bi, recimo, že z enotno evidenco vpisa lahko marsikatero stvar tukaj
               rešili, pa se to ne zgodi. Še vedno ne vemo, nimamo niti primerjalnega vpisa na
               univerze in fakultete, pa na visoke strokovne šole. Ti evidenci nista združeni, tukaj
               je prostora za manipulacije, kolikor hočete. In tudi iluzorno se mi zdi pričakovati,
               da bo zavod za zaposlovanje na neprofitni bazi zmogel peljati ta cel velik
               informacijski sistem, če pa, pravim, še enotne evidence vpisa se v tej državi ne da
               urediti tako, kot bi bilo treba.</p>
               <p>Študentsko delo ni samo anomalija na trgu dela. In tudi če bi bila, ali je to tako
               velika anomalija, da jo to gospodarstvo ne bi zmoglo? Ali je ta starostna in ta
               interesna skupina tista, ki je največja grožnja, ne vem, za stabilnost javnih financ?
               Seveda ni. Neka druga starostna skupina je to in marsikatera druga interesna skupina
               je taka. Skratka, mislim, da se tukaj breme – ne samo te krize, ampak sploh v tej
               družbi – ne deli enakomerno in enakopravno. Da se nekaterim, za katere verjamemo, da
               so sposobnejši, nalaga mnogo več, kot bi jim bilo treba. Bojim se, da nas bodo tudi
               glede te svoje sposobnosti razočarali, ker če bomo na začetku ljudem naložili preveč,
               težko verjamem, da bodo zmogli korak do konca.</p>
               <p>Za konec bi še rekel, da se najbrž tudi tem sivim lisam in črni ekonomiji ne bo dalo
               s tem zakonom izogniti, zato ker še vedno obstajajo posredovalnice dela, ki že sedaj
               opravljajo svoje delo, te agencijske s tem lizingom delovne sile. Za njih, si
               domišljam, da je ta zakon še najboljši. Pometel bo z njihovo konkurenco, skratka,
               pustim jim bo odprta vrata. Interes gospodarstva za zelo fleksibilno delovno silo bo
               še večji, ker te iz malega dela ne bo več toliko, ne bodo je smeli več toliko
               izkoriščati. Se pravi, bodo izkoriščali tisto, ki jo bodo še vedno smeli – te
               agencijske delavce. In ne verjamem, da smo tudi za naš dober občutek, da smo socialna
               država, ki pravično skrbi za tuje, začasne in podobne delavce, storili veliko, da s
               tem zakonom skratka ne bomo storili nič v pravo smer. Jaz ga še vedno, tako kot že v
               prvi in drugi obravnavi, nisem mogel potrditi, ga tudi zdaj ne bom mogel. Po tihem si
               želim, da glede vsega, kar trdite na strokovni podlagi, imate prav, ker če nimate, se
               mi zdi, da se bomo odrekli ne samo socialnemu korektivu, ampak enemu delu naše
               zakonodaje, ki je celim generacijam 20 let pomagal krepiti notranjo generacijsko
               solidarnost, ustvarjati samozavest, pomagal je ekonomsko se osamosvajati in skratka
               bil, lahko da unikum v svetu, ampak verjamem, da dober unikum, ki je pripomogel k
               vitalnosti te družbe. Hvala.</p>
            </sp>
            <sp xml:id="SDZ5-Redna-21-2010-10-21.sp65">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa dr. Andreja Črnak Meglič. <stage>(Je ni.)</stage> Gospa Cvetka Zalokar Oražem.
               Gospod Marijan Pojbič.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp66">

               <speaker>MARIJAN POJBIČ:</speaker>

               <p>Spoštovani gospod podpredsednik, gospod minister!</p>
               <p>Torej, uvodoma moram povedati, da v Slovenski demokratski stranki tega predloga
               zakona ne bomo podprli v nobenem primeru. Prepričani smo, ne samo da je slabo
               pripravljen, je popolnoma nedodelan, strpa tri pomembne skupine ljudi v isti lonec,
               torej govorim o upokojencih, govorim o študentih in govorim o brezposelnih. Ker je ta
               zmešnjava znotraj enega lonca tako različna, je potem izjemno izjemno težko iz tega
               narediti nekaj užitnega. Da tako razmišljam in da v Slovenski demokratski stranki
               tako razmišljamo, je cel kup pomembnih razlogov.</p>
               <p>Prvič, sindikati so nas vseskozi opozarjali, da je ta zakon nesprejemljiv za njih in
               za zaposlene. Veste, da je ta zakon uveljavljen samo v Avstriji in Nemčiji. Ker smo
               gostovali tukaj v Sloveniji tudi te predstavnike, so nam zelo jasno povedali, da ta
               zakonodaja v Nemčiji in Avstriji ni bila dobro sprejeta in jo želijo na vsak način
               spraviti iz svojega pravnega reda. Po uveljavitvi tega zakona se je pojavilo toliko
               odprtih vprašanj in netočnih podatkov, tako da je izjemno težko oceniti, ali je ta
               zakon sploh sprejemljiv za katerokoli družbo. Slovenska družba pa je tudi specifična
               in bi se zelo težko navezali na vso to razvito demokracijo, kot jo imajo v Nemčiji in
               Avstriji. Tisto, kar oni zavračajo, poskušamo mi tukaj pri nas uveljavljati. To se mi
               zdi, da je popolnoma skregano z vsako življenjsko logiko. Torej, zakon o malem delu
               pušča izjemno izjemno veliko odprtih vprašanj. To, kar je bilo zadnjič, ko sem
               govoril, sem prebral tisto, kar mislijo sindikati, in mislim, da je povedanega
               ogromno; ogromno argumentov, zakaj ta zakon ni dober za nikogar. Ni dober za nikogar!
               Dobili smo tudi odprto pismo študentske organizacije. Mislim, da bi bilo prav, da si
               ga vsak izmed poslank in poslancev v Državnem zboru prebere, zato ker je navedenih
               izjemno veliko argumentov, ki govorijo ravno nasprotno tistemu, o čemer govori gospod
               minister. In bom nekaj od tega, kar so napisali študentke in študenti, prebral. In je
               prav, da slišimo vsi tisti, ki niste prebrali tudi tega odprtega pisma. In sicer,
               citiram, "dokaz za zadnjo trditev je izjava ministra gospoda Svetlika, ki jo je dal
               29. septembra 2010 za Dobro jutro. Študentje bodo lahko delo opravljali praktično v
               enakem obsegu, vendar bodo imeli bistveno več pravic. Omejitve za študente in dijake
               same po sebi zmanjšuje obseg, omejitve za podjetja in organizacije pa bodo malo delo
               omejile na manj kot četrtino sedanjega obsega, saj prav največje koristnike tovrstnih
               oblik dela rigorozno omejujejo." Potem nadaljevanje, ki se mi zdi pa najbolj
               pomembno: "Bistveno več pravic po gospodu Svetliku ali zakonu o malem delu
               uporabnikom".</p>
               <p>Zdaj pa poglejte, česa ne prinaša ta zakon. Ne prinaša povrnjenih stroškov prevoza,
               ne prinaša plačane malice, ne prinaša plačanega dopusta, ne prinaša regresa za
               dopust, ne prinaša denarnega nadomestila v času bolezni, ne prinaša odpovednega roka,
               ne prinaša odpravnine, ne prinaša denarnega nadomestila v času nege otroka, ne
               prinaša denarnega nadomestila za starševstvo ob rojstvu otroka, ne prinaša dostojnega
               plačila, ne prinaša dostojne zaposlitve, ne prinaša pokojnin, ne prinaša socialne
               varnosti. Za eno opravljeno delovno uro se bo malemu delavcu priznalo 40 minut za
               pokojninsko varnost; torej se bo z eno opravljeno delovno uro priznalo 40 minut za
               pokojninsko dobo. Mali delavec bo tako moral opraviti 1,5 ure malega dela, da bo imel
               priznano eno uro pokojninske dobe. Delavec, ki bi želel z malim delom doseči 15 let
               pokojninske dobe, kar je minimum za pridobitev pravice do starostne pokojnine, bi
               moral malo delo v polnem obsegu ur, 720 ur letno, opravljati celih 65 let. Dijak ali
               študent bo moral za eno leto priznane pokojninske dobe v povprečju delati pet let in
               osem mesecev. Malim delavcem pa po zadnjih spremembah malo delo prinaša celih 0 evrov
               pokojnine, malim delavcem se vplačani prispevki za pokojninsko zavarovanje namreč ne
               bodo upoštevali. 23. člen zakona o malem delu - pravice, ki izhajajo iz prispevkov za
               socialno varnost, drugi odstavek, "dohodek za opravljeno malo delo se ne glede na
               plačane prispevke ne šteje za izračun pokojninske osnove. Plačilo prispevka za primer
               starosti, invalidnosti in smrti vključuje tudi zavarovanje za primer smrti in
               invalidnosti kot posledico poškodbe pri delu in poklicne bolezni". Torej, poglejte,
               vsaj jaz osebno tako ocenjujem, da vsak izmed poslancev, ki danes tukaj sedi, če je
               slišal vsaj to, kar sem jaz zdaj prebral, se ne more odločiti tako, da tak zakon
               podpre. Zato še enkrat povem: ostro nasprotujemo v Slovenski demokratski stranki
               vsebini tega zakona in ga ne bomo podprli. Jaz sem tudi prepričan – glejte, v
               Sloveniji imamo že tako ali tako cel kup izjemnih problemov s tem, da delavci v naši
               državi ne dobijo in jim delodajalci ne plačujejo po pol leta plače, ne dobivajo
               regresa, delodajalci jim ne plačujejo prispevkov za socialno varnost in tako naprej.
               Se pravi, tisti ljudje, ki so zdaj na zavodu za zaposlovanje, ki bodo prišli v malo
               delo, bodo ostali v malem delu, ki jim ne bo nikoli omogočalo, da si bodo lahko
               zgradili družino zaradi tega, ker bodo delali eno, dve ali pa tri mala dela, nikoli
               ne bodo imeli možnosti priti do zaposlitve za nedoločen čas, ki omogoča, da si lahko,
               recimo na banki ali kjerkoli, pridobiš kredit, da si lahko kupiš stanovanje ali hišo
               ali kakorkoli že, da si zagotoviš osnovne pogoje za življenje. To nikoli ti, ki bodo
               zaposleni v malem delu, ne bodo imeli omogočeno. In nas blefirati in govoriti na
               pamet tukaj pred nami ter z neko teorijo poskušati prepričati tiste, ki živimo v
               praksi in s svojimi možgani tudi soustvarjamo in ustvarjamo od malega to družbo na
               tak način, da smo bili zaposleni, da smo poskušali iti skozi vse faze življenje – ne
               biti celo življenje profesor na FDV-ju ali na katerikoli že fakulteti, ki mu je na
               eni strani država dala čisto vse na tem svetu, kar je mogoče, in ki nikakor ne more
               razumeti tistih, ki dobivajo 300, 400, 500 ali pa 600 evrov mesečne plače. Ti tega
               nimajo zagotovljeno.</p>
               <p>Gospod minister, glejte, lahko govorite, kar hočete: malo delo nikomur ne bo
               zagotavljalo tistega, o čemer sem pred tem govoril. Nikomur! Če pa mislite, da boste
               na tak način s tem, kar ste tukaj s tem zakonom o malem delu prelisičili slovensko
               javnost in skrili v ozadje manj brezposelnih, potem ste se globoko zmotili. Jaz sem
               prepričan, da se tega ne bo dalo. In tisti, ki bodo opravljali malo delo, bodo šli z
               zavoda za zaposlovanje. Je točno povedano; če bodo delali eno, dve ali pa tri mala
               dela, nimajo kaj iskati več na zavodu za zaposlovanje in ne bodo več vodeni kot
               brezposelne osebe. Vendar jim vsa ta tri mala dela ne bodo omogočila normalnega
               preživetja.</p>
               <p>Glejte, gospod minister, jaz imam pravico povedati svoje mnenje, vi ste pa gospod
               minister, da boste potem replicirali na tisto, kar sem povedal narobe. In če me boste
               prepričali, da je vse, o čemer sem zdaj govoril, narobe, potem bom mogoče začel
               razmišljati o tem, da ima ta zakon res dobre namene, ampak podprl pa ga nikoli ne
               bom, ker točno vem, kakšne bodo posledice, zdaj v tem trenutku se tega zavedam.</p>
               <p>V ta zakon ste strpali tudi študente iz razloga, da bi poskušali reševati to
               problematiko v zvezi s študentskim delom. Vsi v tej družbi, skupaj s študenti, ki
               sedijo tukaj na balkonu, se zavedamo, da je pri študentskem delu bilo takšnih in
               drugačnih manipulacij in tako naprej. Vendar je to v takšnem majhnem obsegu, če
               gledamo celotno slovensko ekonomijo, da ni možno na podlagi tega iskati rešitve skozi
               zakon o malem delu, da bi preprečili študentsko delo, takšno kot je bilo do zdaj. Ni
               možno.</p>
               <p>Mislim, da bi morali študentsko delo reševati v svojem zakonu ali pa bi obstoječega
               lahko samo z manjšimi korekturami popravili, bi ga brez problema lahko popravili in
               bi lahko rešili tiste anomalije, ki so se dogajale pri študentskem delu. Da pa bi
               sploh lahko omejevali študentsko delo, bi bilo pa najprej in ključno, da pride zakon
               o štipendiranju v parlament in da je sprejet. Ko bi Vlada to naredila, bi bil to šele
               prvi pogoj, da bi s tem lahko omogočili tistim študentom, ki zdaj ne morejo
               študirati. Bil bi prvi pogoj, da bi se potem lahko pogovarjali o rešitvah in
               problemih, kot so anomalije pri študentskem delu. Šele takrat! Zakon o študentskem
               delu še ni v parlamentu, torej je tudi vprašanje, kdaj bo.</p>
               <p>Govori se – že dve leti ste na oblasti, dve leti, in nihče ne more reči, da niste
               imeli dovolj časa pripraviti vso to ustrezno tematiko, nimate problema, ko gre za
               omejevanje oziroma zamrzovanje pokojnin – tu nimate nobenega problema, tu ste zelo
               aktivni. Ko gre za zamrzovanje socialnih transferov – prav tako, ko gledate na drugi
               strani, da imamo 100 tisoč in več brezposelnih – se ničesar ne naredi, ničesar!
               Vseskozi imamo blizu 100 tisoč brezposelnih. Ničesar! Zadnjič sem govoril o problemu
               slamnatih podjetij, tudi včeraj. Absurd, to področje, ki je še kako pomembno za
               tiste, ki so najbolj ranljivi, in to so delavci – kdo je v tej družbi bolj ranljiv,
               mi poslanci ali vi gospod minister?! Mi nismo ranljivi, ranljivi pa so tisti, ki
               imajo 400, 500, 600 in tako naprej osebnih prejemkov. Tisti pa so ranljivi. In na
               tiste bi se morali osredotočiti in osredotočiti tudi to gospodarstvo in to državo
               peljati v smer, da bi zagotavljali odpiranje novih delovnih mest, da ne bi bilo treba
               zamrzniti pokojnin. Ne bi bilo treba! Če bi teh 100 tisoč brezposelnih bilo toliko,
               kot jih je bilo v prejšnjem mandatu, ko jih je bilo samo 59 tisoč, pa še to je
               velikanska številka. Če bi vsi tisti ljudje plačevali prispevke v vse tri blagajne,
               teh problemov danes tukaj ne bi bilo! Ampak ta vlada se je osredotočila samo na to,
               kako bo nekje nekomu nekaj rezala, na drugi strani pa čisto nič naredila v kontekstu,
               da bi začela pripravljati ustrezno podlago za to, da bi gospodarstvo zaživelo, da bi
               gospodarstveniki lahko prišli do kreditov in tako naprej. Še vedno se velika večina
               malih, srednjih podjetij srečuje z likvidnostmi težavami. Kaj je storila tukaj
               Vlada?! Dolžna je tukaj nekaj storiti, saj so vse banke v večinski državni lasti! In
               noben me v tej državi me ne bo nikoli prepričal, da tukaj ni možno storiti ničesar!
               Ampak, dokler se osredotočimo samo na to, o čemer danes tukaj govorim, da je treba
               nekomu nekaj rezati, tako dolgo, verjemite mi, ta država nima neke primerne
               prihodnosti.</p>
               <p>Tudi ko govorimo o zakonu o pokojninskem in invalidskem zavarovanju – delo do 65.
               leta, na drugi strani pa imamo celo armado študentov, armado tistih, ki so končali,
               ki so torej visoko izobraženi, ki bi že zdavnaj morali imeti pogoje za to, da se
               lahko kje zaposlijo, da se lahko organizirajo, da lahko načrtujejo svoje družine in
               tako naprej. Oni pa so na zavodu za zaposlovanje. Govorim o tistih, ki so študij
               končali, se opravičujem, če sem rekel "študentje". Ampak vsi tisti, ki me poslušajo,
               bodite brez skrbi, gospod minister, da razumejo, o čem govorim. Nič ni hudega, če me
               na malenkostih popravljate, bistvo je, da je vsebina, o kateri govorim, še kako
               pomembna. In glede te vsebine se je v Državnem zboru še kako treba pogovarjati.</p>
               <p>Iz zaradi vseh teh problemov, ki sem jih naštel, je ta zakon absurden. Ta zakon je
               absurden, in tisti, ki bodo opravljali malo delo, še enkrat ponovim: ne bodo dobili
               dopusta, ne bodo dobili prevoznih stroškov, ne bodo dobili regresa, ne bodo dobili
               malice. Ne bodo dobili! Povejte, če bodo dobili! Ne bodo dobili! Seveda, gospod
               minister, ne bodo dobili! Ampak tisti ljudje, ki zaslužijo 400, 500 ali 600 evrov,
               veste, kako je bilo za njih pomembno, ko so dobili te dodatke, da so sploh lahko iz
               meseca v mesec preživeli?! Veste, kako je to pomembno, ker vsak evro, vsakih 5 evrov
               za njih pomeni več, kot si mi tu vsi skupaj predstavljamo. Jaz poznam ogromno takih
               ljudi, ker prihajam iz okolja, kjer ljudje ne živijo ravno tako bogato kot večina v
               Ljubljani, kjer je standard za 30 % višji kot v ostalih okoljih.</p>
               <p>In kaj je ta vlada naredila na tem področju, da bi se država skladno razvijala? Spet
               kompletna centralizacija! Vse izključno samo Ljubljana – zakon o glavnem mestu in
               tako naprej in tako naprej, da ne govorim. Namesto da bi se ta denar razporedil na
               celotno državo, da bi poskušali tiste dele naše države, ki zaostajajo za razvitim
               delom, pripeljati do neke iste točke. In tako naprej in tako naprej. Pri tem zakonu
               in pri vseh teh zakonih, ki prihajajo v zadnjem času v Državni zbor, se vsa ta
               vprašanja odpirajo. Enostavno ni možno kot "fijakarski konj" gledati samo ene
               vsebine, le ozek del cele te zgodbe v državi. Zgodba, o kateri zdaj govorim, je še
               kako vezana na vse to, kar sem zdaj navedel. Še kako je vezana, pomembno! !n to
               dolgoročno! Ta zakon bo začel veljati leta 2012, ko bodo že praktično priprave tekle
               za naslednji mandat, in posledice tega zakona bodo zapadle - komu? Naslednji vladi!
               Ja, gospod minister, verjemite mi, vi te vlade več ne boste dobili nikoli, to vam pa
               zagotavljam. Upam tu trditi, to vam pa povem. Če boste take rešitve sprejemali, kot
               jih zdaj sprejemate, verjemite mi – bog pomagaj, samo prekriža se še lahko slovenski
               narod! Verjemite mi.</p>
               <p>In še, glejte, gospod minister, to figo, ki jo študentje delijo zunaj, ta figa je
               namenjena vam. Glejte, gospod minister, delite fige študentom, delite fige
               upokojencem, delite fige vsem in vsakomur. In ta figa je namenjena vam. Jaz jo bom z
               veseljem sprejel od študentov in vam jo bom tudi po zaključku svoje razprave predal,
               ker se mi zdi, da je prav, da boste videli, kako je lepo, če vi fige delite, da tudi
               kakšno figo prejmete. Kar pa ni nič tako slabega, ker sem jo sam z veseljem sprejel
               od študentov.</p>
               <p>Dragi prijatelji, torej... / oglašanje v dvorani/ Oprostite, gospa Pečanova, jaz
               življenje ljudi v tej državi gledam drugače. Zame so vsi prijatelji...</p>
            </sp>
            <sp xml:id="SDZ5-Redna-21-2010-10-21.sp67">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pojbič, nobenih dvogovorov, ker vam nisem dal besede za to. Povejte do konca
               svoje.</p>
            </sp>
            <sp xml:id="SDZ5-Redna-21-2010-10-21.sp68">

               <speaker>MARIJAN POJBIČ:</speaker>

               <p>Gospod podpredsednik, potem bi vas pa prosil, da tiste, ki se vmes oglašajo s takimi
               opazkami, opozorite.</p>
            </sp>
            <sp xml:id="SDZ5-Redna-21-2010-10-21.sp69">

               <speaker>PODPREDSEDNIK MAG. VASJA KLAVORA:</speaker>

               <p>S tem se strinjam. Nadaljujte, prosim.</p>
            </sp>
            <sp xml:id="SDZ5-Redna-21-2010-10-21.sp70">

               <speaker>MARIJAN POJBIČ:</speaker>

               <p>No, s tem bom počasi zaključil svojo razpravo. Še enkrat zelo jasno povem, da v
               Slovenski demokratski stranki tega zakona ne bomo podprli, ker smo prepričani, da je
               dolgoročno škodljiv za vse populacije v tej državi, tako za upokojence, tako za
               tiste, ki so v zakonu navedeni, torej za brezposelne, in prav tako za študente. Hvala
               lepa.</p>
            </sp>
            <sp xml:id="SDZ5-Redna-21-2010-10-21.sp71">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Brulc, proceduralno.</p>
            </sp>
            <sp xml:id="SDZ5-Redna-21-2010-10-21.sp72">

               <speaker>MIRKO BRULC:</speaker>

               <p>Spoštovani podpredsednik Državnega zbora, jaz vas prosim, da opomnite gospoda
               Pojbiča, da si ne dovoli žalitve ministra, pa ne samo ministra, ampak vseh
               intelektualcev v tej državi, ki niso vredni, bi rekel, belega kruha zato, ker ne
               delajo z lopato. Takih žalitev v Državnem zboru ne bi smelo biti. In tu so študentje,
               ki bodo tudi intelektualni nosilci razvoja tega našega območja.</p>
               <p>Mislim, da je bilo izrečeno veliko primitivnih in negativnih opazk in da ste dolžni
               gospoda Pojbiča prekiniti in opozoriti na napake. Hvala.</p>
            </sp>
            <sp xml:id="SDZ5-Redna-21-2010-10-21.sp73">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za opozorilo.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-21-2010-10-21.sp74">

               <speaker>DR. IVAN SVETLIK:</speaker>

               <p>Hvala lepa.</p>
               <p>Gospod Pojbič, to, kar ste prej prebrali in kar ste utemeljevali, je čista neumnost.
               Vprašajte se, kaj danes študentsko delo študentom daje od tega, kar ste vi hoteli, da
               bi malo delo dajalo. Nič! Malo delo pa daje nekaj več od tega, kar daje danes
               študentsko delo.</p>
               <p>Ko trdim, da imajo posamezne skupine drugačen status že urejen, tudi študentje: imajo
               subvencioniran prevoz na delo, imajo bone za prehrano, itd. To je tisto, kar morate
               razumeti, ko primerjate sedaj te statuse med seboj, pa očitno ne razumete.</p>
               <p>Drugič. Ko se sprašujete, prej sem rekel, komu koristi zakon o malem delu. Lahko se
               vprašamo tudi, komu škodi. Jaz trdim, da nobeni od teh skupin ne škodi, kvečjemu kaj
               dodaja. Škodi pa dvema – agencijam, ki danes za profit posredujejo malo delo in
               vlagajo te profite vsepovsod, samo za namen študentskega standarda ne, in morda tudi
               študentskim funkcionarjem, ki bodo imeli težji dostop do teh sredstev, ker bo bolj
               transparenten kot danes. To je tisto, kar zakon prinaša in kjer vi lahko neko škodo
               zares vidite.</p>
               <p>Še nekaj. Ko govorimo o solidarnosti: veliko vas je omenjalo medgeneracijsko
               solidarnost. Tri skupine: mladi, srednja generacija, stari se znajdejo znotraj malega
               dela. Ali ni to najboljši izraz medgeneracijske solidarnosti? Vi jih pa želite
               potisniti vsakega v svoj kot! Tak način razmišljanja nas v smer v medgeneracijske
               solidarnosti sigurno ne vodi. Hvala lepa.</p>
            </sp>
            <sp xml:id="SDZ5-Redna-21-2010-10-21.sp75">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa mag. Majda Potrata.</p>
            </sp>
            <sp xml:id="SDZ5-Redna-21-2010-10-21.sp76">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod minister s sodelavkama!</p>
               <p>Jaz se opravičujem, ker sem zaradi nekaterih drugih obveznosti zamudila dobršen del
               razprave, zato bom reagirala na pismo Študentske organizacije Slovenije, ki ga je
               včeraj Študentska organizacija poslala. Moram reči, da vidim gospo Katjo Šobo kot
               izvrstno političarko, ki zna zamegljevati dejstva.</p>
               <p>Namreč, kolikokrat smo se že povedali nekatere stvari v tej dvorani, da je razlika
               med delovnim razmerjem in med fleksibilnejšimi oblikami dela, kamor sodi tudi malo
               delo, zato je tretji odstavek, v katerem je navedeno, česa vse ne prinaša malo delo,
               utemeljen na pravicah, ki jih prinaša delovno razmerje. To je zame nesramna
               manipulacija, nevredna študentov, ki bi kot intelektualci vendarle morali znati
               sprejeti dejstvo, da se primerja med seboj primerljivo. Če bi šla po teh elementih,
               kaj pa tako opevano študentsko delo, ki je sedaj postalo tako zelo pomembno, prinaša.
               Ali tudi takšna stvar, ki jo je mogoče povezati v tem odstavku, izhaja iz
               študentskega dela samega po sebi? Ali, recimo, prinaša boleznino, ali prinaša plačane
               malice, ali prinaša študentsko delo povrnitev potni stroškov itd.? Tako da kar trditi
               nekaj in nekaj primerjati brez osnovnih parametrov primerljivosti, je pa nemogoče.
               Mislim, da ni mogoče zbližati tudi stališč takrat, ker govorimo o socialnem dialogu –
               in jaz dialog razumem tako, da se dve stališči pojasnita in poskušata ugotoviti, kaj
               imata ti dve stališči skupnega in v čem se razlikujeta. Če je pa v temelju stvar tako
               razprta, da ni mogoče stališč zbližati, pa vidim – jaz ne razumem Študentske
               organizacije, da se oglaša s takimi stališči na koncu in pričakuje od mene, da bom
               stališča Študentske organizacije sprejela. Ne morem jih sprejeti zaradi tega, ker še
               enkrat poudarjam: Študentska organizacija ne izhaja iz tega, kaj je malo delo po
               definiciji in kaj je delovno razmerje, ki je, mimogrede, lahko za nedoločen čas, za
               polni delovni čas ali za krajši delovni čas in še kakšne druge kategorije dela bi
               lahko zaznavali, ampak o tem sedaj ne bom govorila.</p>
               <p>Jaz ne vidim možnosti, da bi dosegli dogovor ali soglasje tudi ob tem, če študentje
               vidijo brezposelne in upokojence kot svoje nasprotnike, kot tiste, s katerimi ne
               želijo imeti pri obravnavi in pri dostopu do malega dela nič skupnega, zaradi tega
               ker ena stvar jim je pa vsem skupna: ta, da imajo upokojenci pokojnine, da imajo
               brezposelni nadomestilo za čas brezposelnosti in da bodo imeli študentje, da jih
               imajo, štipendije in da bo z novim zakonom število upravičencev za štipendije
               bistveno poraslo. Argument, da zakon o štipendiranju ni še na naših klopeh, je pa
               treba pogledati, kdaj bo zakon o malem delu začel veljati, in vnaprej demonizirati
               že, da je vprašanje, ali bo štipendij dejansko več ali jih ne bo. To so pa vendarle
               stvari, ki morajo biti usklajene tudi s proračunskimi dokumenti – z vsem tistim, kar
               je za normalno kandidiranje na pravice iz javnih sredstev; kako to teče, pa mislim,
               da smo do sedaj že ugotovili.</p>
               <p>Tisto, kar bi še na koncu rada dodala, je pa samo to, da ni mogoče reči, da je malo
               delo idealna rešitev. Tega nihče ne trdi. Ampak če so tudi nemške izkušnje take, na
               katere se nekateri sklicujejo, da 7 % zaposlitev iz malega dela postane stalnih
               zaposlitev, torej 7 % pri tem, da nemški zakon nima nekaterih omejitev, ki jih pa naš
               zakon ima, potem bi vendarle pričakovala, da bi skušali v teh zakonskih rešitvah
               videti tudi kakšno prednost, ne samo slabosti.</p>
               <p>Jaz v predlaganem zakonu vidim izboljšave – in pogovarjala sem se, ne bom sedaj
               povedala s koliko študenti, ampak oprostite, da ne priznamo tega, da je študentsko
               delo bilo za vrsto študentov posebna oblika neenakega obravnavanja pri delu in da
               tudi opravljeno študentsko delo ni peljalo v zaposlitev, je pa dejstvo. Dajte se
               pogovarjati s skupinami ljudmi, skupina 30-letnikov se je pogovarjala in dva od
               30-letnikov sta imela samo dve leti dela. So se pa vsi preživljali, ampak to s
               študentskim delom. Na kakšen način, pa verjetno študentje in vsi tisti, ki so s
               študentskim delom imeli opraviti, vedo več, kot vem jaz, ki se mi je ta čas že davno
               davno umaknil.</p>
               <p>Pričakovala bi torej, da bi skušali razumeti, zakaj nekatere stvari so tako
               postavljene, kot so, in kaj je v resnici kdo s tem obljubljal in česa ni obljubljal,
               ampak so nekateri skušali videti kot obljubljeno. Jaz ministra Svetlika nikoli nisem
               slišala obljubljati tistega, kar je napisano v tretjem odstavku, vsaj v prvih
               vrsticah, in mu zaradi tega očitati zavajanje. Hvala.</p>
            </sp>
            <sp xml:id="SDZ5-Redna-21-2010-10-21.sp77">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Andrej Magajna.</p>
            </sp>
            <sp xml:id="SDZ5-Redna-21-2010-10-21.sp78">

               <speaker>ANDREJ MAGAJNA:</speaker>

               <p>Lep pozdrav! Spoštovani podpredsednik Državnega zbora, gospod minister s sodelavkama,
               kolegice in kolegi!</p>
               <p>Žal tega zakona danes oziroma takrat, ko bomo glasovali, ne bom mogel podpreti.
               Pravim žal, saj vsebuje mnoge zadeve, mnoge rešitve, ki so pozitivne, skuša
               regulirati – ali ustrezno ali ne, vidimo več pripomb – študentsko delo, odpira
               možnost tudi upokojencem. Problem pa so brezposelni. To je dilema, ki je res stvarna
               dilema in se danes tudi v Nemčiji, ko se nanjo sklicujemo, sprašujejo, ali je več
               pozitivnega s tem zakonom ali ne. Tudi razmišljajo, da bi ta zakon uredili drugače.
               Vprašanje brezposelnih, pa ne samo vprašanje večjih omejitev, ki nam jih prinaša
               predlog zakona, ampak tudi druge dileme, ali se ta institut napotnic malega dela ne
               zlorablja tudi pri njih. 7 % vključitev je lahko veliko ali malo, ob tem pa je treba
               še vprašati, govorim o Nemčiji, koliko pa bi v celotnem fondu malega dela, lahko bi
               bilo po drugi strani rednih zaposlitev. Bi jih bilo, če bi imeli, to vedno trdim,
               drugačno davčno ureditev. Malo delo bi morali biti po najvišji stopnji obdavčeno.
               Izjemoma pa študentsko delo, ker če bi tudi študentsko delo tako obdavčili, bi bilo
               popolnoma nekonkurenčno in študentje ne bi mogli več delati. Sem pa za to, da se
               študentsko delo omeji po urah in po drugih zadevah, tudi je vprašanje glede servisov
               in prilivov provizij. To je drugo. Študentsko delo bi lahko dopustili v določenem
               manjšem obsegu, kar je koristno, seveda pa bi ga morali drugače regulirati.</p>
               <p>Sicer pa bi morali malo delo obdavčiti veliko bolj kot redno zaposlitev za nedoločen
               čas, to se pravi primerjalno gledano, ura prispevkov in davkov za zaposlitev za
               nedoločen čas bi morala biti stimulativna. Delodajalec, ki je pripravljen delavca
               zaposliti za nedoločen čas – to ni danes enostavno. To je velik poslovni rizik. Noben
               delodajalec danes ne ve zagotovo oziroma zelo redki so ti, ki vedo, kaj bo naslednje
               leto, kakšne bodo razmere, kaj nam bodo še zagodli kakšni bančni sektorji in
               svetovni. Skratka, ni odvisen samo od sebe, ampak od okoliščin. Zato bi tega
               delodajalca morali nagraditi tako, da je to delo manj obdavčeno, stimulirati ga, da
               bo zaposloval. Zdaj pa smo pri tem, da se mu splača, če gledamo preračunano na uro
               dela, splača se mu najeti delavca za malo delo, ga po 60-ih urah, kot je mesečni
               fond, odpustiti in spet z zavoda potegniti novega delavca. Sigurno se mu splača. In
               žal je tako, da delodajalci ne bodo gledali na neke moralne imperative, da je lepo
               imeti čim več delavcev s pogodbami za nedoločen čas ali vsaj za določen čas. Gledal
               bo po poslovni logiki: vključil bo tega, katerega bo manj plačal, to je logično. Ni
               pa logično, na primer, da se bom po Ljubljani z rent-a-carjem ceneje kot z mestnim
               prevozom. Tukaj je pa nekaj narobe v sistemu. Občasna, začasna dela so cenejša kot
               redna zaposlitev. To rent-a car- vozilo je bodisi ukradeno ali pa je vsaj bencin
               ukraden – nekaj je narobe. Stimulirajmo vključevanje delavcev za določen čas oziroma
               za nedoločen čas, občasna, začasna dela pa bi morala biti izjema; izjema, ki se jo
               bodo delodajalci tudi ob večji obdavčitvi posluževali, ker bodo enostavno rabili
               delavca za 3 dni, morda za en teden in te izjemne primere bodo tudi ustrezno plačali.
               Kajti ta delavec, ki je jutri odpuščen, je v breme družbi. Nekdo mora za njega
               skrbeti. In naj ta delodajalec tudi za to nekaj prispeva. Bo na plečih zavoda ali
               centra za socialno delo. Tukaj imamo pa sprevrženo razmerje. Občasna, začasna dela so
               davčno stimulirana, davčno stimulirana.</p>
               <p>Kot kaže, res sledimo interesom kapitala, navodilom OECD-ja. Saj vemo, zakaj je do
               tega prišlo. OECD nam je to priporočal, OECD celo v številkah določa, koliko naj bi,
               in očitno je naša vlada zelo lojalna do teh centrov; morda tudi kakšen pomemben
               vladni predstavnik išče v službo tej organizaciji.</p>
               <p>Mi danes govorimo o vključevanju delavcev v zaposlitev. Vemo, da je to težek problem.
               Kako ga rešiti, da bo dobro za delavce, in kako ga rešiti, da bo dobro za
               delodajalce? Ta rešitev je eldorado za delodajalce. Imel bo na razpolago študenta za
               neka dela, kjer je pomembna mladost, spretnost, bistrost, hitrost. Če bo potreba, bo
               najel bivšega knjigovodjo, upokojenca, ki je še v formi pa še ne potrebuje dvojna
               očala, da bo potrpežljivo delal v njegovi firmi, ali pa bo z zavoda potegnil varilca,
               po šestdesetih urah ga bo pa odslovil. Morda ga bo tudi sprejel v delovno razmerje,
               upajmo, bojim pa se, da bo teh napotnic vedno več. Poleg tega pa se ne bo dalo
               nadzorovati – to sem že zadnjič omenil. Nadzor, seveda, se strinjam, v nobeni
               ureditvi – tudi pogodbe o delu, podjemne pogodbe in druge pogodbe se lahko
               izrabljajo. Tu so odhodi. Vendar, ko bo prišel inšpektor v firmo, vprašal, kdo je pa
               ta delavec, bo videl, da ima papirje, da ima pogodbo, drugi ima pogodbo o malem delu,
               nikjer in nikoli pa ne bo mogel preveriti, koliko dejansko teh ur on opravi v tej
               firmi. Če bi bilo obratno, če bi bilo to delo prepovedano za brezposelne, je ta
               nadzor lažji, o tem sem pa prepričan. Tudi bo težko, tudi se bo zlorabljalo, ampak bo
               vedel, da ta delavec tu ne sme biti. Če bo pa on dobil napotnico, delodajalec mu jo
               bo pravilno izpolnjeno pokazal... Kdaj ste prišli na delo? Da včeraj? Ne vemo, morda
               bo že cel mesec tam delal. To se bo pa veliko težje nadzorovalo.</p>
               <p>Zato pravim, za brezposelne ta ureditev ni dobra, ni koristna in v interesu teh tudi
               zato ne bom glasoval za ta zakon.</p>
            </sp>
            <sp xml:id="SDZ5-Redna-21-2010-10-21.sp79">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ljubo Germič.</p>
            </sp>
            <sp xml:id="SDZ5-Redna-21-2010-10-21.sp80">

               <speaker>LJUBO GERMIČ:</speaker>

               <p>Hvala lepa, gospod podpredsednik.</p>
               <p>Dovolite mi, da najprej predstavim stališče poslanske skupine, saj sem v času, ki je
               bil temu namenjen, bil vključen v mednarodne obveznosti Državnega zbora in mi to
               takrat ni uspelo.</p>
               <p>Torej pred dvema dnevoma smo tukaj v Državnem zboru obravnavali Predlog zakona o
               invalidskem in pokojninskem zavarovanju. Kot del problema je bilo izpostavljeno tudi
               dvoje področij, ki se neposredno dotikata tudi zakona o malem delu, ki ga danes
               sprejemamo v tretjem branju. Pokojninsko blagajno polni premajhno število ljudi in
               del tega manjka so mladi, ki prepozno vstopajo v delovno razmerje ali delajo v
               oblikah, od katerih se ne plačujejo prispevki v zdravstveno in pokojninsko
               blagajno.</p>
               <p>Študentsko delo je v veliki meri tisto, ki mlado populacijo zadržuje izven delovnih
               razmerij, in to ne le ker bi sami tako želeli, ampak ker je ta oblika dela za
               delodajalce najugodnejša in jo zato uporabljajo v največji možni meri, tudi na račun
               tega, da bi lahko namesto študentov zaposlili delavce v redno delovno razmerje. Od
               študentskega dela se prav tako ne plačujejo prispevki v zdravstveno in pokojninsko
               blagajno. Ob tem pa želimo poudariti, da se strinjamo z opozorili dijakov in
               študentov, da je študentsko delo tudi vir zaslužka za izboljšanje socialnega položaja
               obeh skupin. Zato smo v dosedanji razpravi o zakonu o malem delu jasno zagovarjali
               stališče, da se pred uveljavitvijo zakona uredi štipendijska politika v zakonu o
               štipendiranju, saj bi bilo za nas nedopustno, da bi bili iz študija izključeni mladi
               ljudje zaradi slabega socialnega položaja posameznika oziroma družine.</p>
               <p>Hkrati bi opozorili, da študentsko delo predstavlja sicer samo 4 % vseh opravljenih
               delovnih ur, vendar segmentov zaposlovanja oseb do 30 let predstavlja kar 15 % vseh
               delovno aktivno mladih. Raziskava iz leta 2010 z naslovom Ekonomski vidiki
               študentskega dela dokazuje, da študentska populacija ni le nelojalna konkurenca
               svojim kolegom diplomantom, ampak so nelojalna konkurenca tudi mladi nekvalificirani
               delovni sili do 30 let starosti. Z zakonom o malem delu zato deloma rešujemo oba dela
               problema. Zakon ureja plačevanje prispevkov v obe blagajni, pri tem da bo malo delo
               še naprej ohranilo svoj fleksibilni značaj in ugodnosti za delodajalca, saj bo
               njegova obremenitev 29,5 %, kar je manj od obremenitve rednega delovnega razmerja in
               drugih oblik pogodb. Ob tem zakon vzpostavlja omejitve glede količine opravljenega
               malega dela za delojemalca kot tudi za delodajalca in na ta način delno omejujejo
               količino malega dela in sili delodajalce, da bodo potrebe po delavcih v večji meri
               pokrivali z rednimi delovnimi razmerji. Pri tem pa je treba ponovno poudariti, da
               možnost dela študentom ne bo odvzeta, večina jih že sedaj dela, pa manj kot pa so z
               novim zakonom postavljene omejitve. Je pa prednost nove ureditve v tem, da se bo
               študentom izvajanje malega dela štelo v pokojninsko dobo, kar je glede na predlagano
               podaljševanje delovne dobe primerna rešitev in tudi v skladu z normo, da vsako delo
               šteje.</p>
               <p>V Poslanskem klubu LDS se strinjamo s tem, da bodo malo delo lahko opravljale
               različne skupine ljudi, študenti, brezposelni in upokojenci ter da bodo imeli
               enakopraven dostop do krajših zaposlitev, s čimer si bodo lahko izboljšali svoj
               materialni položaj. Skupno obravnavo vseh treh skupin razumemo kot uveljavitev načela
               solidarnosti med različnimi generacijami in različnimi interesnimi skupinami. Cilj
               novega zakona je tudi zmanjševanje dela na črno in krčenje sive ekonomije. Pri tem pa
               v Poslanskem klubu LDS želimo znova poudariti, da gre v našem primeru malega dela za
               bistveno razliko v primerjavi z nekaterimi drugimi državami. Namreč, vse tri skupine,
               ki bodo lahko opravljale malo delo, svoje socialne pravice že črpajo iz drugih virov
               in jim je to samo drugotni, dodatni vir zaslužka. To in še nekatere druge rešitve v
               zakonu preprečujejo tako imenovano ujetnost, predvsem brezposelnih, v malo delo,
               česar se bojijo sindikati.</p>
               <p>Poslanski klub LDS podpira predlagane amandmaje koalicije, med drugim tudi spremembo
               4. člena, ki delodajalcem, ki ne zaposlujejo nobenega delavca oziroma zaposlujejo
               samo enega delavca, znižuje število dovoljenih ur malega dela v koledarskem mesecu na
               180 ur. V teh primerih gre velikokrat za s. p. ali druge oblike, v kateri si lastnik
               plačuje minimalne prispevke na svoj dohodek, večino dela pa opravljajo študenti. V
               42. členu natančneje določamo obveznost Ministrstva za delo, družino in socialne
               zadeve, da letno poročilo o izvrševanju in učinkih zakona o malem delu da v obravnavo
               Ekonomsko-socialnem svetu in Svetu Vlade Republike Slovenije za študentska vprašanja.
               Tako bodo vsi deležniki informirani, kaj se na tem področju dogaja, in bodo lahko
               povedali svoje pripombe ter predlagali izboljšave.</p>
               <p>Naj na koncu rečemo, da je bilo med obravnavo Zakona o malem delu veliko opozoril,
               pripomb in različnih mnenj na odboru in tudi tukaj v Državnem zboru v drugi
               obravnavi, in zato pričakujemo tudi sprejem teh dveh amandmajev v tretji obravnavi,
               ker je prav gotovo prišlo do izboljšanja besedila samega zakona. Zelo smo pa pozorni
               tudi na določilo, ki uvaja za spremljanje delovanja zakona v praksi ter morebitne
               popravke strokovno komisijo, ki bo natančno spremljala to, kaj bodo posledice tega
               zakona. In želimo si in upamo in to bomo tudi zahtevali, da se anomalije, ki bi se
               dejansko pokazale v sami implementaciji zakona, odpravile; da bi vsi tisti strahovi,
               ki so bili izrečeni in ki bi se lahko – mi upamo, da tega ne bo oziroma v čim manjši
               meri –, če bi se pa to pokazalo, pa bomo s spremembami zakona fleksibilno in hitro
               odreagirali.</p>
               <p>Če pa sedaj nadaljujem še nekaj mojih misli. Torej, eno izmed zelo pomembnih sestavin
               ciljev tega zakona je medgeneracijska solidarnost. In tukaj je treba jasno povedati,
               da bodo brezposelni, ki bodo vključeni v malo delo, in da bodo upokojenci, ki bodo
               vključeni v malo delo, del pristojbin in prispevkov, ki se bodo plačali iz malega
               dela, namenjali za podporne programe šolajočim. Tako bodo sredstva namenjena za
               izgradnjo dijaških in študentskih domov, tako bodo sredstva namenjena za
               štipendiranje. Torej, za doseganje tistih ciljev, da nihče ne more biti izključen iz
               procesa izobraževanja, če bo izhajal iz slabšega socialnega položaja. To se nam zdi
               eno izmed temeljnih sporočil tudi tega zakona, kajti velikokrat se srečujemo z
               vprašanji, ki so povezana z vsemi generacijami, v slovenski družbi pa velikokrat
               govorimo o solidarnosti, ko pa jo je treba na konkretni ravni tudi vpeljati,
               postavljamo določene omejitve za posamezno družbeno skupino.</p>
               <p>Drugo pomembno vprašanje je, da uveljavljanje zakona zamikamo z razlogom, da ne
               želimo ogrožati socialnega statusa študentov, če ne bomo sprejeli natančne
               štipendijske politike, ki bo zagotavljala vstop v študijske procese vsem, ki si to
               želijo. To je izredno pomembno sporočilo, ki ga izpostavljamo ob sprejemanju zakona o
               malem delu.</p>
               <p>Nadalje se mi zdi zelo pomembno opozoriti, da je ta zakon treba gledati v kontekstu
               tudi drugih zakonov. Ni ga moč izvzeti pa ne videti celotne sistemske strukture. Da
               ne govorim o zakonu o uveljavljanju pravic iz javnih sredstev. Je pa treba v
               kontekstu tega zakona tudi zato, ker je cilj tega zakona zmanjšanje sive ekonomije,
               videti tudi predlog zakona, ki ga je ministrstvo že predstavilo javnosti. To pa je,
               da se zmanjšuje delo na črno, torej preprečuje in zmanjšuje obseg dela na črno in
               sive ekonomije, ki prav tako sledi vsem ciljem izboljšanja javnofinančne podobe tako
               v zdravstveni kot socialni blagajni, ter cilj, da se omogoči vsem, ki želijo vstopiti
               na trg delovne sile s pogodbami za določen oziroma z željo s pogodbami za nedoločen
               čas.</p>
               <p>Tako da smo v okviru poslanske skupine temu vprašanju namenili veliko pozornosti.
               Pravzaprav smo se večkrat srečali z vsemi zainteresiranimi skupinami, ki so
               participirale svoje pripombe k temu zakonu. Moje mnenje je, da smo z amandmaji za
               izboljšanje tega zakona prišli do zelo korektnih rešitev. Seveda si želim, da bo
               implementacija zakona čim boljša in v tej smeri v okviru ciljev, ki jih ta zakon
               prinaša.</p>
               <p>V poslanski skupini bomo ta zakon podprli. Hvala lepa.</p>
            </sp>
            <sp xml:id="SDZ5-Redna-21-2010-10-21.sp81">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Györek.</p>
            </sp>
            <sp xml:id="SDZ5-Redna-21-2010-10-21.sp82">

               <speaker>MIRAN GYÖREK:</speaker>

               <p>Hvala za besedo, predsedujoči.</p>
               <p>O nevarnostih in posledicah sprejetja takšnega zakona sem že nekaj povedal v stališču
               poslanske skupine. Bi pa opozoril še na nekatere stvari, ki so jih posredovali kar
               razumni ljudje. Namreč nevarnost, da trenutne situacije ta zakon prav gotovo ne bo
               popravil, to je situacije 100 tisoč nezaposlenih, pač pa le poslabšal.</p>
               <p>Trenutno predstavlja zaposlitev delavca normalen način odnosa med delodajalcem in
               delavcem, ob uveljavitvi zakona o malem delu pa delodajalcu dejansko več ne bo treba
               zaposlovati delavca za določen ali nedoločen čas, ampak se bo raje poslužil mehanizma
               zaposlovanja po tem zakonu. Se pravi, iz celega bazena brezposelnih, upokojencev in
               tudi ne nazadnje tujcev iz EU bo zaposloval. Delavci, ki sedaj opravljajo dela, za
               katera ni potrebna 8-urna prisotnost 5 dni v tednu, bi v kratkem verjetno dobili
               ponujene sporazumne odpovedi. Če jih bodo podpisali, jih bodo delodajalci, ki jim
               bodo obljubili, da jih bodo zaposlili, angažirali iz naslova malega dela, ko bo
               treba, če pa ne, jim bodo pa izplačali odpravnino in zaprli vsa vrata za nadaljnje
               zaposlovanje. Pod pritiskom preživetja se bo verjetno marsikateri delavec odločil za
               sporazumno odpoved zaposlitve, v želji po vsaj majhnem zaslužku in preživetju.</p>
               <p>Še ena nevarnost je, Slovenija je vendar članica Evropske unije in zakon o malem delu
               bo veljal tudi za delavce iz drugih držav Evropske unije, na primer Romunije in
               Bolgarije, kjer je nižja cena delovne sile in bi jim občasni zaslužek v Sloveniji še
               kako prav prišel. Dodatno bo Vlada lahko programirano zniževala pokojnine
               upokojencem, ki so 40 let trdo garali, ponudila pa jim bo dodatni zaslužek iz naslova
               malega dela, istočasno pa bodo zopet konkurirali delavcem v srednjem življenjskem
               obdobju. Tako bodo tujci in upokojenci, ki bodo v to primorani zaradi preživetja,
               sistematično zbijali ceno delovne sile. Posebej pa želim ponovno opozoriti, kot sem
               danes že enkrat, da bo zakon o malem delu dejansko nastavek in potuha za delo na
               črno, saj bodo delavci zaposleni za eno uro prek zakona o malem delu in ostali 8 ali
               9 ur na črno zaposleni, delodajalec pa bo v primeru obiska inšpekcije imel urejene
               papirje, in bo rekel: "Ja, saj je zdaj ravno to uro se zaposlil." Tako se namreč
               danes dogaja pri taksistih, kot smo obveščeni, in še pri marsikomu. Tako bodo
               delodajalci, kot so na primer gradbinci, ki se danes morda poslužujejo delno rednih
               delavcev in delno tistih, ki jim plačujejo na črno, dobili možnost, da tudi trenutno
               zaposlene zaposlijo le za kakšno uro na dan, karikiram – uro na dan, lahko tudi za
               dve, po zakonu o malem delu, razliko pa izplačujejo popolnoma na črno, brez vsakega
               strahu po kazni. Verjetno ni težko sešteti takšnih in podobnih dejstev, ki bodo
               delodajalcu vsiljevala možnost zaposlitve tujcev za nižjo ceno, in upokojencev na
               robu preživetja, kar bo spravljalo slovenske delavke in delavce v položaj, da bodo
               morali konkurirati s tujci in upokojenci ter svoje znanje ponujati po bistveno nižji
               ceni. Končna posledica bo precejšnje povečanje brezposelnosti, zmanjšanje socialnih
               pravic delavcev in neprimerno večje izkoriščanje elite delodajalcev. Tako bomo že
               zdaj alarmantno številko 100 tisoč brezposelnih po vsej verjetnosti v naslednjih
               letih tudi zaradi tega povečali in bojim se, da bo to res. Hvala.</p>
            </sp>
            <sp xml:id="SDZ5-Redna-21-2010-10-21.sp83">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Marijan Križman.</p>
            </sp>
            <sp xml:id="SDZ5-Redna-21-2010-10-21.sp84">

               <speaker>MARIJAN KRIŽMAN:</speaker>

               <p>Hvala lepa, gospod podpredsednik. Spoštovane kolegice in kolegi, minister in
               sodelavke!</p>
               <p>Treba je povedati, da imamo v proračunu za drugo leto predvidena sredstva za
               štipendije, ki se bodo začele izplačevati v drugem letu. V drugem letu govorim zaradi
               tega, ker šele v letu 2012 stopi v veljavo zakon o malem delu. Nekdo od mojih kolegov
               s tiste strani je vse povedal, samo tega ni povedal. Potem pa sem razumel, da je še
               vedno v trajanju drugi volilni krog in sem rekel O. K., tudi to sprejmem. Pljuvanje
               ministra in tega zakona gre očitno v kontekst nedokončanih volitev. Ampak dejstvo je,
               da moramo povedati, da je za štipendije poskrbljeno v proračunu. Ne govoriti, da samo
               zakon o malem delu bo sprejet, vse drugo pa je obstalo in vse druge pravice pridejo
               kasneje. To ni res in to je treba povedati.</p>
               <p>Če zelo na kratko povem, podpiram tudi amandma, ki je tu danes pred nami, o katerem
               bomo glasovali v torek. In ta amandma govori tudi o tem, da nekdo, ki nima nobenega
               zaposlenega, bo lahko imel študenta, ki bo pri njem delal, mislim, da 180 ur. Ta
               amandma modificira vse ostale pravice delodajalcev in študentov pri samem delu.</p>
               <p>In samo še nekaj. Bolje kot pisati užaljena pisma, kot smo jih zdaj dobili, in deliti
               žabe, jaz nimam nič, ali se delijo žabe in zajci, mi je čisto vseeno, je bilo treba
               sodelovati pri oblikovanju zakona o malem delu, ne pa užaljeno dati glavo v pesek in
               čakati da bo zakon sprejet in ga potem popljuvati in iskati vse možne variante, kako
               ga zrušiti. Svetujem, da se pri drugih zadevah sodeluje, ne pa, da se čaka, da se
               nekaj naredi in potem to ni dobro. Nikoli ne bo nič dobro, če ne bo narejeno skupaj
               in v sodelovanju s tistimi, ki bodo od tega zakona živeli in tudi nekaj od njega
               imeli. Zato je treba pripisati vodstvu Študentske organizacije minus, eno črno piko,
               ker ni sodelovala in ni poskrbela, da bi vsi študentje bili deležni mogoče še
               kakšnega popravka v tem zakonu o malem delu.</p>
               <p>Po mojem prepričanju pa je dovolj dober in zrel za to, da ga sprejmemo in da vnesemo
               začetni red tudi na to področje, da študentje študirajo, delavci delajo in da imajo
               tudi študentje zelo veliko od tega, tako kot je minister povedal, da ne bom
               ponavljal, ker je nepotrebno. Zdi se mi, da ni prav, da se brez študentov zakon
               sprejema, vendar to morajo pripisati sebi. Hvala lepa.</p>
            </sp>
            <sp xml:id="SDZ5-Redna-21-2010-10-21.sp85">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Franc Žnidaršič.</p>
            </sp>
            <sp xml:id="SDZ5-Redna-21-2010-10-21.sp86">

               <speaker>MAG. FRANC ŽNIDARŠIČ:</speaker>

               <p>Hvala lepa za besedo. Lep pozdrav gospodu ministru s sodelavkama. Kolegice in
               kolegi!</p>
               <p>Zakon o malem delu je bil brez dvoma pripravljen z dobrim namenom urediti to
               področje, ki je bilo do sedaj rezervirano predvsem kot študentsko delo. Težava so
               bili preveliki zaslužki nekaterih študentskih servisov pa tudi problem je bil
               razmeroma visok odstotek pravic, ki so jih iz tega uživali znotraj študentske
               organizacije. Prinaša možnost dodatne zaposlitve in zaslužka upokojencem,
               brezposelnim in še naprej tudi študentom, seveda v določenih nižjih urnih
               postavkah.</p>
               <p>Zakon naj bi omogočil povečanje števila štipendij. Verjamem, da bomo to tudi storili
               in dosegli, ali iz tega naslova ali pa kako drugače, kajti štipendij je premalo in
               zaradi tega se je tudi študentsko delo razvilo v smer, da ne rečem način življenja,
               ki je potegnil za seboj tudi daljši študij, ki je zagotovo predolg.</p>
               <p>Tudi prispevki, ki naj bi se iz študentskega dela stekali v ustrezne blagajne, so
               pozitivna zadeva. In to so pozitivne strani zakona. Težava, ki jo imam pri podpori
               temu zakonu, pa je nekje drugje. Proti so sindikati, in to najbrž zaradi tega, ker se
               bojijo, da bo zaradi tega manj zaposlitev za nedoločen čas. Študentje vidijo
               konkurenco v pravici brezposelnih in pa upokojencev, ki bi konkurirali, lahko rečem,
               na isti količini možnega dela zunaj delovnih razmerij. Najbrž so to razlogi, da
               sindikati in študentje zavračajo ta zakon. Ali imajo prav ali ne, danes ni pomembno,
               glede na to, kar bom sedaj povedal. Napovedan je referendum. V času finančne in
               gospodarske krize pa je zelo hudo in žalostno zapraviti, ker tega zakona ne
               sprejemajo, štiri milijone evrov, kar je po mojem nesprejemljivo. Ker pa bo zakon
               veljal šele leta 2012, je bolje, da ga ne sprejmemo in poskušamo doseči soglasje s
               študenti in sindikati, pa potem sprejmemo zakon. Če bo namreč prišlo do referenduma,
               itak ne bo nič z uresničitvijo še leto dni, hkrati bo nastal še strošek 4 milijonov
               evrov. Vsi lahko izračunate, koliko štipendij bi samo iz tega naslova lahko podelili
               prizadetim.</p>
               <p>Povedano drugače. To so glavni razlogi, da zakona ne bom podprl, čeprav sem že prej
               povedal in naštel veliko pozitivnih stvari, ki jih zakon prinaša in verjamem, da bi
               utegnil prinesti pozitivne rezultate. Bo pa nastal štirimilijonski minus in nič prej
               ne bo uveljavljen, kot bi bil, če ga popravimo oziroma če se ponovno usedemo za mizo
               s prizadetimi in se poskušamo z njimi dogovoriti, da bi dosegli minimalni konsenz.
               Hvala lepa.</p>
            </sp>
            <sp xml:id="SDZ5-Redna-21-2010-10-21.sp87">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Matevž Frangež.</p>
            </sp>
            <sp xml:id="SDZ5-Redna-21-2010-10-21.sp88">

               <speaker>MATEVŽ FRANGEŽ:</speaker>

               <p>Meni se včasih zdi, da smo z razmerami v tej državi vsi zelo zadovoljni, kajti
               kadarkoli se napovedujejo in udejanjajo spremembe, so te spremembe soočene z velikim
               družbenim uporom. Očitno smo s sedanjim stanjem res zelo zadovoljni.</p>
               <p>Ena četrtina vseh brezposelnih je že danes mladih. Vsako leto v povprečju v Sloveniji
               naše univerze ustvarijo 17 tisoč 333 diplomantom, od tega jih je vsako leto 9 tisoč
               novih brezposelnih. To pomeni, da k brigadi 25 tisoč brezposelnih mladih lahko vsako
               leto dodamo 10 tisoč novih. Ali smo lahko, spoštovane in spoštovani, s to okoliščino,
               s tem dejanskim stanjem stvari v Sloveniji zadovoljni? Ne, ne moremo biti in zato
               potrebujemo spremembe. Ali obstaja korelacija med visoko brezposelnostjo mladih in
               študentskim delom? Da. Prepričan sem, da obstaja. Mladi so ključna strateška
               surovina. Ključna sestavina te države za recept, kako gospodarsko okrevati, kako
               prestrukturirati gospodarstvo, kako ustvariti več dodane vrednosti. Njihova
               ustvarjalnost, njihovo znanje je tisto, kar ta država mora aktivirati, če se želi
               premakniti iz sedanje krize. V to trdno verjamem. Naloga naše skupnosti je, da
               ustvarimo pogoje za to, da bodo mladi prišli do svojih priložnosti, da bodo lahko
               uresničili svoje talente, da bodo lahko izkušnje, ki so jih pridobili, znanje, ideje
               in inovativnost dali na razpolago skupnosti. Kot brezposelne osebe tega ne morejo
               dati. In zato mislim,da so spremembe potrebne. Da ne bom porabil preveč časa, mislim,
               da je to tisto, kar moramo narediti. Zakon o malem delu bom podprl, ker podpiram
               spremembe.</p>
            </sp>
            <sp xml:id="SDZ5-Redna-21-2010-10-21.sp89">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rudolf Petan.</p>
            </sp>
            <sp xml:id="SDZ5-Redna-21-2010-10-21.sp90">

               <speaker>RUDOLF PETAN:</speaker>

               <p>Hvala za besedo.</p>
               <p>Zakonov ne podpiram zato, ker sem za spremembe, ampak zakone podpiram, če so dobri.
               Povedal bi sledeče. Znano je, da je naš trg dela zelo tog. To je že ovira za razvoj
               našega gospodarstva. To vemo. In prav gotovo so potrebne določene modernizacije, kot
               se temu reče v zadnjem času moderno. Po drugi strani pa je treba priznati, da je ta
               naš trg dela tudi zelo anarhičen, in sicer vsaj iz dveh razlogov. En razlog je ta, da
               ni kontrole na trgu dela, sicer obstaja kontrola teoretično zelo dobro, ampak tudi tu
               se lovijo kurji tatovi tako kot po vsaki drugi zadevi v Sloveniji, ne zadenemo pa v
               bistvo. Drugo, kar je, določena anarhija je tudi zaradi tega, ker se izkoriščajo
               študentske napotnice. Toliko anarhije, kot jo je na tem področju, in toliko
               izkoriščanja, mislim, da nimam dovolj časa, da bi našteval takšne primere, ko morajo
               tisti, ki so zaposleni, prinesti študentske napotnice, da so lahko še naprej
               zaposleni. Tisto so pa dela po neki drugi plati, pa ne bi konkretnih primerov
               našteval. To so dejstva. To predstavlja nelojalno konkurenco podjetnikom, ki pošteno
               delajo po zakonodaji, ki imajo zaposlene delavce in jim plačujejo čisto vse
               prispevke, za pokojninsko zavarovanje in tudi za zdravstveno zavarovanje. Pri
               študentskem delu pa za študente ali dijake razen tistega plačila, ki ga dobijo,
               kakršnokoli pač je, ni ničesar drugega. Nimajo ničesar drugega plačano. Pri tem pa
               imajo delodajalci poceni delovno silo, in to je nelojalna konkurenca tistim
               prejšnjim, ki ste jih omenili, ki delajo po zakonu in ki delavcem plačujejo čisto
               vse, kar je treba. Zato ni nič nenavadnega, če imamo študente z diplomo, recimo, da
               so diplomirali, ki so stari čez 30 let, pa nimajo niti enega dne delovne dobe, ker so
               delali prek študentskih servisov, pri tem pa so služili študentski servisi, pardon,
               lastniki študentskih servisov, zaslužili so tudi delodajalci, ki so jih zaposlili. In
               ti lastniki študentskih servisov so enormno bogati. Ne bi sedaj našteval, kaj vse so
               kupovali, firme, hotele in podobno. Pri tem pa se govori, in počasi bom začel
               verjeti, da je to res, da so tudi študentske demonstracije, ki so bile, ko so
               uničevali naš parlament, da so potem nekateri dobili to plačano. S tem se je oblatila
               študentska organizacija in študenti, ki pri tem niso bili nič krivi, da se razumemo.
               Ti lastniki študentskih servisov so to stisko izkoristili in so s tem denarjem, ki so
               ga prislužili na lahek način, izkoristili za te stranpoti. Pri celi zadevi pa je
               kriva inšpekcija, ker ne dela, ker ne kontrolira te stranpoti z napotnicami in
               podobno. Tam je glavna krivda. Po teoriji mogoče zadeva "špila", ampak v praksi pa
               ne.</p>
               <p>Ko smo pa pri tem zakonu, bom pa povedal še to, da tudi v teoriji, jaz sem prepričan,
               da je namen tega zakona dober, ker nekaj je treba narediti in teoretično gre v pravo
               smer, ampak v praksi, sem pa prepričan, da se bo zgodilo enako. Ne bo kontrole, niti
               takšne, niti drugačne, potem bo ta modernizacija, ki je bila omenjena, zašla na neka
               stranska pota. Omejitve, ki so tu predpisane, mene niti toliko ne motijo, ker neke
               stvari je treba spremeniti. Če pa ne bo nadzora, potem so tudi omejitve, ki so v
               zakonu napisane, popolnoma brezpredmetne in ne dosežejo tistega svojega namena, in je
               lahko še kvečjemu slabše. Jaz bi soglašal s tistim, ki je danes v tem prostoru dejal,
               da se pa teoretično zdaj lahko zgodi, da bomo vsi zaposleni preko malega dela. To je
               teoretično ekstremen primer, do katerega lahko pride, če ni zadostne kontrole. To so
               dejstva. Jaz sem tu zato malo skeptičen. In bom rekel tako, gospod minister, ker vi
               predstavljate ta zakon, to je zakon, ki ga je sprejela Vlada, ampak vi ga
               predstavljate, če bi vam uspel tudi nadzor nad tem, potem mislim, da bi bilo v redu.
               Ampak nadzor za vse. To pa izjavljam zato, ker imamo nekaj nedotakljivih podjetnikov,
               lastnikov, ki se jim ne sme približati nobena inšpekcija. Če tisti, bom rekel kurji
               tat, ki ga dobijo ali pa pridejo k njemu, opozori, češ, , tam je pa eden, ki je
               tisočkrat večji od mene, pravijo, ne govoriti o tem, ker oni so pa nedotakljivi.
               Inšpektorji že to sami povedo. Če ne bo inšpekcija za vse enaka, da bo zakonodaja
               veljala za vse enako, potem je ta zakon zapravljena priložnost in se bo naredilo še
               več anarhije, kot pa jo je sedaj.</p>
               <p>Jaz sem zelo vesel, da so nekateri moji kolegi danes govorili o povečanju štipendij.
               To je dobro. Mi smo tudi podprli ta zakon. Ampak dovolite, da vas spomnim, pred
               štirimi leti smo v tem prostoru razpravljali o spremembi tega študentskega dela,
               sicer malce drugače je bil zakon zamišljen. Tam smo predlagali majhno spremembo, da
               bi tisti denar, ki se steka za študentske servise, za delo študentskih servisov,
               nekoliko zmanjšali in dali denar za štipendije. Takrat ste, spoštovani kolegi, ki
               zdaj zagovarjate ta zakon, bili tako proti, tako ste se nakuhali, da je verjetno ta
               prostor bil premajhen od tistega nakuhanja. Danes pa ste ugotovili, da so ravno
               štipendije tisto bistvo. In bom rekel, hvala bogu, da ste tako hitro spregledali.
               Samo ne razumem pa, zakaj ste takrat tako nasprotovali in danes dajete kot negativen
               primer, da so lastniki študentskih servisov enormno obogateli. Takrat smo želeli
               malce priškrniti tisti denar, pa ste bili proti, pa povečati štipendije, pa ste tudi
               bili proti. To mi pa ne gre skupaj. Sem pa vesel, da ste spregledali.</p>
               <p>Po drugi strani bi pa želel povedati, da sem skeptičen ravno zaradi tega nadzora, ker
               imamo obdobje ali pa položaj, ko recimo sodstvo ne dela tako, kot bi bilo treba. Če
               dela sodni sistem, potem se da marsikatere stvari spraviti v red v realnem času. Če
               pa sodstvo ne dela, če se po desetih letih stvari obravnavajo in imajo prednost neke
               namišljene afere, ki jih sploh ni, kjer večkrat pišejo obtožne predloge pa obtožbe,
               to je seveda druga zadeva, in ko sodniki, ki so obtoženi, da bi morali iti v
               preiskavo, dobijo imuniteto, ampak ne vsi. Včeraj smo dali enemu sodniku takšno
               imuniteto, da se niti preiskava ne sme začeti, pred tremi meseci smo pa pri podobnem
               primeru pri enem drugem sodniku rekli, da nima imunitete, da lahko gre zadeva naprej.
               To je tista dvoličnost, zaradi katere sem jaz v dvomih pri tem zakonu. Ko imamo
               primere ali pa situacijo, , ko recimo v kabinetu predsednika Vlade izkoriščajo
               delavce Vegrada, ki so ostali na cesti, ki so brez plače, ki so brez socialne
               varnosti, pri tem pa so jim ti delavci še do nedavnega gradili hišo, kjer naj bi se
               material dobavljal z nekega drugega projekta, pri tem se kažejo neki namišljeni
               računi, neke pogodbe, ki niso takšne, kot bi morale biti, in tudi neki sumljivi
               računi, zato sem skeptičen. Predsednik Vlade pa še vedno daje podporo in zaupa tem
               ljudem. Kako bo zadeva potekala naprej, tega ne vem.Ampak glede na to, da so naši
               privilegirani, vaši pa niso privilegirani, ali obratno, sem skeptičen pri tem
               nadzoru. Malo sem skeptičen tudi zaradi tega, ker govorimo o modernizaciji. Danes
               modernizacija pomeni do neke mere zamrznitev pokojnin, modernizacija pomeni tudi
               zamrznitev socialnih transferjev, pri tem pa govorimo, da imamo 98 tisoč
               brezposelnih. To ni res. Vsaj 130 tisoč jih je, in sicer zaradi tega, ker je po
               podatkih, ki jih imam, bilo od 10 do 30 tisoč, natančnega podatka ne vem, ljudi
               izbrisanih z borze, ker so vse zakonske roke prekoračili, so jih enostavno izbrisali
               iz registra brezposelnih. Po drugi strani je pa tudi res, da je vsaj od 10 do 20
               tisoč študentov takšnih, ki so se vpisali na drugo fakulteto, da so ohranili status
               študenta in pravice, ki iz tega gredo, ker nimajo zaposlitve. Vendar prepričan sem,
               da je takih še več. Tudi taki so, ki so se vpisali, recimo, v 5. letnik bolonjske
               stopnje, kljub temu da so končali po starem sistemu, in imajo enake pravice kot
               tisti, ki so končali po bolonjski stopnji, iz istega razloga. To se pravi, da tu do
               neke države tudi zavaja.</p>
               <p>In še, kar me pri celi zadevi skrbi glede malega dela, je pa to, da se zdrave
               slovenske firme uničujejo, in to tako, da se direktorje kriminalizira, češ, da so
               naredili ne vem kaj, pri tem se jim nič ne dokaže samo zaradi tega, da bi se skrivalo
               takšne stvari, kot so Murgle, Pod brezami 7. Zato ker "ja, saj oni so tudi takšni..."
               Tam se ničesar ne dokaže, tu pa se ne sme dokazati.</p>
               <p>Zaradi vsega navedenega tega zakona ne morem podpreti. Pri tem pa ne zanikam, da je
               bil verjetno namen dober in da bi v teoriji mogoče tak zakon tudi "špilal". Ampak
               praksa je nekoliko drugačna od teorije. Bojim se, da ta zakon ne bo dosegel svojega
               namena. Menim pa, da nekaj dobrih elementov vsebuje, in bom seveda spremljal, kaj se
               bo dogajalo, ali se bodo dogajale podobne stvari, kot so se, recimo, v Avstriji in
               Nemčiji, kljub temu da tam sodstvo dela, kar je še ena razlika.</p>
               <p>Zakona ne morem podpreti. Hvala lepa.</p>
            </sp>
            <sp xml:id="SDZ5-Redna-21-2010-10-21.sp91">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan.</p>
            </sp>
            <sp xml:id="SDZ5-Redna-21-2010-10-21.sp92">

               <speaker>BREDA PEČAN:</speaker>

               <p>Hvala za besedo.</p>
               <p>Rada bi samo povedala, da bom zakon o malem delu tudi v tretjem branju podprla,
               zlasti zaradi tega, ker je eden mojih predlogov v zvezi s 4. členom bil vsaj delno
               upoštevan, sama bi bila malo bolj rigorozna pri tem, ampak nič ne de.</p>
               <p>Moram povedati, če bi si Študentska organizacija vzela čas za pogajanja in pogovore z
               Ministrstvom za delo takrat, ko se je pripravljalo dokončno besedilo zakona o malem
               delu, namesto da bi se neprestano srečevali z lastniki različnih študentskih
               servisov, zato da so se dogovarjali, kako bodo minirali zakon, potem bi bila stvar
               popolnoma drugačna. Sedaj je pa prepozno. In, študentje, morali se boste navaditi, da
               se v tej družbi moramo pogovarjati s tistimi ljudmi, ki... / izklop mikrofona/</p>
            </sp>
            <sp xml:id="SDZ5-Redna-21-2010-10-21.sp93">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Borut Sajovic.</p>
            </sp>
            <sp xml:id="SDZ5-Redna-21-2010-10-21.sp94">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo.</p>
               <p>Odgovorna in resna politika mora storiti tisto, kar je treba, ne pa misliti na to, da
               bo vsak trenutek vsem všeč. Problem na tem področju je bil danes ponovno jasno
               opredeljen, jasno definiran s strani pozicije in opozicije. Sam osebno mislim, da
               gredo prizadevanja ministra in ministrstva v pravo smer, da si jemljemo še vedno
               časa, da na vse zadeve, ki so bile danes opozorjene, pravočasno odreagiramo, jih
               popravimo in izboljšamo.</p>
               <p>Vesel sem, da odpravljamo anomalije na področju študentskih servisov. Vsem je jasno,
               da je šel denar za namene, ki z boljšim življenjem državljank in državljanov
               Slovenije nimajo veliko, še najmanj pa študentk in pa študentov.</p>
               <p>Govorili smo ne dolgo nazaj o pokojninski reformi, da imamo mlade ljudi, ki na eni
               strani težko pridejo do dela, ne plačujejo prispevkov, ko je pa drug čas, pa nimajo
               pokojninske dobe in še kaj, da se slovensko študentsko delo marsikdaj tudi izkorišča,
               zlorablja, da v kar precejšnjem deležu pod napotnico ne delajo tisti, ki so tam
               napisani. Smešen je predlog nekaterih, ki bi na trg poslali množico inšpektorjev,
               kontrolorjev in še česa, po drugi strani pa nas pridno opozarjajo, da preveč
               zaposlujemo v državni upravi in temu nasprotujejo.</p>
               <p>Treba je reči "bobu bob", razmislek, da vsako delo šteje, da se za vsako delo
               plačujejo prispevki, je pravšnji. Tudi prispevki in pa obdavčitev, ki je predvidena,
               je nižja kot pogodbeno delo, nižja kot redno delo, in to je zagotovo dobro. V ta
               kolaž rešitev so se na nek način kdaj tudi čudno pomešale tri kategorije - študentje,
               upokojenci, nezaposleni. Seveda si te tri skupine lahko konkurirajo samo pri
               določenih delih, ki so v manjšem obsegu, pridnim mladim študentkam in študentom z
               znanjem, ki jim ga nudijo slovenske šole, pa drugi dve kategoriji težko konkurirata.
               Študentje imajo velika, široka znanja in prav bi bilo, da jih kot študentje
               preizkušajo tudi v praksi in potem imajo pri pridobivanju dela in pa novih zaposlitev
               zagotovo veliko prednost pred tistimi, ki so recimo brez službe, ki so težko ali pa
               nezaposljivi tudi zato, ker nimajo nobenih znanj, izobrazb. Iz splošnim primerov pa
               vam lahko rečem, da v Sloveniji imamo številna področja in sisteme, kjer bi ti ljudje
               lahko brezplačno pridobili znanje in izobrazbo, pa se žal tega ne poslužujejo. Moramo
               biti zrela, resna in odgovorna družba, v kateri se mora prav vsak truditi, da od sebe
               da največ.</p>
               <p>Kar se pa tiče upokojenk in upokojencev, pa se mi tudi zdi prav, da takrat, ko so
               enkrat prešli to obdobje, imajo pa fantastična, bogata znanja, bogate izkušnje, da
               imajo še možnost, da jih na legalen način posredujejo in dajejo družbi. Jaz mislim,
               da imamo časa do uveljavitve leta 2012 več kot dovolj, da bomo še z drugimi zadevami
               vse tisto, kar se bo pokazalo, da ni najbolje, popravili in naredili.</p>
               <p>Zato bom glasoval za to, da se danes zakon sprejme, in nudil vso pomoč in podporo
               tistim, ki bodo na implementaciji tega zakona delali še naprej, da dobimo sistem, ki
               bo v praksi deloval. In to bo zagotovo za blaginjo vseh v tej državi dobro. Hvala
               lepa.</p>
            </sp>
            <sp xml:id="SDZ5-Redna-21-2010-10-21.sp95">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Robert Hrovat. <stage>(Ga ni.)</stage> Gospod Franco Juri. <stage>(Ne.)</stage> Jože Tanko.
               <stage>(Ne.)</stage></p>
               <p>Gospa Alenka Jeraj, izvolite.</p>
            </sp>
            <sp xml:id="SDZ5-Redna-21-2010-10-21.sp96">

               <speaker>ALENKA JERAJ:</speaker>

               <p>Hvala za besedo.</p>
               <p>Jaz zakona o malem delu ne bom podprla. Morda še nekaj podatkov, ki jih nisem prej
               uspela povedati. Uvajate celi kup nove administracije in obremenjujete podjetja,
               kljub temu da govorimo, da jih razbremenjujemo. Od člena 36. naprej govorimo, kaj vse
               bo treba hraniti, kakšne podatke, katere vse podatke bo moral imeti zavod v svoji
               centralni evidenci o malem delu, v evidenci upravičencev vse o opravičencih, to je 12
               alinej, potem imamo v evidenci delodajalcev ponovno 10 alinej, v evidenci napotnic 12
               alinej, vevidenci organizacij 6 alinej, v evidenci rizičnega sklada spet cel kup
               alinej. To pomeni, da bo Zavod za zaposlovanje zagotovo dodatno obremenjen. Doslej,
               če pogledamo podatke za leto 2009, je bilo na Zavodu za zaposlovanje zaposlenih 900
               ljudi. S 45 milijoni evrov so izvedli vse postopke za 100 tisoč brezposelnih. Medtem
               ko je 47 študentskih servisov za 12 milijonov evrov z 250 zaposlenimi izvedlo vse
               postopke za študentsko delo za 150 tisoč dijakov in študentov. Glede na to, da je že
               sedaj obstajala možnost, da študenti napotnice dvignejo tudi na Zavodu za
               zaposlovanje, bi se morali na ministrstvu vprašati, zakaj se to ne dogaja. Najbrž
               zato, ker so nekje stvari ažurne, drugje pa ne, in zdaj dodatno to selimo na zavode
               za zaposlovanje – torej 150 tisoč dijakov, študentov in še pol milijona brezposelnih
               in upokojencev. Mislim, da bomo s tem povzročili kar velike težave Zavodu za
               zaposlovanje, hkrati pa tudi vsem tistim, ki bi se poslužili malega dela, ki bi na
               tak način želeli delati. Ministrstvo predvideva nov informacijski podporni sistem, ki
               bo vse to seveda pokril, da bodo potem lahko tudi Davčna uprava in vsi drugi, ki so
               vključeni in ki bodo lahko nadzorovali oziroma ki bodo morali nadzorovati, kako
               stvari potekajo, Davčna uprava in inšpekcijske službe, dostopali do teh podatkov. Če
               bo ministrstvo to nalogo zaupalo Ultri ali kateremu njenih podjetij, se lahko zgodi
               podobno kot pri študentskih bonih, ko se sistem sesuje in potem gremo spet stvari
               delat ročno in na bolj enostaven način. Ne predstavljam si, kaj bo to pomenilo za vse
               tiste, ki bodo s 1.1.2012 prišli na Zavod za zaposlovanje, hoteli napotnico,
               januarja, recimo, pa sistem ne bo delal, kdaj bomo te stvari vzpostavili in kako jih
               bomo vzpostavili.</p>
               <p>Poleg tega z zakonom obremenjujemo podjetja z zdravstvenimi pregledi. Organizacije
               zagotavljajo zdravstveni pregled... / oglašanje iz dvorane/ No, saj, posredniki. Ja,
               saj posrednik je podjetnik, kajne. Aha, okej, mi boste razložili, da to ni to.
               Organizacija je pač tista, ki posreduje delo, tako jaz razumem zakon, ker ni samo
               Zavod za zaposlovanje, ampak danes tudi študentski servisi, takrat pač organizacije
               za posredovanje dela.</p>
               <p>Zakona ne bom podprla, ker mislim, da bo prinesel več škode kot koristi, da bomo
               podrli sistem, ki funkcionira, bi ga bilo pa treba posodobiti in okrepiti nadzor. Že
               sedaj ni treba, da bi povečali oziroma poslali v akcijo ne vem koliko inšpektorjev,
               ker že sedaj lahko dostopajo do podatkov. Bolj je problem, da so inšpektorji sami
               rekli, da ne želijo, da servisi posredujejo podatke o tem, kdo dela prek študentskega
               servisa, ker s tem nimajo kaj početi in imajo preveč dela s temi stvarmi. Tako bi se
               najbrž dalo že v okviru obstoječega sistema stvari bolje nadzorovati, bolje urediti.
               In z vsemi ukrepi, ki so že bili v preteklosti sprejeti, se je tudi zaslužek
               direktorjev oziroma študentskih servisov že zmanjšal. Omejile so se tudi napotnice
               oziroma zmanjšalo se je število napotnic. Mislim, da bi morali v tej smeri
               nadaljevati in bi lahko dosegli tisto, kar si želite s tem zakonom.</p>
            </sp>
            <sp xml:id="SDZ5-Redna-21-2010-10-21.sp97">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo. Prehajamo na razpravo o členih in vloženih amandmajih, ki jo
               bomo opravili na podlagi pregleda vloženih amandmajev z dne 20. 10. 2010.</p>
               <p>V razpravo dajem 4. člen in amandma poslanskih skupin SD, Zares, DeSUS in LDS. Želi
               kdo razpravljati? Ugotavljam, da ne.</p>
               <p>V razpravo dajem 41. člen in amandma poslanskih skupin SD, Zares, DeSUS in LDS. Želi
               kdo razpravljati?</p>
               <p>Izvolite, gospod Rožej.</p>
            </sp>
            <sp xml:id="SDZ5-Redna-21-2010-10-21.sp98">

               <speaker>VITO ROŽEJ:</speaker>

               <p>Hvala lepa.</p>
               <p>41. člen določa sestavo komisije...</p>
            </sp>
            <sp xml:id="SDZ5-Redna-21-2010-10-21.sp99">

               <speaker>PODPREDSEDNIK MAG. VASJA KLAVORA:</speaker>

               <p>Na voljo imate 24 sekund...</p>
            </sp>
            <sp xml:id="SDZ5-Redna-21-2010-10-21.sp100">

               <speaker>VITO ROŽEJ:</speaker>

               <p>Ne motite me, prosim.</p>
               <p>... ki bo razpravljala in ocenjevala posledice malega dela. Iz nje so izključeni
               študentje in predvidevam, da bi bili, če bi predlagani, tudi lastniki študentskih
               servisov. Mene zelo moti, da je gospod minister podobno nekritično kot kolega Petan
               in Sajovic govoril o enormnem bogatenju lastnikov študentskih servisov. Prepričan
               sem, da nihče tukaj prisotnih ne zna našteti tri, ki bi res enormno obogateli od
               tega. Poznajo samo enega, to je lastnik študentskega servisa, katerega začetki segajo
               v čas ločitve Študentske organizacije Slovenije in zdajšnje Liberalne demokracije
               Slovenije iz ZSMS-ja in iz tega... / izklop mikrofona/</p>
            </sp>
            <sp xml:id="SDZ5-Redna-21-2010-10-21.sp101">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujem. V razpravo dajem 42. člen in amandma Poslanskih skupin SD, Zares, DeSUS
               in LDS. Želi kdo razpravljati? Ugotavljam, da ne.</p>
               <p>S tem zaključujem to razpravo o amandmajih, o katerih bomo odločali v torek, 26. 10.
               2010, v okviru glasovanj. S tem prekinjam tudi to točko dnevnega reda.</p>
               <p>Prehajamo na <title>17. TOČKO DNEVNEGA REDA – TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O UPRAVNIH TAKSAH V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Besedo dajem predstavniku Vlade
               za dopolnilno obrazložitev predloga zakona.</p>
               <p>Gospa Mateja Vraničar, državna sekretarka, izvolite.</p>
            </sp>
            <sp xml:id="SDZ5-Redna-21-2010-10-21.sp102">

               <speaker>MATEJA VRANIČAR:</speaker>

               <p>Hvala lepa predsedujoči. Gospe in gospodje poslanci!</p>
               <p>Na kratko o poglavitnih rešitvah Predloga zakona o spremembah in dopolnitvah Zakona o
               upravnih taksah. To je zakon, ki ureja plačevanje taks za dokumente in dejanja v
               upravnih in drugih javnopravnih zadevah. Predlog novele je odraz sprememb materialne
               zakonodaje, ki narekuje ustrezno spremembo sistema plačevanja upravnih taks in
               potrebe po natančnejši ureditvi samega postopka.</p>
               <p>Spremembe se nanašajo tako na samo besedilo zakona kot tudi na takšno tarifo, ki je
               priloga zakona in je njegov sestavni del. Vsebinsko lahko opredelimo spremembe na
               naslednji način. Najprej se v določeni meri spreminja višina upravnih taks, in sicer
               se takse povečujejo za rast cen življenjskih potrebščin od zadnje spremembe, torej od
               septembra 2002 do leta 2010. Navedeni rasti cen življenjskih potrebščin se višina
               upravnih taks prilagodi postopoma, kar pomeni, da se ustrezno zvišajo, in sicer v
               treh korakih, najprej ob uveljavitvi zakona, 1. julija 2011 in 1. januarja 2012.
               Spremembe in dopolnitve v besedilu predloga zakona se nanašajo predvsem na postopek
               za izdajo plačilnega naloga, spremembo višine veljavnih taks in na nekatere taksne
               oprostitve. V taksni tarifi se na novo določajo ali spreminjajo nekatere takse, ki do
               sedaj niso bile ustrezno določene, v skladu s tem pa se spreminjajo in dopolnjujejo
               tudi opombe k posameznim tarifnim številkam. Taksna tarifa, ki je sestavni del
               zakona, se prilagodi spremembam nekaterih materialnih predpisov, ki so podlaga za
               odmero upravnih taks.</p>
               <p>V primerih, ko se višina takse ne more določiti ob vložitvi vloge, taksna obveznost
               nastane v trenutku, ko organ takso lahko določi oziroma najpozneje ob izdaji akta ali
               opravi dejanja. V tem primeru taksni zavezanec vnaprej ne pozna višine takse, kot
               velja sicer, dokler ga organ z njo ne seznani. Zato se s spremembo določi, da organ
               zavezanca, ko ima na voljo vse podatke za določitev takse, o njegovi obveznosti
               seznani. Po veljavnem ZUT zavezanec ni posebej obveščen o tej višini, temveč je o
               višini obveščen šele ob izdaji dokumenta oziroma odločitvi o glavni stvari, kar pa z
               vidika pravnega varstva zavezanca oziroma njegove seznanjenosti z obveznostjo plačila
               takse ni primerno.</p>
               <p>Nadaljnja sprememba se dotika postopka v primeru neplačila oziroma prenizkega plačila
               takse. Veljavni postopek je tristopenjski. Najprej je treba izdati obvestilo o
               obveznosti iz naslova takse, temu sledi, če taksa še vedno ni poravnana, taksni
               opomin, temu pa v primeru nadaljnjega neplačila plačilni nalog, ki predstavlja
               izvršilni naslov. Predlaga se ukinitev dveh od skupno treh faz, zaradi katerih se
               plačilo takse po nepotrebnem zavlačuje in se ustvarjajo dodatni stroški na strani
               taksnega zavezanca in na strani organa.</p>
               <p>Dejstvo ukinitve obvestila in taksnega opomina v ničemer ne posega v pravno varnost
               taksnih zavezancev, saj obveznost plačila takse, torej nastanek, določa že sam zakon,
               zato ni potrebe po dodatnem obveščanju in opominjanju. Predlaga se nova jasnejša
               ureditev oziroma postopek v primeru, ko taksa ni plačana, in sicer organ, ki izda
               dokument oziroma opravi dejanje, v primeru neplačila ali nezadostnega plačila takse
               obvesti davčnega zavezanca tako, da mu pošlje plačilni nalog. Plačilni nalog mora
               vsebovati vse sestavine za upravo izvršbe oziroma sestavine izvršilnega naslova.
               Zoper plačilni nalog je možen ugovor, vendar so podobno kot v drugih podobnih
               primerih razlogi za ugovor omejeni.</p>
               <p>Nadalje se v povezavi s spremembo načina izterjave taks določi tudi obračunavanje
               zamudnih obresti od neplačanih taks, in sicer v višini 0,0247 % na dan.</p>
               <p>To so poglavitne rešitve, ki jih prinaša predlog zakona, in predlagamo Državnemu
               zboru, da predlog zakona podpre tako v drugi kot v tretji obravnavi. Hvala lepa.</p>
            </sp>
            <sp xml:id="SDZ5-Redna-21-2010-10-21.sp103">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo dajem predsedniku Odbora za finance in monetarno politiko gospodu Bogdanu
               Čepiču za predstavitev poročila odbora.</p>
            </sp>
            <sp xml:id="SDZ5-Redna-21-2010-10-21.sp104">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav državni sekretarki, kolegice in
               kolegi!</p>
               <p>Odbor je predlog zakona kot matično delovno telo obravnaval na 20. seji 7. 10. 2010.
               Posredovano mu je bilo mnenje Zakonodajno-pravne službe, ki je podala pripombe k
               členom predloga zakona in tarifnim številkam v njegovi prilogi, ki je njegov sestavni
               del. K predlogu zakona so amandmaje vložile koalicijske poslanske skupine k večjemu
               številu členov in tarifnih številk ter Poslanska skupina Slovenske demokratske
               stranke k 12. in 14. členu.</p>
               <p>V dodatni predstavitvi mnenj Zakonodajno-pravne službe je njena predstavnica
               poudarila, da je pretežna večina pripomb službe ustrezno upoštevana v vloženih
               amandmajih koalicijskih poslanskih skupin. V razpravi so člani odbora največ
               pozornosti namenili amandmajem Poslanske skupine Slovenske demokratske stranke za
               črtanje 12. in 14. člena, ki se nanašata na novo taksno tarifo kot prilogo, in
               sestavni del predloženega zakona. Po oceni poslanske skupine v času hude gospodarske
               socialne krize, v kateri se nahaja Slovenija, povišanje upravnih taks ni
               sprejemljivo, saj bi vplivalo na že sedaj slab socialni položaj večine državljanov,
               zaradi slabega gospodarjenja Vlade z javnim denarjem pa tudi kljub dodatnim
               proračunskim sredstvom iz tega naslova ne bi imelo pozitivnih javnofinančnih
               učinkov.</p>
               <p>Nasprotniki amandmajev so v razpravi med drugim poudarili, da v posameznih primerih
               ne gre za bistveno povišanje taks, da predloženi zakon po drugi strani uvaja nove
               oprostitve, na primer za brezposelne in druge iskalce zaposlitve v postopkih
               izvajanja ukrepov države na trgu dela, da je pozornost treba preusmeriti od
               politizacije vprašanja višine upravnih taks na razpravo o možnostih skrajšanja
               posameznih postopkov in znižanja administrativnih stroškov, da bi bile storitve
               oziroma postopki cenejši in strankam bolj prijazni. Podporniki amandmajev pa so po
               drugi strani poudarili, da se upravne storitve v sedanjih razmerah ne morejo in ne
               smejo podražiti, kvečjemu se morajo poceniti, zato zvišanje upravnih taks ni
               dopustno, javna uprava pa mora na področju stroškov delovati racionalno, kot to počne
               tudi gospodarstvo.</p>
               <p>Predstavnica Vlade je ob teh vprašanjih ponovno opozorila na dejstvo, da gre v
               primeru upravnih taks za plačilo storitev, ki jih na zahtevo stranke opravi upravni
               organ, in po mnenju Vlade naj ta strošek, ki je večji zaradi porasta cen posameznih
               storitev, nosi stranka, ker ga je sicer mogoče financirati le iz proračuna oziroma
               denarja vseh davkoplačevalcev.</p>
               <p>V razpravi je bilo opozorjeno še na vprašanje dejanskega izračuna stroškov za
               posamezno storitev oziroma vprašanje izbire enotne storitve, ki se zaračunava.
               Ocenjeno je bilo, da se očitno ohranja star birokratski sistem, saj ni logično, da je
               upravljanje istovrstnih storitev v posameznih primerih ovrednoteno različno. Izraženo
               je bilo tudi mnenje, da je višina nekaterih taks tudi sicer nelogična, saj so na
               primer takse za eksistenčne namene, kot je izdaja dokumentov, v primerjavi z
               nekaterimi drugimi taksami precej visoke.</p>
               <p>Odbor je v nadaljevanju sprejel svoj amandma k tarifni številki 40, s katerim je
               odpravil redakcijsko napako pri zapisu besedila te številke. Opredelil se je tudi do
               vloženih amandmajev in sprejel amandmaje koalicijskih poslanskih skupin, ni pa
               sprejel amandmaja Poslanske skupine Slovenske demokratske stranke za črtanje 12.
               člena ter ni glasoval o vsebinsko povezanem amandmaju istih predlagateljev k 14.
               členu, ker je postal brezpredmeten.</p>
               <p>Odbor je glasoval o členih predloga zakona in jih sprejel. Na podlagi sprejetih
               amandmajev ja bil pripravljen dopolnjeni predlog zakona, ki je sestavni del poročila,
               ki ste ga dobili.</p>
            </sp>
            <sp xml:id="SDZ5-Redna-21-2010-10-21.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališče poslanskih skupin.</p>
               <p>Gospod Bogdan Čepič, lahko nadaljujete, prosim, v imenu Poslanske skupine SD.</p>
            </sp>
            <sp xml:id="SDZ5-Redna-21-2010-10-21.sp106">

               <speaker>BOGDAN ČEPIČ:</speaker>

               <p>Poslanska skupina Socialnih demokratov bo predlog zakona o upravnih taksah podprla.
               Na vsebino zakona, ki ureja upravne takse, vplivajo materialni predpisi, ki določajo
               vsebino upravnih dejanj in dokumentov, na podlagi katere nato zakon o upravnih taksah
               določa višino upravne takse. Ti predpisi so, na primer, zakon o trošarinah, zakon o
               potnih listinah, zakon o osebni izkaznici, pravilnik o izvrševanju zakona o osebni
               izkaznici, zakon o varnosti cestnega prometa, zakon o graditvi objektov, pravilnik o
               vrstah in vsebini potrdil, izbir geodetskih podatkov ter o načinu izkazovanja
               podatkov, pravilnik o podračunih ter načinu plačevanja obveznih dajatev in drugih
               javnofinančnih prihodkov, pravilnik o stroških za fotokopiranje uradnih aktov ali
               listin pri upravnem organu in verjetno še kakšen akt oziroma predpis.</p>
               <p>Vsi upravni postopki pa imajo določene materialne in druge stroške, ki jih je
               verjetno treba plačati. Zadnja sprememba, višina upravnih taks, je bila izvedena
               septembra leta 2002 in v vsem tem času so zagotovo nastali povečani stroški.
               Predlagatelj predlaga, da se jih uskladi v treh korakih do leta 2012. V tem obdobju
               so se cene življenjskih potrebščin povišale za 27,8 %, zato so navedeni rasti cen
               življenjskih potrebščin prilagodi tudi višina upravnih taks, kar pomeni, da se
               ustrezno zvišajo vse do leta 2012. Predlog novele je odraz sprememb materialne
               zakonodaje, ki narekuje ustrezno spremembo sistema plačevanja upravnih taks, in
               potreba po natančnejši opredelitvi postopka plačevanja upravnih taks. S predlaganimi
               spremembami in dopolnitvami se ne posega v temeljna načela, ki so bila že upoštevana
               ob pripravi osnovnega zakona. Vlada izhaja iz uveljavljanega stališča, da so upravne
               takse plačilo splošnih stroškov za dokument, ki ga upravni organ izda na zahtevo
               stranke. V zakonu je predlagana rešitev za primere, ko se višina taks ne more
               določiti ob vložitvi vloge, taksne obveznosti nastanejo v trenutku, ko organ takso
               lahko določi, na primer določitev takse za sklenitev zakonske zveze zunaj uradno
               predvidenih prostorov oziroma najkasneje ob izdaji akta ali opravi dejanja. V tem
               primeru taksni zavezanec vnaprej ne pozna višine takse, kot velja sicer, dokler ga
               organ z njo ne seznani, zato se s spremembo določil, da organ zavezanca, ko ima na
               voljo vse podatke za določitev takse, o njegovi obveznosti tudi seznani. Po veljavnem
               zakonu o upravnih taksah zavezanec ni posebej obveščen o višini takse, temveč je o
               višini obveščen najkasneje do izdaje dokumenta oziroma odločitve o glavni stvari, kar
               pa z vidika pravnega varstva zavezanca oziroma njegove seznanjenosti z obveznostjo
               plačila takse ni primerno, zato je predlagana ustrezna sprememba.</p>
               <p>V primeru napak v plačilnem nalogu lahko organ do potrditve izvršljivosti napačen
               plačilni nalog nadomesti z novim plačilnim nalogom. Na novo se določi obračunavanje
               zamudnih obresti od taks, ki jih taksni zavezanec ni plačal v predpisanem roku, in
               sicer po 0,0247 % dnevni obrestni meri. Taksna tarifa, ki je sestavni del zakona, se
               prilagodi spremembam nekaterih materialnih predpisov, ki so podlaga za odmero
               upravnih taks.</p>
               <p>Kot rečeno, Poslanska skupina Socialnih demokratov bo predlagano spremembo zakona
               skupaj s tarifnimi skupinami podprla, kljub temu da mogoče tudi zaradi zaostrene
               finančne stiske občanov ni najprimernejši trenutek. Ocenjujemo pa, da je prav zaradi
               tega Vlada predlagala postopno uskladitev taks in na ta način bo verjetno prehod na
               nov tarifni del nekoliko lažji.</p>
            </sp>
            <sp xml:id="SDZ5-Redna-21-2010-10-21.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Zvonko Černač v imenu Poslanske skupine SDS.</p>
            </sp>
            <sp xml:id="SDZ5-Redna-21-2010-10-21.sp108">

               <speaker>ZVONKO ČERNAČ:</speaker>

               <p>Spoštovana kolegica, spoštovani kolegi, vsi ostali prisotni!</p>
               <p>Skoraj ne mine dan in zakaj bi bil današnji izjema, ko nas Vlada osreči s kakšnim
               novim davkom oziroma s povišanjem obstoječih. Pred dnevi je bil v moji poslanski
               pisarni en občan, ki mi je pokazal položnico za plačilo električne energije in potem
               sem tudi svojo doma pogledal in sem videl, da je naša vlada inovativna celo do take
               mere, da obračunava davek na davek. Trošarine na električno energijo so namreč
               obdavčene z 20 % DDV-jem. Zakon o upravnih taksah je zakon, ki predvsem povišuje te
               upravne takse, v končni posledici za tretjino. Za 9 milijonov evrov letno bodo morali
               državljanke in državljani globlje seči v žep po tej spremembi, in to je eden izmed
               razlogov, zaradi katerih ga v teh razmerah v Poslanski skupini Slovenske demokratske
               stranke ne moremo podpreti.</p>
               <p>Drugi razlog pa je, da je zakon nepregleden, konfuzen, zmeden, nelogičen,
               zbirokratiziran. Naj vam preberem samo en primer, in takšnih je kar nekaj v tem
               zakonu. Za popolno zaporo javne ceste zaradi izvajanja del na njej je treba plačati
               po novem, ko bo v polni meri to povišanje v veljavi, 1,81 evra upravne takse, za
               popolno zaporo javne ceste zaradi prireditve na njej, vemo, da jih v glavnem izvajajo
               društva, neprofitne organizacije, pa 18,12 evrov – to je 10-krat več. To so
               nelogičnosti, ki, resnici na ljubo, so že v obstoječem zakonu in bi jih bilo treba že
               v preteklosti odpraviti, vendar novele se je lotila sedanja Pahorjeva vlada, zato bi
               bilo prav, če se je že lotila novele, odpravi tisto, kar je moteče in kar je slabo,
               in ne povišuje upravnih taks tam, kjer ni treba in kjer gre za opravljanje storitev,
               ki jih državljani od države in javnih uradnikov pričakujejo, za kar plačujejo davke,
               nemajhne, da odpravi anomalije tam, kjer jih je treba odpraviti, in da skozi
               pregleden, enostaven sistem taksne tarife na eni strani omogoči, tudi če je treba
               večji priliv, vendar ne tako, da prazni žepe državljank in državljanov, in na drugi
               strani, da omogoči učinkovito delo upravnega sektorja. Filozofija Vlade seveda
               govori, da tej nalogi ni kos, Vlada v obrazložitvi pravi, da gre za plačilo storitev,
               ko govorimo o upravnih taksah, ki jo na zahtevo stranke opravi upravni organ.
               Poenostavljeno povedano, ker upravni organ ne more narediti osebne izkaznice ali
               potnega lista, je treba to plačati. Verjetno država od nas zahteva neke dokumente,
               zato plačujemo davke tej državi in od nje pričakujemo učinkovit poceni servis, ne
               dodatnih nepotrebnih obremenitev v obdobju, ko bi bilo treba racionalno delovati na
               področju opravljanja upravnih storitev in ne dodatno obremenjevati občanov in
               podjetij z dodatnimi davščinami, prispevki in vsemi ostalimi obremenitvami, ki še
               dodatno dražijo delovanje zasebnega in tudi širšega sektorja. Mislimo, da je to
               zgrešen pristop in menimo, da je izgubljena priložnost, da bi se ta sistem naredil
               enostaven in pregleden. Glejte, tudi pri teh najnižjih tarifah ni bil opravljen
               poskus poenostavitve, ampak so se enostavno po matematičnem izračunu takse izračunale
               in tako imamo takso, ki znaša 1,81 evra, imamo takso, ki znaša 36,24 evra, imamo
               takso, ki znaša 90,61 evra. Ta pristop govori o tem, da neka birokratska miselnost
               vlada v tej javni upravi, ki vodi tudi v nelogičnost in k temu, da se kot pijanec
               plota nekako držimo ustaljenih metod iz preteklosti.</p>
               <p>V Poslanski skupini Slovenske demokratske stranke obžalujemo, da ta poskus ni bil
               opravljen zato, da bi se sistem poenostavil, racionaliziral. Obžalujemo, da se je
               ravno v tem obdobju Vlada odločila za povišanje upravnih taks, zaradi tega bomo temu
               zakonu nasprotovali.Hvala lepa.</p>
            </sp>
            <sp xml:id="SDZ5-Redna-21-2010-10-21.sp109">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Radovan Žerjav v imenu Poslanske skupine SLS.</p>
            </sp>
            <sp xml:id="SDZ5-Redna-21-2010-10-21.sp110">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Kolegice in kolegi!</p>
               <p>Pred nami je predlog sprememb zakona, ki smo ga v naš pravni sistem uvedli leta 1999,
               nazadnje pa spreminjali in dopolnjevali leta 2007. Predlagatelj v tem primeru odkrito
               priznava, da nas v tokratno spremembo ne sili noben predpis Evropske unije, kot je to
               razlog pri skoraj vseh spremembah zakonodaje. V tokratno spremembo nas očitno sili
               luknja v državnem proračunu. Tako kot se v podjetjih uveljavlja praksa, da vsak od
               zaposlenih na svojem delovnem področju poskuša najti rezerve in podjetju privarčevati
               nekaj stroškov, tako so očitno državni uradniki ministrstev od svojih nadrejenih
               ministrov dobili nalogo, da vsak na svojem področju ugotovi, kje in na kakšen način
               bi dodatno lahko obremenili slovenske državljanke in državljane ter slovensko
               gospodarstvo. To bi lahko bil komentar k vsemu temu.</p>
               <p>Pred nami je še ena od sprememb zakonov, ki takšne dodatne obremenitve prinaša, in to
               v isti sapi, ko predsednik Vlade od predstavitvi proračunov za leto 2011 in 2012
               obljublja, da država ne bo z davki dodatno obremenjevala že tako komaj škripajočega
               gospodarstva in vedno večjega števila prebivalstva na robu preživetja. Res je, vsaka
               storitev nekaj stane a namesto da bi težili k temu, da bi bili ti stroški vedno
               nižji, postajajo vedno višji. Gre za neprimeren in nedopusten signal javni upravi,
               predvsem tistim, ki so odgovorni za njeno menedžiranje, za njeno gospodarno in
               predvsem učinkovito poslovanje. Morali bi namreč storiti vse, da bi ta javna uprava
               postala tudi stroškovno učinkovitejša, ne pa, da sedaj z zakonom dajemo podporo
               principu, če nam cena storitve ne pokrije njenih stroškov, jo bomo pač nekoliko
               dvignili. To ni pravo razmišljanje. To je tipično birokratsko razmišljanje. Sprašujem
               se, kdaj bomo končno začeli razmišljati tako, kot se razmišlja v gospodarstvu. Če bi
               v gospodarstvu razmišljali tako, potem ga najbrž več sploh ne bi bilo.</p>
               <p>Na tak način ne bomo prišli nikamor. Na tak način smo pravzaprav prišli, kamor smo
               prišli, na primer po podatkih iz včerajšnjega časnika Finance, že konec mesece
               septembra na višino primanjkljaja, ki ga je Vlada z zadnjim rebalansom proračuna
               planirala za konec letošnjega leta.</p>
               <p>S takšnim neodgovornim ravnanjem, predvsem pa razmišljanjem, se v Slovenski ljudski
               stranki ne moremo strinjati – in se nikoli tudi ne bomo, zato predloga zakona ne bomo
               podprli. Hvala lepa.</p>
            </sp>
            <sp xml:id="SDZ5-Redna-21-2010-10-21.sp111">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Anton Urh.</p>
            </sp>
            <sp xml:id="SDZ5-Redna-21-2010-10-21.sp112">

               <speaker>ANTON URH:</speaker>

               <p>Hvala za besedo, gospod podpredsednik. Spoštovana predstavnica ministrstva, kolegice
               in kolegi!</p>
               <p>V Poslanski skupini DeSUS bomo predlagani zakon podprli. Novosti, ki jih je pripravil
               predlagatelj, se nanašajo tako na vsebinske spremembe samega zakona kot tudi na
               celovitejšo prenovo predloga, ki določa taksne tarife. Poslanci DeSUS-a podpiramo
               spremembe, ki se tičejo določitve časovnega momenta taksne obveznosti oziroma
               seznanitev le-te taksnega zavezanca. Podpiramo tudi spremenjeni način ravnanja
               oziroma postopanja organov v primeru neplačila oziroma prenizkega plačila takse.
               Sedanji sistem v skrajnem primeru vključuje obvestilo, taksni opomin, izdajo
               plačilnega naloga, izvršni naslov ter končno davčno izvršbo.</p>
               <p>Predlagani sistem, ki predvideva ukinitev dveh nepotrebnih faz, zaradi katerih se
               plačilo takse po nepotrebnem zavlačuje in se ustvarjajo dodatni stroški ne samo na
               strani taksnega zavezanca, temveč tudi na strani organa, je za poslance DeSUS-a
               sprejemljiv, saj ne pomeni posega v pravno varnost zavezancev. Podpiramo predlagane
               taksne oprostitve za javne sklade in javne agencije ter druge osebe javnega prava ter
               nove oprostitve, ki se nanašajo na posamezna upravna dejanja in dokumente. Glede
               predlaganih višin upravnih taks, le-te se namreč povišujejo, pa naj jasno povem, da
               kritike predvsem z opozicijske strani, da gre za enormno povišanje zneskov upravnih
               taks, ki pomenijo dodatno obremenitev slovenskih državljank in državljanov, govorijo
               celo o višjih davčnih obremenitvah, ne vzdržijo tehtnih argumentov.</p>
               <p>Tudi v naši poslanski skupini smo bili izjemno pozorni na ta del sprememb in naša
               ugotovitev je sledeča. Res je, da gre za določitev višjih zneskov upravnih taks, res
               pa je tudi, da se bo to povišanje izvedlo v treh korakih, končno izvedenih v letu
               2012. Ta časovna dinamika zagotovo pomeni omilitev predlaganega zvišanja. Ob tem pa
               je treba vzeti v obzir dejstvo, da so bile upravne takse določene v letu 2002 in se
               od tedaj niso spreminjale. Slednje pa pomeni ob dejstvu, da takse predstavljajo
               dejanske stroške vodenja upravnih postopkov, ki so v večji meri začeti na pobudo
               posameznikov samih, nerealen odraz dejanskih stroškov, ki jih imajo posamezni organi.
               Ob proučitvi končnih zneskov predlaganih taks, torej zneskov, ki bodo veljali od leta
               2012 dalje, pa v poslanski skupini DeSUS zaključujemo, da ti zneski nikakor ne
               pomenijo očitane drastične obremenitve posameznikov.</p>
               <p>Ker se v naši poslanski skupini strinjamo z intencami predlagatelja po potrebnih
               spremembah zakona o upravnih taksah, bomo poslanci DeSUS-a predlagano novelo soglasno
               podprli. Hvala.</p>
            </sp>
            <sp xml:id="SDZ5-Redna-21-2010-10-21.sp113">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanskega kluba LDS bo predstavil mag. Borut Sajovic.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp114">

               <speaker>MAG. BORUT SAJOVIC:</speaker>

               <p>Hvala lepa za besedo. Pozdrav kolegicam, kolegom in državni sekretarki!</p>
               <p>Že omenjeni Predlog zakona o spremembah in dopolnitvah Zakona o upravnih taksah
               prinaša zagotovo kar nekaj novosti. Najpomembnejša med njimi, ki jo bomo čutili vsi,
               je povišanje upravnih taks. To povišanje se je zadnjič zgodilo že leta 2002, od
               takrat se niso spreminjale. V tem obdobju so se po navedbah Ministrstva za finance
               življenjski stroški povečali za skoraj 28 %. Če Vlada želi zagotavljati na strani
               proračuna tudi prihodke, ne samo odhodkov, potem je temu povišanju treba slediti tudi
               s taksami. Vlada je v začetni fazi določila povišanje taks relativno visoko, blizu 30
               %, zato je v zakonu določeno tudi fazno oziroma postopno zviševanje taks najprej z
               uveljavitvijo zakona, in sicer eno prehodno obdobje sredi leta 2011, drugo pa na
               začetku leta 2012.</p>
               <p>V Poslanskem klubu Liberalne demokracije Slovenije nam je jasno, da morajo tudi
               upravne takse slediti dinamiki višanja stroškov, ki pa v praksi ni nujno povezana z
               višanjem življenjskih stroškov, kot navajajo v eni od obrazložitev na ministrstvu.
               Kot je bilo že na Odboru za finance ustrezno izpostavljeno, se poraja vprašanje, ali
               so takse določene na podlagi pravih generatorjev stroškov. To je preprosto povedano,
               ali vemo, kateri stroški nastajajo s posamezno storitvijo in kako je določanje višine
               takse povezano s samimi stroški izvedbe teh storitev. Zato na tem mestu tudi v okviru
               vladnega programa odprave administrativnih bremen, pa tudi racionalizacije
               administrativnih in upravnih postopkov, predlagamo, da v nadaljnjih aktivnostih
               poskušajmo razmišljati še malo bolj kompleksno, da bomo potem lahko bolj enostavno
               delali in ukrepali v praksi. Zato tudi v poslanskem klubu pozivamo Vlado in
               pristojne, naj preučijo tudi ta segment delovanja javne uprave, to je, da se naučimo,
               da se tudi v javnem sektorju marsikaj da izmeriti, ovrednotiti in potem povleči tudi
               ustrezne ukrepe. Glede na to, da takse že dolgo obdobje niso bile povečane, in glede
               na stanje javnih financ, ki ne more nositi bremena stroškov, ki nastajajo s
               storitvami, bomo predlagane rešitve v tem trenutku podprli. Ne nazadnje pa je treba
               omeniti tudi to, da merjeno v absolutnih zneskih pri povečanju upravnih taks ne bo
               šlo za kakšno bistveno povečanje.</p>
               <p>V kontekstu same racionalizacije upravnih postopkov pa Poslanski klub Liberalne
               demokracije Slovenije pozdravlja še eno rešitev, ki pa jo prinaša zakon sprememb in
               dopolnitev Zakona o upravnih taksa, in sicer da se uvaja nov postopek v primeru
               neplačila upravne takse. Tako se ukinja obvestilo o obveznosti plačila in taksni
               opomin in se vse skupaj poenostavlja, združuje v plačilni nalog, ki ga bo stranka
               prejela. Torej vsaj ena pozitivna zadeva, nekaj manj birokracije.</p>
               <p>Kot že rečeno, na podlagi preprostih javnofinančnih dejstev in argumentov smo v
               Poslanskem klubu Liberalne demokracije Slovenije sprejeli odločitev, da zakon
               podpremo. Hvala lepa.</p>
            </sp>
            <sp xml:id="SDZ5-Redna-21-2010-10-21.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona ni bilo vloženih amandmajev, zaključujem drugo
               obravnavo predloga zakona. Odločanje o predlogu zakona bomo opravili v torek, 26.
               oktobra 2010, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O TRGU FINANČNIH INSTRUMENTOV, REDNI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Besedo dajem gospe
               Mateji Vraničar, državni sekretarki na Ministrstvu za finance, za dopolnilno
               obrazložitev predloga zakona.</p>
            </sp>
            <sp xml:id="SDZ5-Redna-21-2010-10-21.sp116">

               <speaker>MATEJA VRANIČAR:</speaker>

               <p>Gospod predsedujoči, gospa in gospodje poslanci!</p>
               <p>Na kratko o novostih, ki jih prinaša tokratna novela zakona o trgu finančnih
               instrumentov. Z njim se v slovenski pravni red prenašata dve direktivi, najprej
               direktiva, ki spreminja direktivo o dokončnosti poravnave pri plačilih in sistemih
               poravnave vrednostnih papirjev, in druga direktiva o dogovorih o finančnem
               zavarovanju, in sicer slednja v delu, ki se nanaša na vsebino, ki olajšuje uporabo
               kreditnih zahtevkov kot zavarovanj, njen namen pa je zagotoviti stabilnost sistemov
               poravnave in izboljšati oziroma povečati pravno varnost.</p>
               <p>Prav tako se s predlogom zakona odpravljajo nekatere redakcijske in druge
               nedoslednosti, ustrezneje urejajo področja, ki so se v praksi izkazala za manj
               učinkovita, ureja način imenovanja direktorja in članov sveta Agencije za trg
               vrednostnih papirjev ter sprejemanja letnega obračuna in finančnega načrta
               agencije.</p>
               <p>Glavni cilji predloga zakona so uskladiti slovenski pravni red z evropskim, odpraviti
               redakcijske in druge nedoslednosti posameznih določil zakona ter urediti vsebino
               posameznih določil tako, da bodo v praksi lažje uporabljiva, s čimer se bo povečala
               tudi pravna varnost.</p>
               <p>Najpomembnejša načela, ki jih predlog zakona zasleduje, so: načelo skrbnega in
               učinkovitega nadzora, načelo javnosti ter načelo sorazmernosti. Iz tega izhajajo
               poglavitne rešitve, ki pa jih lahko strnemo v naslednje. Zakon opredeljuje povezane
               poravnalne sisteme, pravila poravnalnega sistema in udeležence poravnalnega sistema.
               Določa nepreklicnost nalogov za poravnavo in veljavnost nalogov v primeru
               insolventnosti. Nadalje predlog zakona ureja obveznost zamenjave revizijske družbe,
               način imenovanja direktorja in članov sveta Agencije za trg vrednostnih papirjev,
               način sprejemanja letnega obračuna in finančnega načrta agencije, poenostavlja
               postopek oddaje naročil za stranke, omogoča večjo preglednost glede izrečenih ukrepov
               nadzora in v splošnem lahko rečemo, da izboljšuje pravno varnost.</p>
               <p>Upoštevaje navedeno predlagamo, da Državni zbor predlog zakona v besedilu, kakršnega
               je potrdil matični odbor, podpre v drugi in tudi v tretji obravnavi. Hvala lepa.</p>
            </sp>
            <sp xml:id="SDZ5-Redna-21-2010-10-21.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Besedo dajem članu odbora gospodu Radu Likarju za predstavitev poročila
               odbora.</p>
            </sp>
            <sp xml:id="SDZ5-Redna-21-2010-10-21.sp118">

               <speaker>RADO LIKAR:</speaker>

               <p>Hvala za besedo, gospod podpredsednik. Lep pozdrav državni sekretarki in vsem
               prisotnim!</p>
               <p>Odbor za finance in monetarno politiko je na 20. seji 7. oktobra 2010 kot matično
               delovno telo obravnaval Predlog zakona o spremembah in dopolnitvah Zakona o trgu
               finančnih instrumentov, ki ga je Državnemu zboru v obravnavo predložila Vlada. Odboru
               je bilo posredovano mnenje Zakonodajno-pravne službe, ki je besedilo proučila z
               vidika skladnosti z ustavo, pravnim sistemom ter v zakonodajnotehničnem pogledu in
               podala pripombo k določbi 3. člena predloga, ki je upoštevana v vloženem amandmaju
               koalicijskih poslanskih skupin z dne 1. 10. 2010.</p>
               <p>V okviru obsežnega dodatnega delovnega gradiva je bil odbor seznanjen še z vrsto
               stališč amandmajskih predlogov, tako s stališčem Centralne klirinškodepotne družbe,
               Združenja članov borze vrednostnih papirjev Ljubljana, s pobudo Agencije za trg
               vrednostnih papirjev, s predlogi Združenja družb za upravljanje investicijskih
               skladov in z zavzetimi stališči Ministrstva za finance k posameznim izmed navedenih
               predlogov in s pisno podporo Vlade k vloženemu amandmaju koalicijskih skupin k 3.
               členu predloga. Seji odbora so prisostvovale predstavnice z Ministrstva za finance,
               predstavnica in predstavniki Agencije za trg vrednostnih papirjev, predstavnik
               Združenja članov borze vrednostnih papirjev in predstavnik Zakonodajno-pravne službe
               Državnega zbora.</p>
               <p>Iz dopolnilne obrazložitve v okviru začete obravnave posameznih členov predloga
               izhaja, da je besedilo v osnovi povezano s prenosom direktiv, konkretno direktive
               2009/44 ES, v naš pravni red, s tem da vsebinska nadgradnja posameznih določil obenem
               zagotavlja lažje izvajanje besedila v sami praksi in s tem povečuje pravno varnost.
               Hkrati novela odpravlja redakcijske in druge nedoslednosti osnovnega besedila.</p>
               <p>V dodatni predstavitvi mnenja Zakonodajno-pravne službe je njen predstavnik poudaril,
               da vloženi amandma koalicijskih skupin upošteva posredovano pripombo, glede
               amandmajskih pobud agencije pa opozoril na potrebne prilagoditve osnovnega besedila
               ob eventualnem sprejetju tovrstnih dopolnil. V razpravi o posameznih predlaganih
               rešitvah in vloženih amandmajih je bila pozornost odbora namenjena pobudam za
               amandmaje, ki jih je predlagala agencija za trg vrednostnih papirjev. Po izraženih
               mnenjih predlogi dopolnil v delu, ki se nanaša na urejanje statusa: kadrovski
               postopki, imenovanja, navedene agencije, presegajo osnovni namen zadevne novele,
               hkrati pa zahtevajo enoten sistemski pristop s primerljivimi tovrstnimi ustanovami.
               Odbor pobud Agencije, niti pobud ostalih pravnih subjektov, ki jih Vlada ni podprla
               oziroma jih kvalificirani predlagatelji niso predložili v amandmajih, ni povzel. V
               skladu s 130. členom Poslovnika Državnega zbora se je opredelil do vloženega
               amandmaja poslanskih skupin Socialnih demokratov, Zares, Demokratične stranke
               upokojencev Slovenije in Liberalne demokracije Slovenije k 3. členu in ga je sprejel.
               Odbor je v skladu s 128. členom Poslovnika Državnega zbora glasoval o členih predloga
               zakona in jih sprejel.</p>
               <p>Glede na sprejeti amandma je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, ki je sestavni
               del tega poročila. Hvala.</p>
            </sp>
            <sp xml:id="SDZ5-Redna-21-2010-10-21.sp119">

               <speaker>PODPREDSEDNIK MIRAN POTRČ:</speaker>

               <p>Sledi predstavitev stališč poslanskih skupin.</p>
               <p>Besedo ima v imenu Poslanske skupine Slovenske demokratske stranke gospod Zvonko
               Černač.</p>
            </sp>
            <sp xml:id="SDZ5-Redna-21-2010-10-21.sp120">

               <speaker>ZVONKO ČERNAČ:</speaker>

               <p>Še enkrat lep pozdrav vsem prisotnim.</p>
               <p>Kot smo že slišali, gre pri noveli Zakona o trgu finančnih instrumentov za novelo, ki
               sledi evropski regulativi, tako da bi bila ta novela lahko v celoti novela tehnične
               narave, če seveda Pahorjeva vlada ne bi pridodala tistih določb, ki se nanašajo na
               imenovanje in razrešitev članov sveta in direktorja Agencije za trg vrednostnih
               papirjev. V zadnjih dveh letih smo nekako že priča temu, da se v številnih zakonih,
               kjer gre za neke tehnične popravke, za novele, ki usklajujejo naš pravni red z
               evropskim, vgrajujejo tudi posamezni elementi, ki ta del presegajo s ciljem
               zagotavljanja ustreznega kadrovskega obvladovanja institucij, ki naj bi bile
               neodvisne tudi potem, ko bo mandat te Vlade že zdavnaj mimo. Ne samo v tem primeru,
               tudi v primeru ostalih nadzornih institucij, predvsem pa v primerih, ko se
               ustanavljajo številne nove agencije, skladi, skratka paradržavne institucije, na
               katere se prenaša tako finančno kot stvarno premoženje države, s tem pa tudi moč
               odločanja, se nam dogaja v teh novelah, da se uprave, direktorji postavljajo z
               mandatno dobo šestih let. In tako je seveda tudi v tem primeru. Razumeli bi, da se
               želi z novelo slediti temu, da bi bilo tudi vodstvo agencije čim bolj neodvisno,
               vendar bi to nalogo lahko uresničili, če bi novela govorila o tem, da celoten
               postopek imenovanja izpelje Državni zbor. Imamo Mandatno-volilno komisijo v Državnem
               zboru, ki lahko izpelje postopek od začetka do konca. Vendar temu ni tako. Tudi v tem
               primeru, ki ga imamo danes v tej noveli na mizi, bo predlagatelj Vlada, Državni zbor
               pa preko vladajočih poslancev, preko vladajoče večine tisti, ki bo samo formalno
               pokril odločitev, ki bo že prej sprejeta na vladni ravni. Skratka, s to novelo se ne
               bo zgodilo nič, političnost ostaja enaka, kot je bila prej, ko je Vlada na predlog
               Ministrstva za finance imenovala direktorja te agencije, s tem da se mandat
               podaljšuje za eno leto, iz petih na šest let.</p>
               <p>Ta praksa govori o tem, da Pahorjeva vlada ne le, da ne želi vzpostavljati formalnih
               mehanizmov, ki bi razklenili klešče paradržave, ki smo ji v zadnjem obdobju priča v
               vsej svoji razsežnosti, pač pa v novele zakonov, in tudi v tega, ki ga imamo danes na
               mizi, vgrajuje instrument, formalnopravni instrument, ki bo delovanje paradržave
               okrepil tudi po tistem, ko Pahorjeve vladavine ne bo več v Republiki Sloveniji. V tem
               slednjem primeru bo vsaj še naslednji mandat ta država vkleščena v odločanje tistih,
               ki bodo dobili v tem obdobju mandat in bodo razpolagali s celotnim stvarnim in
               celotnim finančnim premoženjem te države, s tem pa tudi usmerjali delovanje izvršilne
               oblasti v prihodnjem mandatu, tudi če bo ta oblast takrat drugačna. Zelo nevarna
               praksa, ki nas oddaljuje od nekih normalnih evropskih demokratičnih standardov.
               Najmanj kar je, bi v Slovenski demokratski stranki pričakovali, da se bo Vlada tem
               skušnjavam odrekla in bo začela vzpostavljati mehanizme, ki bodo zagotavljali na eni
               strani kontrolo nad temi dogajanji in na drugi strani učinkovitost upravljanja in
               gospodarjenja s premoženjem. Ne more biti nek organ neodvisen samo zaradi tega, ker
               vodstvo tega organa imenuje Državni zbor. Vemo, da v Državnem zboru vlada enaka
               vladajoča večina kot na ravni Vlade, in s tem, ko je bila ta pristojnost samo
               prenesena z Vlade na Državni zbor, ni bilo storjenega nič. Mi bomo v bistvu oziroma
               vi boste, ki boste te odločitve potrjevali, kar se je ne nazadnje zgodilo tudi včeraj
               v primeru neke nepotrebne nove agencije, samo izvajalci teh znanih odločitev, ki se
               že prej zgodijo in dorečejo na drugih nivojih, kar vse nas oddaljuje od demokratičnih
               standardov. Hvala lepa.</p>
            </sp>
            <sp xml:id="SDZ5-Redna-21-2010-10-21.sp121">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil mag. Radovan
               Žerjav.</p>
            </sp>
            <sp xml:id="SDZ5-Redna-21-2010-10-21.sp122">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>Pred nami je predlog zakona, ki naj bi prinašal v slovenski pravni red direktivo
               Evropskega parlamenta. V okviru zakonodajne procedure smo na ta zakon prejeli kar
               nekaj pripomb, tudi zainteresirane strokovne javnosti, ki pa kažejo na to, da stvar
               očitno le ni tako preprosta. Med drugim na primer tudi Agencije za trg vrednostnih
               papirjev, ki ponovno izpostavlja problematiko tako imenovane neodvisnosti državnih
               regulatorjev. Naj ob tej priložnosti spomnim na dne 8. septembra sprejet sklep Odbora
               za finance Državnega zbora, ki se glasi: Odbor predlaga Vladi, da v 30 dneh pripravi
               pregled opravljanja in imenovanja nadzornih in vodstvenih funkcij v vseh nadzornih
               institucijah in prouči možnost ter pripravi morebitni predlog poenotenja rešitev na
               tem področju. Minister Križanič je ob tej priložnosti dejal, citiram, "predlagam, da
               skrbno premislimo, verjetno tudi na kakšnih strokovnih razpravah, in potem enotno
               rešimo za ATVP, AZN, morda tudi za druge agencije, ki so regulatorji in morajo imeti
               naravo samostojnega subjekta, morda tudi Banko Slovenije". Konec citata. Rok za
               pripravo pregleda je že minil in upam, da je pregled pripravljen. Sam ga sicer še
               nisem videl.</p>
               <p>V nekaj sem prepričan. Neodvisnost se ne zagotavlja s tem, da organe takšnih agencij
               imenuje Vlada Republike Slovenije. Vlada Republike Slovenije tudi ne sme in ne more
               biti odgovorna za delovanje teh agencij. Vlada in neodvisnost v teh primerih ne
               gresta skupaj. Vse kar je naloga Vlade in Državnega zbora je, da zagotovi pogoje za
               neodvisno delovanje. Odgovornost za delovanje takšnih agencij mora prevzeti uprava
               oziroma vodstvo le-teh. In če želimo zagotoviti res neko neodvisnost, vsaj na
               papirju, če že ne drugače, je zagotovo boljši postopek ta, da se organi v celoti
               imenujejo skozi državnozborsko proceduro.</p>
               <p>Mimogrede, zanimiv je tudi konflikt med informacijskim pooblaščencem in vodstvom
               Agencije za trg vrednostnih papirjev v katerem se Ministrstvo za finance posredno
               sicer postavlja na stran vodstva agencije, a vseeno predlaga rešitev, kakršna je po
               mnenju agencije v nasprotju z njihovo obveznostjo varovanja zaupnih podatkov oziroma
               informacij.</p>
               <p>Predlogu zakona sicer ne bomo nasprotovali. Pričakujemo pa od Vlade in Ministrstva za
               finance, da pripravita omenjeni pregled in potem na podlagi le-tega tudi enotno
               ureditev za vse regulatorne subjekte v Republiki Sloveniji. Hvala lepa.</p>
            </sp>
            <sp xml:id="SDZ5-Redna-21-2010-10-21.sp123">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod mag. Borut Sajovic.</p>
            </sp>
            <sp xml:id="SDZ5-Redna-21-2010-10-21.sp124">

               <speaker>MAG. BORUT SAJOVIC:</speaker>

               <p>Še enkrat hvala za besedo. Prijazen pozdrav vsem skupaj, tudi tistim na balkonu!</p>
               <p>Predlog zakona sprememb in dopolnitev Zakona o trgu finančnih instrumentov se v
               praksi nanaša na prenos direktiv Evropske unije v slovenski pravni red. Pod točko 2
               bi kot pomembno lahko izpostavili tudi, da se na novo določa način imenovanja
               direktorja in članov sveta Agencije za trg vrednostnih papirjev. Agencijo za trg
               vrednostnih papirjev se umešča v sistem dostopanja do informacij javnega značaja, kar
               se nam zdi v Poslanskem klubu Liberalne demokracije Slovenije potrebno in pomembno.
               Same vsebinske spremembe zakona opredeljujejo povezane poravnalne sisteme, njihova
               pravila in udeležence poravnalnih sistemov. V zakonu se opredeljujejo tudi veljavnost
               nalogov v primeru insolventnosti, ureja se obveznost zamenjave revizijske družbe in
               poenostavlja se postopek oddaje naročila za stranke. Gotovo pa je največja in
               vsebinsko najbolj pomembna sprememba z vidika delovanja Agencije za trg vrednostnih
               papirjev v zakonu opredeljena v novem načinu imenovanja direktorja in članov sveta te
               agencije. Po novem te funkcionarje imenoval Državni zbor, s čimer se krepi vloga
               parlamenta v postopkih imenovanja. Dokaj podobno smo sistem imenovanja uredili tudi
               pri Agenciji za zavarovalni nadzor, zato v Poslanskem klubu Liberalne demokracije
               Slovenije soglašamo, da je v nadzornih in regulatornih institucijah države potrebno
               okrepiti vlogo nacionalnega parlamenta, kar je razvidno tudi iz tega predloga zakona,
               kjer bo Državni zbor na predlog Vlade imenoval in tudi razreševal direktorja in člane
               sveta agencije.</p>
               <p>Ker se v Poslanskem klubu Liberalne demokracije Slovenije strinjamo s predlaganimi
               rešitvami, bomo predlog zakona tudi podprli. Hvala lepa.</p>
            </sp>
            <sp xml:id="SDZ5-Redna-21-2010-10-21.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Matevž Frangež.
            </p>
            </sp>
            <sp xml:id="SDZ5-Redna-21-2010-10-21.sp126">

               <speaker>MATEVŽ FRANGEŽ:</speaker>

               <p>Spoštovane in spoštovani!</p>
               <p>Četudi je osnovni cilj predlaganega zakona predvsem uskladitev slovenskega pravnega
               reda z evropsko direktivo, s katero se natančneje določajo dosedanja določila zakona,
               da bo ta zakon bolj uporaben in s tem bo povečana pravna varnost udeležencev na trgu,
               da se rešujejo nekateri redakcijski popravki, urejajo poravnalne sheme, udeležence in
               razmerja med temi udeleženci, je mogoče danes pričakovano slediti nekim drugim
               razpravam o ambicijah te vlade, da se polasti tistih delov našega družbenega sistema,
               ki morajo imeti neodvisno regulatorno vlogo. V tej državi imamo izkušnje, ki nas
               nedvomno napeljujejo k temu, da moramo zagotoviti visoko stopnjo neodvisnosti in
               polnega delovanja regulatornih organov, tudi Agencije za trg vrednostnih papirjev. Te
               izkušnje pa izhajajo iz obdobja neke druge vlade. Zato smo Socialni demokrati
               odločeni, da okrepimo demokratični standard imenovanja teh organov, ki je ob viru
               financiranja eden od ključnih elementov zagotavljanja neodvisnosti takšnih
               regulatornih organov, kot so Agencija za trg vrednostnih papirjev, Agencija za
               zavarovalni nadzor in Banka Slovenije.</p>
               <p>V nekem drugem obdobju so aktivnosti teh regulatornih organov zamrle, bile premalo
               aktivne. In tudi zaradi tega imamo danes v naši družbi nekatere probleme, ki jih ob
               polnem in res neodvisnem delovanju teh institucij morda ne bi bilo. Organe, se pravi
               direktorja in člane sveta Agencije za trg vrednostih papirjev, po predlogu tega
               zakona, namesto Vlade imenuje Državni zbor na predlog Vlade. Očitno so nekateri
               mnenja, da bi bilo bolje v neodvisnem regulatornem organu zadržati to pravico na
               strani Vlade, zato da bodo lahko tedaj, ko se ponovno polastijo oblasti, takoj
               opravili kadrovski cunami, kot smo mu nekoč že bili priča. S predlogom, ki ga
               zasledujemo, se skuša zadrževati večja vloga v Državnem zboru, to pa, če nič drugega,
               zagotavlja večjo transparentnost postopkov. Mimogrede, Agencijo za trg vrednostnih
               papirjev danes vodi dr. Damjan Žugelj. Na to mesto je bil imenovan aprila 2008, v
               času neke druge vlade. Sedanja vlada, naša vlada še vedno očitno vlaga zaupanje v
               človeka, ki ga je imenovala prejšnja vlada. In s tem samo po sebi ni nič narobe. Zato
               je treba zavrniti vse tisto, kar je bilo prej mogoče slišati o tem, kakšne ambicije
               pri polaščanju teh neodvisnih regulatornih institucij ima sedanja vlada. Nasprotno je
               res. Tudi s tem zakonom in že sprejetim zakonom o zavarovalništvu krepimo
               demokratične standarde za zagotavljanje neodvisnosti regulatornih institucij.</p>
               <p>Iz razlogov, ker to predstavlja boljše in jasnejše delovanje Agencije za trg
               vrednostnih papirjev, ker boljše definirana razmerja med udeleženci in same
               udeležence in druge atribute postopkov, ker popravlja nekatere nelogičnosti v
               dosedanjem zakonu, ker krepimo demokratične standarde pri zagotavljanju neodvisnosti
               dela regulatornih organov v naši državi, bomo Socialni demokrati predlog tega zakona
               podprli.</p>
            </sp>
            <sp xml:id="SDZ5-Redna-21-2010-10-21.sp127">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predloga zakona.</p>
               <p>Odločanje o predlogu zakona bomo opravili v torek, 26. oktobra, v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE NA PREDLOGA ZAKONA O SPREMEMBI ZAKONA
                  O DOHODNINI V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila skupina 27 poslank in
               poslancev, s prvopodpisanim gospodom Jožetom Tankom. V zvezi s tem predlogom zakona
               je ista skupina predlagala tudi, da se opravi splošna razprava. Besedo dajem
               predstavniku predlagateljev zakona gospodu Jožetu Tanku za dopolnilno
               obrazložitev.</p>
               <p>Izvolite.</p>
            </sp>
            <sp xml:id="SDZ5-Redna-21-2010-10-21.sp128">

               <speaker>JOŽE TANKO:</speaker>

               <p>Hvala lepa za besedo. Vsem lep pozdrav!</p>
               <p>Malemu gospodarstvu vse ekonomije posvečajo veliko pozornosti. Vsi se zavedajo, da
               veliko gospodarstvo takrat, ko ekonomija, ko sistem deluje, pomeni veliko srečo za
               poslovno in tudi siceršnje okolje. Kadar pa se razmere zaostrijo, pa težave ali celo
               propadi velikih sistemov prinesejo velike nesreče številnim družinam. Takšne razmere
               lahko spremljamo v nekaterih naših pokrajinah, na primer na Koroškem in tudi v
               Pomurju. Težave Mure, Preventa, Vegrada, Merkurja in še kakšnega večjega podjetja
               prinašajo nemir v našo majhno nacionalno ekonomijo. V stresnih situacijah, kakršnim
               smo priča, pa so male družbe in espeji fleksibilnejši, lažje prilagodljivi in država
               lahko tudi bistveno lažje pripravi stimulativne ukrepe za odpravo posledic krize kot
               za velike in toge sisteme.</p>
               <p>V tem mandatu smo v Slovenski demokratski stranki predlagali že nekaj zakonov, s
               katerimi bi poenostavili pogoje za delovanje malega gospodarstva. Takšni so bili na
               primer predlogi, da bi družbe poravnavale svoje obveznosti z eno položnico in ob tem
               prihranile 20 milijonov evrov, ki jih ne bi bilo treba več plačevati za provizije
               bankam. Vendar tudi takšnih enostavnih rešitev ne Vlada ne koalicija nista podprli.
               Očitno ima birokracija na Ministrstvu za finance in še kje preveliko moč in zavira
               poenostavitev. Prav tako smo predlagali, da bi tistim samozaposlenim v domači in
               umetnostni obrti, ki jim zaradi krize njihov dohodkovni položaj ne zagotavlja več
               normalnih pogojev za delo, država poravnavala prispevke za obvezno pokojninsko in
               invalidsko zavarovanje in za obvezno zdravstveno zavarovanje od najnižje pokojninske
               osnove. Ta pomoč oziroma podpora bi bila približno pol nižja, kot nadomestilo za
               brezposelnost, pa je Vlada in koalicija prav tako nista podprli. Če bi država,
               gledano dolgoročno, s tem ohranila plačnike v blagajne – dobila bi plačan DDV ne bi
               se ji bilo treba ukvarjati z iskanjem delovnega mesta in izobraževanji in slej ko
               prej bi po obdobju in izteku te dobe ta postal tudi plačnik polnih prispevkov. Tako
               pa država preklada po evidencah okrog 100 tisoč brezposelnih in to samo zato, da te
               magične meje ne preseže.</p>
               <p>Tudi zakon, ki ga predlagamo danes, ki ga obravnavamo danes, prinaša rešitev, po
               kateri bi se po vzoru nekaterih držav, ki imajo zelo razvito podjetniško okolje in
               podjetniško kulturo in temu prilagojeno davčno zakonodajo, prispevki za socialno
               varnost vštevali med dohodke od dejavnosti. Med take države sodi, recimo, Francija,
               to je možno tudi v nekaterih skandinavskih državah. Menimo, da je tak koncept
               smiseln, saj so samostojni podjetniki v povsem drugačnem položaju kot zavezanci iz
               delovnega razmerja – espe si mora trg pridobiti sam, za obveznosti jamči s svojim
               premoženjem, z izterjavami se mora ukvarjati sam, s plačili prispevkov se ukvarja
               sam, sam tudi mnogo več tvega. Sam mora tudi čakati v vrstah pred bančnimi okenci z
               izpolnjenimi 10 ali več obrazci in tako naprej. Mimogrede, kot sem že prej omenil,
               teh administrativnih poenostavitev niste akceptirali.</p>
               <p>Zakon torej prinaša tej kategoriji, v kateri je nekaj 10 tisoč ustvarjalcev, nove
               oziroma dodane vrednosti, novo možnost in najbrž tudi poenostavitev poslovanja.
               Menim, da je čas, da na področju nadaljevanja administrativnih in davčnih izboljšav
               storimo... / izklop mikrofona/</p>
            </sp>
            <sp xml:id="SDZ5-Redna-21-2010-10-21.sp129">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališča Vlade bo obrazložila gospa Mateja Vraničar, državna sekretarka Ministrstva
               za finance.</p>
            </sp>
            <sp xml:id="SDZ5-Redna-21-2010-10-21.sp130">

               <speaker>MATEJA VRANIČAR:</speaker>

               <p>Gospod predsedujoči, gospe in gospodje poslanci!</p>
               <p>Novela zakona, ki je pred nami, zadeva spremembo 111. člena zakona. Nanaša se na
               določitev splošne in dodatne splošne olajšave ter kriterije za upravičenost do
               navedenih olajšav. Ta določba se ne nanaša na določanje davčne osnove, o čemer govori
               primerjalno-pravni prikaz, ko se omenja Francijo, Španijo in Švedsko.</p>
               <p>Konkretno predlagana sprememba četrtega odstavka 111. člena določa, kaj se šteje za
               dohodek iz dejavnosti, vendar samo kot merilo za ugotavljanje upravičenosti
               posameznega zavezanca do dodatne splošne olajšave, ne kot merilo za določitev davčne
               osnove.</p>
               <p>Predlog zakona predlagatelji utemeljujejo s tem, da zaradi uveljavljene ureditve
               prihaja do nedopustnega razlikovanja glede na dohodke iz zaposlitve, pri katerih se
               za potrebe ugotavljanja upravičenosti do dodatne splošne olajšave prispevki za
               socialno varnost delojemalca odštejejo od dohodka iz zaposlitve. Ugotavljamo, da
               navedena utemeljitev ni pravilna. Naj bolje pojasnim. Omenila sem že, da 111. člen
               določa kriterij za določanje upravičenosti do dodatne splošne olajšave. In ta
               kriterij je določen kot skupni dohodek rezidenta – ne kot davčna osnova–in če ta v
               letu, za katerega se odmerja dohodnina, ne presega določenega zneska. Navedeni
               kriterij skupnega dohodka je določen kot dohodek v bruto znesku, in sicer kot vsota
               vseh bruto dohodkov posameznega zavezanca iz naslova dohodka iz zaposlitve, dohodka
               iz dejavnosti, iz osnovne kmetijske in osnovne gozdarske dejavnosti, dohodka iz
               oddajanja premoženja v najem in prenosa premoženjske pravice ter kategorije drugih
               dohodkov razen dohodka, ki je oproščen plačila dohodnine oziroma se ne všteva v
               davčno osnovo. V bruto dohodku so zajeti tudi prispevki za socialno varnost. V
               četrtem odstavku 111. člena, ki ga novela spreminja, pa je posebej določeno, kaj se
               šteje kot bruto dohodek iz dejavnosti, da bi bila ta definicija primerljiva drugih
               bruto dohodkom zavezancev. Navedena določba določa, da se dobiček, ki je sicer davčna
               osnova od dohodka iz dejavnosti, poveča za obračunane prispevke za socialno varnost.
               Na ta način je dohodek iz dejavnosti za namene določitve kriterija upravičenosti do
               dodatne splošne olajšave izenačen z drugimi dohodki, ki so opredeljeni kot bruto
               dohodki. Ker je torej kot kriterij za določitev upravičenosti do dodatne splošne
               olajšave določen skupni bruto dohodek zavezanca in ne skupna davčna osnova od
               dohodkov zavezanca, ugotavljamo, da predlagana sprememba zakona ni primerna, saj bi
               pomenila neupravičeno razlikovanje dohodkov iz dejavnosti v primerjavi z drugimi
               dohodki.</p>
               <p>Vlada ugotavlja, da bi predlog zakona povzročil neenakost pri določanju kriterija za
               določitev upravičenosti do dodatne splošne olajšave in bi postavil zavezance, ki
               opravljajo dejavnost, v bolj ugoden položaj glede upravičenosti do te dodatne splošne
               olajšave v primerjavi z zavezanci, ki pridobivajo druge dohodke. Zato Vlada meni, da
               predlog zakona ni primeren za nadaljnjo obravnavo in predlaga Državnemu zboru, da
               predlaganega zakona ne podpre. Hvala lepa.</p>
            </sp>
            <sp xml:id="SDZ5-Redna-21-2010-10-21.sp131">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. V imenu Poslanke skupine Zares
               bo govoril gospod Alojzij Potočnik.</p>
               <p>Izvolite.</p>
            </sp>
            <sp xml:id="SDZ5-Redna-21-2010-10-21.sp132">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Naj pravzaprav ponovim nekaj slišanih in znanih stvari. Skupina poslancev s
               prvopodpisanim Jožetom Tankom je predložila Predlog zakona o spremembi Zakona o
               dohodni, s katerim je predlagala spremembo četrtega odstavka 111. člena Zakona o
               dohodnini, ki določa, kaj se šteje za dohodek iz dejavnosti kot kriterij za
               ugotavljanje upravičenosti zavezanca do dodatne splošne olajšave. Predlagajo, da se
               pri opredelitvi višine dohodka iz dejavnosti, ki je merilo za uveljavljanje dodatne
               splošne olajšave. Kot dohodek iz dejavnosti upošteva razliko med prihodki in odhodki,
               pri čemer se med odhodke štejejo tudi prispevki za socialno varnost. Vlada je predlog
               preučila in v mnenju precizno pojasnila vsebino 111. člena Zakona o dohodnini in
               smiselno povezanost tega člena s členoma 48. in 56. istega zakona. Ugotavlja, da bi
               predlagana sprememba Zakona o dohodnini povzročila neenakost pri določanju kriterija
               za določitev upravičenosti do dodatne splošne olajšave, saj bi postavil zavezance, ki
               opravljajo dejavnost, v bolj ugoden položaj glede upravičenosti do splošne olajšave v
               primerjavi z zavezanci, ki pridobivajo druge prihodke.</p>
               <p>Poslanska skupina Zares sledi sklepnemu mnenju Vlade Republike Slovenije, ga ocenjuje
               za dovolj prepričljivega in Predloga sprememb Zakona o dohodnini ne bo podprla.
               Hvala.</p>
            </sp>
            <sp xml:id="SDZ5-Redna-21-2010-10-21.sp133">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Radovan
               Žerjav.</p>
            </sp>
            <sp xml:id="SDZ5-Redna-21-2010-10-21.sp134">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>Predlagatelj želi s predlogom spremembe Zakona o dohodnini doseči finančno
               razbremenitev samostojnih podjetnikov posameznikov kot zelo pomembnega segmenta
               slovenskega gospodarstva. Poglavitna rešitev zakona je, da se pri opredelitvi višine
               dohodka iz dejavnosti, ki je merilo za uveljavljanje dodatne splošne olajšave kot
               dohodek iz dejavnosti, upošteva razlika med prihodki in odhodki, pri čemer se med
               odhodke štejejo tudi prispevki za socialno varnost podjetnika. V skladu s sedanjo
               ureditvijo se prispevki za socialno varnost pri ugotavljanju razlike med prihodki in
               odhodki ne priznavajo kot odhodek, kar pa pomeni razlikovanje glede na dohodke iz
               zaposlitve, pri katerih se za potrebe ugotavljanja upravičenosti do dodatne splošne
               olajšave prispevki za socialno varnost delojemalcev odštejejo od dohodka iz
               zaposlitve.</p>
               <p>V Slovenski ljudski stranki bomo v času gospodarske in finančne krize podprli vse
               predloge, ki bodo usmerjeni v razbremenitev gospodarstva, saj se zavedamo, da je v
               tem trenutku povečanje konkurenčnosti slovenskega gospodarstva edini način, da se čim
               hitreje in s čim manj posledicami izvlečemo iz nastale situacije. Način, da iščemo
               vsako dlako v jajcu, kako kakšnega dobrega predloga s strani opozicije ne gre
               podpreti, najbrž in prava pot.</p>
               <p>Mi bomo zakon zagotovo podprli.</p>
            </sp>
            <sp xml:id="SDZ5-Redna-21-2010-10-21.sp135">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanskega kluba LDS bo predstavil mag. Borut Sajovic.</p>
            </sp>
            <sp xml:id="SDZ5-Redna-21-2010-10-21.sp136">

               <speaker>MAG. BORUT SAJOVIC:</speaker>

               <p>Hvala lepa. Še enkrat vsem skupaj prijazen pozdrav!</p>
               <p>Tudi našim predlagateljem, ki so v obravnavo predložili Predlog sprememb Zakona o
               dohodnini, v katerem predlagajo, da se pri določitvi višine dohodka iz dejavnosti, ki
               je merilo za uveljavljanje dodatne splošne olajšave kot dohodke iz same dejavnosti,
               upošteva razlika med prihodki in dohodki, pri čemer pa se med priznane odhodke
               prištevajo tudi prispevki za socialno varnost podjetnika.</p>
               <p>Kot se navaja, so v skladu s sedanjo ureditvijo prispevki za socialno varnost pri
               ugotavljanju razlike med prihodki in odhodki ne priznajo kot odhodek, kar naj bi
               pomenilo nedopustno razlikovanje, glede na dohodke iz zaposlitve, pri katerih se za
               potrebe ugotavljanja upravičenosti do dodatne splošne olajšave prispevki za socialno
               varnost delojemalca odštevajo od dohodkov iz zaposlitve.</p>
               <p>V Poslanskem klubu Liberalne demokracije Slovenije smo proučili tematiko in podobno
               kot Vlada ugotovili, da je kriterij za določanje upravičenosti do dodatne splošne
               olajšave določen skupni dohodek rezidenta, če ta v letu, za katero se odmerja
               dohodnina, ne presega določenega zneska. Ta kriterij kot dohodek v bruto znesku, ki
               je specificiran kot vstopa bruto dohodkov posameznega zavezanca iz naslova dohodka iz
               zaposlitve, dohodka iz dejavnosti itd., pa se ne všteva v davčno osnovo. Jasno je, da
               se v bruto dohodku tudi prispevki za socialno varnost. V 4. odstavku 111. člena pa je
               posebej določeno, kaj se šteje kot bruto dohodek iz dejavnosti, da bi bil primerljiv
               z drugimi bruto dohodki zavezancev. Tako je dobiček iz dejavnosti določen kot davčna
               osnova od dohodka iz dejavnosti in se v skladu z določili 48. člena ugotavlja kot
               razlika med prihodki in dohodki doseženimi v zvezi z opravljanjem dejavnosti. Za
               odhodke pa se v skladu s 56. členom Zakona o dohodnini priznavajo tudi obvezni
               prispevki za socialno varnost, kar pomeni, da v dobičku ni zajetih prispevkov za
               socialno varnost in jih je zato za namene določite bruto dohodka treba prišteti k
               dobičku. To pa v končni fazi pomeni, da je dohodek iz dejavnosti za namene določitve
               kriterija upravičenosti do dodatne splošne olajšave izenačen z drugimi dohodki, ki so
               določeni kot bruto dohodki vključno z dohodkov iz zaposlitve.</p>
               <p>Če bi seveda dopustili to spremembo pri uveljavljanju dodatne, splošne olajšave bi
               morali bodisi poseči na področje drugih prejemkov, kjer se v bruto znesek vštevajo
               prispevki za socialno varnost, bodisi bi moramli za zagotavljanje izenačenosti
               zavezancev ohraniti obstoječo ureditev, ki v praksi in vsakdanjem življenju
               velja.</p>
               <p>Očitno predlagatelj ni upošteval, da bi s sprejetjem tega predloga zakona prišlo do
               neopravičenega razlikovanja zavezancev, zato seveda v Poslanskem klubu Liberalne
               demokracije Slovenije tega predloga zakona ne moremo podpreti. Hvala lepa.</p>
            </sp>
            <sp xml:id="SDZ5-Redna-21-2010-10-21.sp137">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila gospa Renata
               Brunskole.</p>
            </sp>
            <sp xml:id="SDZ5-Redna-21-2010-10-21.sp138">

               <speaker>RENATA BRUNSKOLE:</speaker>

               <p>Hvala lepa, spoštovani, gospod podpredsednik. Gospa državna sekretarka, kolegice in
               kolegi, lepo pozdravljeni!</p>
               <p>Skupina poslancev s prvopodpisanim Jožetom Tankom je predložila Predlog zakona o
               spremembi Zakona o dohodnini, s katerim je predlagana sprememba 4. odstavka 111.
               člena Zakona o dohodnini, ki določa, kaj se šteje za dohodek iz dejavnosti kot
               kriterij za ugotavljanje upravičenosti posameznega zavezanca do dodatne splošne
               olajšave. V predlogu zakona je navedeno, da se v skladu s sedanjo ureditvijo
               prispevki za socialno varnost pri ugotavljanju razlike med prihodki in odhodki ne
               priznavajo kot odhodek, kar pomeni nedopustno razlikovanje glede na dohodke iz
               zaposlitve, pri katerih se za potrebe ugotavljanja upravičenosti do dodatne splošne
               olajšave prispevki za socialno varnost delojemalca odštejejo od dohodka iz
               zaposlitve. Zato je predlagano, da se pri opredelitvi višine dohodka iz dejavnosti,
               ki je merilo za uveljavljanje dodatne splošne olajšave kot dohodek iz dejavnosti,
               upošteva razlika med prihodki in odhodki, pri čemer se med odhodke vštevajo tudi
               prispevki za socialno varnost.</p>
               <p>V zvezi z navedenim Vlada Republike Slovenije podaja naslednje mnenje. S 111. členom
               Zakona o dohodnini je določena splošna olajšava, poleg tega pa tudi dodatna splošna
               olajšava za zavezance v dveh najnižjih dohodkovnih razredih. Tako se za leto 2010 v
               skladu s prvim odstavkom 111. člena vsakemu rezidentu prizna zmanjšanje letne davčne
               osnove v višini 3 tisoč 100,17 evrov letno, pod pogojem, da drug rezident ne
               uveljavlja posebne olajšave za vzdrževanega družinskega člana. V skladu z drugim
               odstavkom 111. člena Zakona o dohodnini, se poleg olajšave, določene v prvem odstavku
               tega člena, rezidentu, katerega skupni dohodek iz naslova dohodka iz zaposlitve,
               dohodka iz dejavnosti, dohodka iz osnovne kmetijske in osnovne gozdarske dejavnosti,
               dohodka iz oddajanja premoženja v najem in prenosa premoženjske pravice ter drugih
               dohodkov, razen dohodka, ki je oproščen plačila dohodnine oziroma se ne všteva v
               davčno osnovo v letu, za katero se odmerja dohodnina, ne presega 10 tisoč 200 evrov
               prizna zmanjšanje letne davčne osnove v višini 3 tisoč 19,83 evrov letno. V skladu s
               3. odstavkom 111. člena Zakona o dohodnini se poleg olajšave, določene v prvem
               odstavku tega člena, rezidentu, katerega skupni dohodek iz naslova dohodka iz
               zaposlitve, dohodka iz dejavnosti, dohodka iz osnovne kmetijske in osnovne gozdarske
               dejavnosti, dohodka iz oddajanja premoženja v najem in prenosa premoženjske pravice
               ter drugih dohodkov, razen dohodka, ki je oproščen plačila dohodnine, ne všteva v
               davčno osnovo v letu, za katero se odmerja dohodnina, presega 10 tisoč 200 evrov in
               ne presega 11 tisoč 800 evrov, prizna zmanjšanje letne davčne osnove v višini tisoč
               evrov letno.</p>
               <p>Ker je torej kot kriterij za določitev upravičenosti do dodatne splošne olajšave
               določen skupni bruto dohodek zavezanca in ne skupna davčna osnova od dohodkov
               zavezanca, predlagana sprememba zakona ni smiselna, saj bi pomenila neupravičeno
               razlikovanje dohodkov iz dejavnosti v primerjavi z drugimi dohodki. S predlagano
               spremembo bi bili zavezanci, ki opravljajo dejavnost, v tem primeru v ugodnejšem
               položaju v primerjavi z drugimi zavezanci, saj bi se njim kot merilo za upravičenost
               do dodatne splošne olajšave upoštevala davčna osnova, drugim zavezancem, kot na
               primer zaposlenim, pa bruto plača. Tako bi primeroma dva zavezanca z enakim bruto
               dohodkom iz dejavnosti in iz delovnega razmerja bila v različnem položaju, saj bi
               zavezanec, ki opravlja dejavnost, zaradi razlike v prispevkih ter zaradi
               neupoštevanja znižanja in povečanja davčne osnove, razen razlike v obrestih,
               izkazoval nižji dohodek, ker bi šlo dejansko za davčno osnovo kot zavezanec dohodkom
               iz delovnega razmerja, torej zaposlen, pri katerem bi se upoštevala bruto plača in ne
               davčna osnova in bi bil na ta način zavezanec, ki opravlja dejavnost, v ugodnejšem
               položaju. Razmišljanja so bila zelo različna tudi pri predhodnih sogovornikih.
               Dejansko bi, tako kot tudi ugotavlja Vlada, Predlog zakona o spremembi Zakona o
               dohodnini povzročil neenakost pri določanju kriterija za določitev upravičenosti do
               dodatne splošne olajšave, saj bi postavil zavezance, ki opravljajo dejavnost, v bolj
               ugoden položaj glede upravičenosti do dodatne splošne olajšave v primerjavi z
               zavezanci, ki pridobivajo druge dohodke.</p>
               <p>Iz navedenega razloga neenakosti Vlada Republike Slovenije meni, da navedeni predlog
               zakona ni sprejemljiv in da ni primeren za nadaljnjo obravnavo. S tem predlogom pa se
               strinja tudi Poslanska skupina Socialnih demokratov, zato bomo glasovali proti
               sklepu, da bi bil zakon primeren za nadaljnjo obravnavo, saj ocenjujemo, da tovrstni
               predlog spremembe zakona ni primeren za nadaljnjo obravnavo.</p>
            </sp>
            <sp xml:id="SDZ5-Redna-21-2010-10-21.sp139">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Rado
               Likar.</p>
            </sp>
            <sp xml:id="SDZ5-Redna-21-2010-10-21.sp140">

               <speaker>RADO LIKAR:</speaker>

               <p>Še enkrat hvala za besedo.</p>
               <p>Predlog zakona o spremembah in dopolnitvah Zakona o dohodnini, ki ga je v obravnavo
               Državnemu zboru predložila skupina poslancev s prvopodpisanim Jožetom Tankom, bomo v
               Slovenski demokratski stranki podprli.</p>
               <p>Za razliko od moje predhodnice mislim, da je predlagana rešitev smiselna, vprašanje
               je samo, ali to želimo narediti ali ne. Celotno gospodarstvo, tako doma kot po svetu,
               je v resni krizi. Posebno občutljiv del gospodarstva predstavljajo samostojni
               podjetniki posamezniki, ki so zaradi svoje majhnosti najbolj izpostavljeni negativnim
               vplivom gospodarske krize. Težava pa ni le v sami krizi, ampak v tem, da obrtnike
               država obremenjuje enako oziroma celo bolj kot pred krizo. Država se v tem pogledu
               obnaša, kot da krize sploh ni. Po našem mnenju se Vlada premalo zaveda, da lahko prav
               malo gospodarstvo prispeva levji delež k preboju v nov razvojni ciklus. Zaradi svoje
               dinamičnosti in prilagodljivosti lahko prav mali podjetniki prispevajo največ k temu,
               da se voz potegne iz jarka, v katerem je obstal oziroma celo drsi še vedno navzdol.
               Seveda pa mora država tem podjetnikom s svojimi instrumenti ekonomske in davčne
               politike prihajati naproti in jim na ta način pomagati.</p>
               <p>V mikro in malih podjetjih se je obseg poslovanja v zadnjem času drastično zmanjšal.
               Priče smo zapiranju obratovalnic in posledično odpuščanju delavcev. Zaradi
               prevelikega tveganja se podjetja s potencialom rasti težko odločijo za nove
               investicije in za zaposlovanje. Podjetniki se obračajo na svoja združenja, ta pa od
               države upravičeno pričakujejo ukrepe, ki bodo spodbujali ustvarjalno delo,
               podjetniško inovativnost in poslovno ravnanje. Ta predlog je tudi ena od zahtev
               slovenske obrti in podjetništva. Predlog zakona o spremembi Zakona o dohodnini,
               katerega cilj je davčna oziroma finančna razbremenitev samostojnih podjetnikov
               posameznikov, predstavlja enega takih ukrepov.</p>
               <p>Cilj predlaganega zakona je torej davčna razbremenitev samostojnih podjetnikov
               posameznikov, ki predstavljajo pomemben del slovenskega gospodarstva. S predlagano
               spremembo bi se opredelitev višine dohodka iz dejavnosti, ki je merilo za
               uveljavljanje dodatne splošne olajšave, kot odhodek iz dejavnosti upoštevala razlika
               med prihodki in odhodki, pri čemer bi se med odhodke vštevali tudi prispevki za
               socialno varnost podjetnika.</p>
               <p>S Predlogom zakona o spremembi Zakona o dohodnini želimo malemu gospodarstvu dati
               jasen signal, da jim država hoče pomagati pri premagovanju kriznega obdobja, saj se
               zavedamo, da potrebujejo čim boljše poslovno okolje za razvoj in širitev svojega
               poslovanja. Hkrati bo s tem omogočeno, da bodo svoje podjetniške ideje lažje prenesli
               v konkretne projekte z večjo dodano vrednostjo.</p>
               <p>Menim, da je zakon primeren za nadaljnjo obravnavo, zato ga bomo v prvem branju tudi
               podprli. Hvala.</p>
            </sp>
            <sp xml:id="SDZ5-Redna-21-2010-10-21.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Jože Tanko kot predlagatelj zakona.</p>
            </sp>
            <sp xml:id="SDZ5-Redna-21-2010-10-21.sp142">

               <speaker>JOŽE TANKO:</speaker>

               <p>Hvala lepa.</p>
               <p>Sedaj, ko smo slišali stališča nekaterih poslanskih skupin, bi si dovolil ta stališča
               nekoliko pokomentirati. Moram reči, da sem bil naravnost presenečen, ko je
               predstavnica Socialnih demokratov dobesedno brala poročilo Vlade oziroma mnenje Vlade
               in ga predstavila kot stališče poslanske skupine, z vsemi decimalkami, z vsemi
               zadevami. Mislim, da na tak način pristopiti k reševanju neke resne problematike v
               državi, ko je Državni zbor pravzaprav eklatantno podrejen Vladi, in to celo tako, da
               se neposredno bere mnenje Vlade kot stališče največje stranke v Državnem zboru, da je
               to na nek način nedopustno. In to kaže, da je vladna koalicija, ne samo v verbalnem
               delu, ampak tudi potem samo pododdelek Vlade, vladne koalicije.</p>
               <p>Mislim, da je do zakonov, do predlogov, ki jih tudi iz opozicijske strani predlagamo
               v zakonodajno postopek, treba pristopiti bolj resno, bolj analitično, zadevo
               proučiti. In če je zadeva proučena, se lahko tudi stališče predstavi, katerekoli
               poslanske skupine, na drugačen način, kot tako, da se prebere enostavno mnenje Vlade.
               Celo državna sekretarka, ki zastopa Vlado, tega ni storila, ampak ena izmed
               poslanskih skupin. In to tista, ki je poverila predstavitev stališča o ekonomski
               temi.</p>
               <p>Kar zadeva pa nekatere poglede oziroma dileme, ki se v tem mandatu postavljajo v
               Državnem zboru, pa moram le ugotoviti, da neke tiste intenzitete, s katero smo
               odpravljali administrativne in davčne ovire v prejšnjem mandatu, ni več. V tem
               mandatu nismo storili pravzaprav nobene redukcije na področju števila predpisov,
               zahtevnosti predpisov in tako naprej. Nobene poenostavitve. V prejšnjem mandatu je
               bilo tega izredno veliko. Vlada, prejšnja, je dobila celo priznanje za ukrepe in
               rešitve na tem področju, tudi priznanje OZN. V tem mandatu smo priča enostavno samo
               takim spremembam, ki uvajajo dodatne obrazce na področju sociale, na področju
               študentske, dijaške prehrane, osnovnošolske prehrane in tako naprej. Nobenih sprememb
               ni na področju poenostavitev. Žal tudi ne takih, ki pravzaprav ne stanejo nič državo.
               Nič. Samo nekaj ljudi, ki so zaposleni v državni upravi, davčni ali katerikoli
               upravi, bi pač nekaj stvari lahko opravilo na drug način, nekoliko več in bi
               razbremenilo vsak mesec 10 tisoče tistih, ki čakajo pred okenci in plačujejo
               položnice in plačujejo tudi nepotrebne provizije bankam. Ampak to ni mogoče.
               Sprašujem se, ali bi v tem mandatu sploh uspeli vzpostaviti tak dohodninski sistem,
               kot smo ga v prejšnjem mandatu ob tej moči birokracije in ob tej nezainteresiranosti
               ministra, tudi državne sekretarke in ostalih, da se karkoli na tem področju spremeni
               ali razbremeni. Mislim, da se ta sistem v tem mandatu ne bi nikoli uvedel. Ali je ta
               koalicija tista, ki bi bila sposobna ukiniti ali odpraviti davek na plačilno listo,
               ki je bil kot ena rariteta v Evropi? Ta koalicija najbrž tega ne bi storila. Ne bi
               zato, ker še sedaj obžaluje, da se je to sploh zgodilo. Najbrž ni več daleč čas, ko
               bomo soočeni s ponovnimi idejami ali celo konkretnimi akti, ukrepi, da se bo davek na
               plačilno listo začel ponovno uvajati. Tu se enostavno soočamo samo s tem, da se ne
               razbremenjuje gospodarstva, da se ne poenostavlja gospodarstva, ampak se uvajajo novi
               obrazci, nove davščine, ali pa obstoječe bistveno povečujejo, pa naj bo to za
               cestnine, naj gre to za trošarine, naj gre to za neke druge zadeve. Mislim, da je
               treba narediti na tem področju nekaj temeljitega.</p>
               <p>To, da Vlada rešitve ne podpira, ni popolnoma nič novega, ne na področju financ ne na
               drugih področjih. Vse tisto, kar predlagamo iz opozicijskih vrst, ne zasluži
               pozornosti Vlade. Danes smo že obravnavali novelo zakona o kmetijskih zemljiščih.
               Pred letom in pol je bil ta zakon prvič vložen. Vsi, ki so razpravljali v tem
               Državnem zboru, se strinjajo s predlagano rešitvijo. Vsi. Niti eden od razpravljavcev
               ni dejal, da se s to rešitvijo, ki znižuje cenzus za uvedbo komasacijskega postopka,
               ne strinja, pa bo zakon že tretjič padel. Leto in pol. In takšnih primerov je kar
               nekaj v tej državi. In jaz moram, na žalost, ugotoviti, da je ta koalicijski
               snobizem, ta aroganca koalicije, ko ne dopušča nikomur, da predlaga karkoli, pa tudi
               če predlaga tisto, s čimer se oni strinjajo, se ne sprejme: To mislim, da presega v
               tem mandatu že vse meje. Vse meje. In davek plačujejo državljani. Tu je prej kolega
               Sajovic dejal, da vsak dan povprečno propade 7 hektarov kmetijskih zemljišč. V letu
               in pol, ko teh postopkov nismo poenostavili, in v dveh letih, ker država v tem času,
               ta vlada, ni uspela spraviti v življenje nobenega razpisa, je propadlo 700 krat 7,
               koliko tisoč je to zdaj? 4 tisoč, 5 tisoč hektarov kmetijskih zemljišč. In je
               propadlo v tem času 2 tisoč kmetij, ki jih ni nihče prevzel. Ni to problem, da so
               propadle, ampak zaradi razdrobljenosti teh površin nihče ni prevzel v obdelavo. In
               podobno je na mnogih drugih področjih.</p>
               <p>Mi smo v tem mandatu predlagali vrsto ukrepov s področja gospodarstva, ne samo tiste
               sistemske, za katere je Vlada celo na koncu nekako priznala, da jih je nekaj celo
               povzela in jih že izvaja. Teh ukrepov iz našega paketa mi ne vidimo, ki jih Vlada že
               izvaja. Niso bili predloženi, niso bili spremenjeni podzakonski predpisi, niso bili
               vloženi zakoni, takšni, kot smo jih mi predlagali v zakonodajni postopek, ampak Vlada
               je na zadnji obravnavi mrtvohladno dejala, da to že izvaja. Vse te poenostavitve,
               rešitve, olajšave, stimulacije in podobne zadeve. Nič od tega se v tem obdobju ni
               zgodilo. Nič od tega. Postopki so enako komplicirani, težave enake ali še celo večje.
               Do kreditov ne morejo, gospodarske družbe in mali podjetniki. Do njih pa zlahka
               pridejo nekateri iz raznih kabinetov, zlahka, brez problema, po enostavnejših
               pogojih, z nižjim pokritjem in tako naprej. In za to ne dajo nobenega depozita, samo
               mandatno delovno mesto, ki je kratkega veka, kot je moje ali kakšno drugo. Podjetnik,
               ki vloži vse svoje premoženje, do teh zadev ne more. Tu imamo, in smo slišali to
               primerjavo med zaposlenimi in tistimi, ki opravljajo dejavnost, tu je pomembna
               razlika. Tisti, ki opravljajo dejavnost, morajo poskrbeti za vse od A do Ž, od
               ustanovitve, registracije podjetja od pridobitve posla, izdaje računov, izvedbe
               posla, izterjave, plačila obresti in tako naprej, plačati vmes vseh tistih 10 do 15
               položnic na okencu vsak mesec. Lahko bi samo enkrat to plačali, vse to morajo storiti
               in za vse tiste napake tudi plačujejo in dajo garancijo s svojim premoženjem. In vsa
               ta podjetja, vse te postavljate v vrsto s tistimi, ki po avtomatizmu prejemamo plačo,
               ki jo moramo dobiti, bodisi v realnem bodisi v javnem sektorju. Nismo v enakih
               pogojih, nismo v enakih statusih. Nismo. In jaz mislim, da bi neka razsodna oblast o
               teh stvareh morala razmisliti, še posebej če ima predlog na mizi. Če morda karkoli
               med temi akti ni usklajenega, se to izredno lahko reši s prehodno določbo, se lahko
               reši z neko spremembo, z neko rešitvijo, z nekim uskladitvenim amandmajem in
               podobnimi tehnikalijami, ki jih zakonodajni postopek omogoča. Ampak, če Vlada na tem
               segmentu nima interesa, če koalicija nima interesa, zato ker je a priori proti, zato
               ker prihaja predlog iz nasprotne ali pa napačne strani, potem je pač to tako. Tudi o
               tistih stvareh, o katerih se vsi strinjamo in vlada popolno soglasje, ne moremo
               sprejeti rešitve, ker je ni predlagal tisti, ki bi to po tej posvetitvi v tem mandatu
               moral ali pa lahko storil.</p>
               <p>Jaz mislim, da je treba marsikaj na tem področju spremeniti. Zahteve slovenske obrti,
               ki jih pripravijo vsako leto, so pač eden od priročnikov ali pa priročnih dokumentov,
               ki jih Vlada lahko uporablja pri sprejemanju svojih predpisov, aktov. Najbrž tudi
               intenzivno komunicira z Obrtno-podjetniško zbornico in Gospodarsko zbornico pri
               pripravi teh aktov in tako naprej. Najbrž je Vlada tista, ki mora v tem dialogu
               nekako slediti v okviru možnega tudi tem trendom ali pa tem zahtevam, predlogom, ki
               se pojavljajo. Ampak očitno, vidim, da se te zadeve ne dogajajo. Ta brošurica je
               nastala v mandatu, ko je bil predsednik Obrtno-podjetniške zbornice gospod Klun, član
               Poslanske skupine Socialnih demokratov. Ta predlog, ki ga sedaj obravnavamo, je
               napisan v tej brošurici pod zaporedno številko, mislim, 28. Torej to ni predlog, ki
               smo si ga izmislili v Poslanski skupini Slovenske demokratske stranke. To je predlog,
               ki je nastal na osnovi intenzivnega brain storminga Obrtno-podjetniške zbornice v
               času, ko jo je vodil gospod Miroslav Klun, in so to izdali za leto 2009.</p>
               <p>Zdaj pa se sprašujem, ali te zaveze, ti predlogi, ki jih je Obrtno- podjetniška
               zbornica sprejela in izdala – najbrž na osnovi neke strokovne presoje in sodelovanja
               z nekom –, stojijo. Najbrž je poslanec Socialnih demokratov, ki je takrat vodil
               Obrtno-podjetniško zbornico, pripravljen zagovarjati te rešitve, ki jih je takrat
               sprejel, pa tudi pridobiti podporo svoje poslanske skupine. Ali pa je ta dokument, bi
               rekel, nekaj kar tako, se pravi, zaradi tega, da vodstvo Obrtno-podjetniške zbornice
               nekaj dela, nekaj predlaga, da pokrije tisto upravičenost do članarine, ki jo morajo
               obvezno plačevati člani Obrtno-podjetniške zbornice. Najbrž ta dokument ni namenjen
               samo temu. In tudi ne tisti za leto 2010. In tudi ne tisti, ki so ga izdali leta
               2008. Tukaj so najbrž tisti, ki so združeni v ta sistem, obvezno združeni, nekako
               skoncentrirali svoje pripombe, predloge in tudi dali rešitve. Neka normalna vlada,
               neka normalna koalicija bi najbrž tem rešitvam, ki so predlagane v teh edicijah,
               strokovnih edicijah lahko rečemo, morala slediti. Žal se v tem mandatu to zelo redko
               dogaja. Gre se mimo tistih, ki so zainteresirani, gre se mimo tistih, ki so
               upravičeni do takih zadev, ni komunikacije in na žalost tudi rešitve avtomatsko
               padajo. To je zdaj že več kot očitno. Hvala lepa.</p>
            </sp>
            <sp xml:id="SDZ5-Redna-21-2010-10-21.sp143">

               <speaker>PODPREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospa Renata Brunskole je prosila za repliko.</p>
               <p>Izvolite.</p>
            </sp>
            <sp xml:id="SDZ5-Redna-21-2010-10-21.sp144">

               <speaker>RENATA BRUNSKOLE:</speaker>

               <p>Hvala lepa.</p>
               <p>Kot poslanka Poslanske skupine Socialnih demokratov, ki sem predstavljala stališče
               naše poslanske skupine, se moram pač odzvati na mnenje predlagatelja, ker v bistvu
               nekako izraža ogorčenje ali mogoče začudenje, mogoče je bilo ogorčenje neprimerna
               beseda, prej začudenje, da sem v svoji predstavitvi, torej stališču naše poslanske
               skupine, predstavila oziroma citirala v enem delu tudi stališče Vlade. Menim, da je
               to, malo, ko sem nazaj posegla še en mandat nazaj, pa tudi mandata še prejšnjih vlad,
               ni bilo to nič posebnega. Vedno so se poslanske skupine, koalicijske poslanske
               skupine, usklajevale z Vlado, tudi sedaj ni nič drugače, tako da mislim, da temu ni
               nič narobe.</p>
               <p>Bi pa ob tej priložnosti tudi povedala, da v Poslanski skupini Socialnih demokratov
               še kako dobro razumemo, kaj pomeni obrt, podjetništvo, kaj pomeni samozaposlitev,
               ustvarjanje dohodka, torej tistih zavezancev, ki opravljajo svojo dejavnost, ravno
               tako pa tudi to, kaj pomeni biti zaposlen, torej tako razlike v povezavi z
               olajšavami, davčnimi osnovami. In tukaj zagotovo ne gre nikakor nič v škodo obrtnikom
               in podjetnikom, temveč je treba biti enak in tukaj tudi določena dejstva resnično
               upoštevati.</p>
               <p>Prepričana sem, da bo tudi ta današnja razprava pripeljala do tega, da bomo mogoče,
               ali bomo to kolegi koalicije ali pa tudi opozicije, verjetno le prišli z boljšim
               predlogom, predlogom, ki bo enak za vse. To si želimo in zatorej jemljem to razpravo
               danes, ta predlog, kot nekaj pozitivnega. menim, da je tudi s strani Vlade in tudi
               koalicijskih poslanskih skupin to tudi tako vzeto, vendar tukaj, kot je eden od
               kolegov rekel v zvezi z dlako v jajcu, tukaj, ko je bil komentar, da sem povzela
               mnenje Vlade, je res skoraj tako, kot dlaka v jajcu. Hvala.</p>
            </sp>
            <sp xml:id="SDZ5-Redna-21-2010-10-21.sp145">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupini. Sledi splošna razprava
               poslank in poslancev. Besedo ima gospod Vito Rožej. Ne bo razpravljal. Gospod Silven
               Majhenič. Ne bo razpravljal. Dr. Luka Juri.</p>
               <p>Izvolite, gospod Juri.</p>
            </sp>
            <sp xml:id="SDZ5-Redna-21-2010-10-21.sp146">

               <speaker>DR. LUKA JURI:</speaker>

               <p>Hvala lepa. Lep pozdrav!</p>
               <p>Ko sem pogledal predlog zakona, sem ga sprejel s pozitivnim priokusom, kajti sam po
               sebi se mi je zdel smiseln. Dejstvo, da je socialni prispevek po eni strani štet med
               dohodki, lahko izgleda problematično, čeprav po drugi strani pa je tudi res, da konec
               koncev plačilo socialnega prispevka za socialno varnost posameznika ni samo stroške,
               ampak tudi naložba ali pa, če želimo, državna zavarovalna polica. In zaradi tega se
               tu odpre čisto konceptualna razprava, za katero ne moremo reči z gotovostjo, ali gre
               pri teh prispevkih za strošek ali pa je dejansko treba šteti med dohodke in jih, kot
               je sedaj, prišteti v skupno količino prejetih odhodkov. Ampak, ko pa potem pogledamo
               širše, vidimo, da nam ta dilema o tem, ali naj ga štejemo kot strošek in izločimo iz
               skupne kvote dohodkov posameznika ali pa naj ga štejemo kot neke vrsto naložbo ali
               zavarovanje in torej štejemo to kot del skupnih dohodkov. No, vsa ta dilema izgine,
               ko primerjamo sistem, ki velja v primeru, kot ga predlaga skupina poslancev z
               gospodom Tankom na čelu, z drugo skupino, in to je z zaposlenimi. Pri primerjavi med
               zaposlenimi in samozaposlenimi moramo objektivno ugotoviti, da bi s sprejemom
               takšnega zakonskega predloga uvedli neko neenakost, kajti samozaposleni bi si lahko
               šteli prispevke za socialno varstvo kot strošek, medtem ko bi se za zaposlene še
               vedno štel v celotni skupni koš bruto dohodka, na osnovi katerega se plača dohodnina.
               Tako da tu jaz ne pravim, da je koncept, ki ga predlaga skupina poslancev, napačen,
               pravim pa, da bi morali najti odgovor, kako uvesti novelo tako, da bo veljala za vse.
               Seveda je to lahko tudi velikokrat izgovor za to, da se nekega zakona ne sprejme,
               češ, da zakon ni kompleten, ni zajel celotne skupine. Ampak vendarle, če se ukvarjamo
               s tako pomembno spremembo, moramo vedeti, kaj bomo naredili tudi s tisto drugo
               skupino ljudi, torej zaposlenimi. Ne glede na to, da – in tega se tudi sam zavedam –
               postajajo samozaposleni s to finančno krizo še bolj, da postajajo samozaposleni
               bistven in pomemben del slovenskega gospodarstva. In tu smo najverjetneje dali vsi
               skupaj malo premalo pozornosti tej sferi. Samozaposleni, ko želi začeti s svojim
               delovnim stažem, recimo temu kot espe, je dejansko soočen z obilico težav in izzivov
               in vprašanj in napak in celo napak državnih organov. Medtem ko pa seveda zaposleni
               vsega tega nima. In to je opozorilo predvsem Ministrstvu za finance, da tem težavam
               da še več pozornosti kot doslej. Ne trdim, da ni naredilo nič. Tu moram malo
               popraviti kolega Tanka, ko je omenil, da mora samozaposleni vsak mesec čakati pred
               šalterji davčnih uradov, da lahko uredi svoje davčne obveznosti. Ni obvezno, da
               čakajo pred davčnim uradom, kajti lahko uporabijo sistem e-davkov, ki ga ni začela
               sedanja vlada in je daljši sistem, kjer ima velike zasluge tudi prejšnja vlada. Preko
               e-davkov izvajajo vse tiste storitve, ki bi jih sicer morali izvajati na šalterju
               davčnega urada. Tako da, če želi samozaposleni priti do nekih lažjih rešitev, lahko.
               Storitev e-davkov, kolikor jaz vem, ne stane in v bistvu edino, kar rabi
               samozaposleni, je računalnik, s katerim lahko do te storitve dostopi.</p>
               <p>Omenjene so bile zahteve podjetniške zbornice. Jaz sem jih predvsem v začetku mandata
               prebral. Nekatere so se mi zdele zelo smiselne in tukaj bi se pridružil mnenju, da bi
               bilo smiselno, da jih tudi Vlada še enkrat preuči in jih z nekim pozitivnim pristopom
               na nivoju ministra ali pa državne sekretarke analizira, ne pa, da jih prepusti
               skupini državnih uradnikov, ki je več ali manj verjetno ista, kot je bila tudi prej.
               Moramo si priznati, da so ljudje v državni upravi velikokrat nagnjeni k temu, da nam
               razložijo, kako se nečesa ne da narediti, ne pa, da bi iskali skupaj z nami rešitve,
               kako nekaj urediti.</p>
               <p>Tu bom pa sedaj zaključil še z enim vprašanjem za državno sekretarko. V razpravi,
               nedavni razpravi o še enem predlogu skupine poslancev in gospoda Tanka o enotnem
               plačevanju vseh položnic, je bilo rečeno, da Vlada še vedno ni pripravila vseh
               ukrepov, s katerimi bi lahko rešila to vprašanje. Mene zanima, kdaj bo to vendarle
               urejeno, ker je to, čeprav se tehnično še vedno ne da, po mojem mnenju pomemben korak
               naprej. Hvala.</p>
            </sp>
            <sp xml:id="SDZ5-Redna-21-2010-10-21.sp147">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želite gospa Vraničarjeva?</p>
               <p>Izvolite.</p>
            </sp>
            <sp xml:id="SDZ5-Redna-21-2010-10-21.sp148">

               <speaker>MATEJA VRANIČAR:</speaker>

               <p>Hvala lepa.</p>
               <p>V zvezi z vprašanjem, ki je bilo zastavljeno že ob prejšnji obravnavi, sem omenila,
               da se rešitve pripravljajo, da rešitve v tej fazi ne potrebujejo spremembe
               zakonodaje, ampak potrebujejo ustrezno informacijsko podporo in pa tehnične spremembe
               na nivoju podzakonskih aktov. Že nekaj časa deluje medresorska delovna skupina. Res
               je, da je v vmesnem času njeno delo zastalo zaradi zastoja pri izdelavi novega
               prenovljenega informacijskega sistema Durs, vendar je zdaj v tem trenutku situacija
               takšna, da bo delovna skupina v mesecu novembru poročala Vladi o predlogih rešitev, o
               potrebnih spremembah na nivoju podzakonskih aktov in določila oziroma pojasnila, da
               je mogoče s 1. julijem 2011 pričakovati bistveno spremembo v zvezi z poenostavitvijo
               pri vplačilih davčnih obveznosti, kjer bo sedanji kompleksen sistem in veliko število
               položnic nadomeščeno s tremi položnicami za blagajne na državnem nivoju, torej ena za
               obveznosti do državnega proračuna, ena za obveznosti do pokojninske in ena za
               obveznosti do zdravstvene blagajne in za vsako občino posebna položnica za vse
               obveznosti do posamezne občine. Poročilo lahko torej pričakujemo v novembru, dejansko
               uresničitev poenostavljenega sistema vplačevanja javnih dajatev pa s 1. julijem
               prihodnjega leta.</p>
               <p>Ker sem ravno še pri besedi, mi dovolite, da se odzovem na trditve oziroma na
               razprave v zvezi s potrebo po upoštevanju razlike med zaposlenimi in osebami, ki
               opravljajo samostojno dejavnost. To razlikovanje se upošteva pri določanju davčne
               osnove. Pri določanju davčne osnove pri zaposlenem upoštevamo plačo in odštejemo v
               bistvu samo prispevke za socialno varnost, medtem ko pri samozaposlenem, pri osebi,
               ki opravlja dejavnost, ugotavljamo dobiček. Ugotavlja se kot razlika med prihodki in
               odhodki, pri čemer se lahko zavezanci z manjšim obsegom poslovanja in tisti, ki
               izpolnjujejo pogoje, odločijo celo za normirano ugotavljanje odhodkov na normiran
               način. Vse posebnosti, vsi dodatni stroški, ki jih imajo davčni zavezanci
               samozaposleni v zvezi z opravljanjem njihove dejavnosti, se pri tem lahko upoštevajo
               in so upoštevani v okviru posebnih pravil, v zvezi s pravili o določanju davčne
               osnove, od katere se dohodnina v končni fazi obravnava.</p>
               <p>Določba, ki pa je predmet noveliranja v tem predlogu zakona, pa se ne ukvarja z
               davčno osnovo, ampak določa pogoje, pod katerimi nekdo, ki ima določen znesek
               dohodka, lahko uveljavi dodatno splošno olajšavo, bodisi v višjem bodisi v nižjem
               znesku.</p>
               <p>Glede na to, da so te posebnosti, kot rečeno, pri samostojnih podjetnikih že
               upoštevane pri določanju dobička, ocenjujemo, da ponovno upoštevanje te razlike ali
               pa različnosti pri določanju kriterija za odobritev te dodatne osebne olajšave ne bi
               bilo primerno in ne bi bilo korektno do ostalih oseb, ki dobivajo prihodke v enakem
               oziroma primerljivem znesku. Hvala lepa.</p>
            </sp>
            <sp xml:id="SDZ5-Redna-21-2010-10-21.sp149">

               <speaker>PODPREDSEDNIK MIRAN POTRČ:</speaker>

               <p>Besedo ima gospa Cvetka Zalokar Oražem. <stage>(Ne bo razpravljala.)</stage> Gospod Anton Anderlič.
               <stage>( Ne bo razpravljal.)</stage> Gospod Miran Györek <stage>( Ne bo razpravljal.)</stage> Gospod Rado
               Likar.</p>
               <p>Izvolite.</p>
            </sp>
            <sp xml:id="SDZ5-Redna-21-2010-10-21.sp150">

               <speaker>RADO LIKAR:</speaker>

               <p>Hvala za besedo, gospod podpredsednik.</p>
               <p>Nič ni absolutnega razen tega, da je vse relativno. Tako je tudi s to enakostjo.
               Sedaj tisti, ki trdite, da bi se z uveljavitvijo oziroma sprejemom tega zakona
               ustvarila neenakost v odnosu zaposlenih pa samozaposlenih oziroma obrtniki, jaz
               mislim, da je to stvar presoje. Kolega Tanko je že v uvodu povedal, da – pa tudi
               sedaj vi, gospa sekretarka – razlika med tistim, za katerega smo včasih rekli, da
               prihaja v službo od šestih do dveh, ali pa obrtnik, ki je v bistvu režiser in igralec
               na tem odru. Ampak, zanima me, ali ta predlog zakona zavračate iz vsebinskih razlogov
               ali zgolj iz formalnih, bi rekel pravnih, glede na ta 111. člen, da je to razlika med
               davčno osnovo in pogoji, ki veljajo za uveljavitev te olajšave. Ali, recimo, če
               pogledamo res s pametjo, kaj pa, če se to uveljavi in se na ta način pride, kot sem
               že v stališču povedal, obrtniku posamezniku ali pa samozaposlenemu naproti in se mu v
               teh časih da jasen signal, da mu je država pripravljena pomagati tudi na ta način,
               čeprav bi se mogoče pojavil očitek, da se ustvarja neenakost.</p>
               <p>Kot rečeno, v tem predlogu zakona smo v Slovenski demokratski stranki povzeli to
               zahtevo slovenske obrti in podjetništva. Prepričan sem, da smo tisti, ki smo
               odgovorni za zagotavljanje ustreznega poslovnega okolja, tako zakonodajna veja
               oblasti kot izvršna veja oblasti, dolžni to tudi na nek način izpolnjevati. Sprejetje
               tega zakona v prvem branju bi po mojem mnenju pomenilo majhen korak za nas kot
               zakonodajno oblast, za obrtnike pa bi to pomenilo signal, da jim država ne le stoji
               ob strani, dejansko stoji ob strani neaktivno, temveč da aktivno sodeluje pri
               reševanju in premagovanju težav, s katerimi se predvsem mali obrtniki soočajo v času
               te krize. Iz teh naštetih razlogov se mi zdi smiselno, da se ta zakon v prvem branju
               podpre. In po možnosti, če se oceni, da bi se dalo ta prispevek k davčnim
               razbremenitvam, urediti kako drugače ali pa na boljši način. Mislim, da bi se to dalo
               tekom zakonodajnega postopka tudi urediti.</p>
               <p>Seveda bom glasoval za to, da je zakon primeren za nadaljnjo obravnavo. Hvala.</p>
            </sp>
            <sp xml:id="SDZ5-Redna-21-2010-10-21.sp151">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Miran Györek. <stage>(Ne bo razpravljal.)</stage> Gospod Vili Rezman.</p>
               <p>Izvolite.</p>
            </sp>
            <sp xml:id="SDZ5-Redna-21-2010-10-21.sp152">

               <speaker>VILI REZMAN:</speaker>

               <p>Hvala lepa, gospod predsedujoči.</p>
               <p>Sicer ne bom citiral vladnega gradiva, čeprav ne vidim nič slabega, če je citat
               korekten, kot tudi nič ni hudega, če kdo citira zahteve slovenske obrti in
               podjetništva, seveda, če je to korektno citirano. Mislim pa, da je prav, da se
               odzovemo na to, kar je Vlada zapisala, zato ker se vsaj meni zdi argumentacija
               racionalna. Meni se zdi sprejemljiva in mislim, da jo je treba upoštevati v
               razmišljanjih, ko se odločamo o tem, ali bo predlog zakona dobil podporo ali ne.</p>
               <p>Predlog zakona, aktualni predlog zakona, je sicer na prvi pogled zelo enostaven.
               Spreminjamo en sam člen, eno samo dvozložno besedo, samo prvi zlog, samo dve črki
               torej znotraj tega zakona, in morebiti to daje vtis, da je stvar zelo enostavna. Sam
               mislim, da ni. In če sem pravilno razumel nekatere diskusije, vidim, da je kar nekaj
               pojmovne zmede tudi v tem, kako razumemo ta predlog zakona. Sicer menim, da je prav,
               da so predlagatelji odprli problematiko dohodninske zakonodaje. Lahko to naredimo na
               parcialen način, kakor imamo danes primer, lahko bi bolj celostno naredili, čemur bi
               bil jaz bolj naklonjen. Moram reči, da sem bil, ker je bila omenjena ta dohodninska
               zakonodaja, ki je bila v prejšnjem mandatu sprejeta, soudeležen pri sprejemanju te
               dohodninske zakonodaje in predlagal nekaj amandmajev, amandmaje v zvezi z
               dohodninskimi stopnjami, amandmaje v zvezi z davčno obremenitvijo obresti na
               prihranjen denar, pa tudi v zvezi s tako rekoč odpustki velikih vsot davkov pri
               tistih, ki so upravičenci do donosov iz denacionalizacijskih obveznosti. Zato mislim,
               da bi veliko raje podprl celostno razpravo o dohodninski zakonodaji, ker takšna,
               kakršno sedaj imamo, je, vsaj po mojem ocenjevanju, takšna, da povzroča, da
               akcelerira razslojevanje naše družbe in da je v veliki meri pravzaprav bolj
               naklonjena tistim z velikimi letnimi prihodki in ne tistimi, ki bi jim morali s
               podobno zakonodajo pomagati preživeti vsak dan.</p>
               <p>Če je na prvi pogled ta predlog zakona zelo sprejemljiv, kajti govori o tem, kako
               pomagati tistim, ki se samozaposlujejo, ki ustvarjajo vrednost, ki tvegajo svoje
               premoženje in vse ostalo, kar je bilo danes že nekajkrat povedano, pa je po mojem
               razumen tudi pomislek, ki je prišel s strani vladnega mnenja, ki govori o tem, da
               tukaj ne gre za pikolovstvo, ampak gre za temeljno razumevanje dveh različnih
               kriterijev za določanje tistih, ki so upravičenci za dodatno dohodninsko olajšavo.
               Menim, da bi bilo res napak, če bi ravnali tako, da bi tistim, katerim v prid sicer
               govori ta predlog zakona, ugodili in pri tem povzročili neko razlikovanje
               neupravičeno do drugih. Sem na stališču, da je treba samostojnim podjetnikom in
               drugim pomagati pri poslovnem okolju, pri različnih olajšavah – in so nekaterih
               olajšav po že sprejeti zakonodaji tudi deležni –, vendar ta način, ki bi povzročal
               krivico na drugi strani, najbrž ni najbolj primeren.</p>
               <p>Ravno zaradi tega, ker menim, da je ta dilema, ali pomagati z olajšavami tistim, ki
               sami vlagajo svoja sredstva, pa na ta način morebiti prizadeti druge, ravno zaradi te
               dileme jaz menim, da zakon res ni primeren za nadaljnjo obravnavo, ker je nesporno,
               da ta druga plat, ki tukaj ni omenjena, je pa omenjena v vladnem mnenju, prihaja v
               položaj, ki je diskriminatoren. Tega predloga zakona zato ne bom podprl.</p>
            </sp>
            <sp xml:id="SDZ5-Redna-21-2010-10-21.sp153">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Alojzij Potočnik. <stage>(Ne bo razpravljal.)</stage></p>
               <p>Gospod Iztok Podkrižnik.</p>
            </sp>
            <sp xml:id="SDZ5-Redna-21-2010-10-21.sp154">

               <speaker>IZTOK PODKRIŽNIK:</speaker>

               <p>Hvala lepa za besedo.</p>
               <p>Mislim, da so rešitve, ki se pripravljajo, dejansko veliko predolge, dejansko to
               traja predolgo. Ukrepi, ki jih je deležna ostala Evropa, se pravi napredno
               gospodarstvo, države EU, ki spodbujajo to malo in srednje gospodarstvo, ker vemo, da
               je to hrbtenica gospodarstva. Tudi v Sloveniji je temu tako, ker 90 % tvorijo v
               Sloveniji mala in srednja podjetja, kar se gospodarstva tiče. Mislim, da je premajhen
               poudarek na tem. Tu gre za predlog in to je kamenček v mozaiku. Mislim, da je to
               kljub temu boljše, kot da čakamo še 20 ali 30 let, da bomo dobili neko celostno
               rešitev. Predvsem je to pomembno za mlade ljudi. Kajti, mladi se vsak dan manj
               odločajo za samostojne poti. Mislim, da je to za Slovenijo lahko zaskrbljujoče.
               Kajti, čez 10, 20 let se bo treba vprašati, kaj smo naredili za gospodarstvo, da je v
               taki situaciji, ko vemo, da je vsak dan slabše. Dvomim, da se bo še toliko mladih kot
               v preteklosti odločalo za samostojne poti. Pomembno je neko zelo dobro okolje, ki
               spodbuja k temu, da se lahko mlad človek nekako lažje prebije skozi to osnovno pot,
               se pravi, da sam registrira podjetje. Prejšnja vlada je tudi nekaj naredila na tem
               preko tega elektronskega poslovanja. Mislim, da je veliko drugih orodij, ki bi
               pripomogla k temu, da bi bilo več teh samozaposlitev. Najbolj se mi zdi pomembno to,
               da je za državo najdražje to, da je veliko ljudi na borzi, da so brez dela. Se pravi,
               tudi če bi bili pogoji bistveno boljši, bi veliko ljudi lahko tudi na ta način
               zaposlili. Zdaj pa smo ravno v obratni situaciji, ko se ta podjetja ali delovna mesta
               zapirajo/ukinjajo. To ni dobro za samo državo. Se pravi, če bi izboljševali te
               pogoje, bi na drugi strani pridobili več zaposlitev in tudi več prilivov v samo
               državno blagajno.</p>
               <p>Jaz ta predlog zakona podpiram in mislim, da bom tudi še vse ostale druge, ki jih bo
               predlagala katerakoli stran, samo da bo dejansko temu malemu gospodarstvu šlo enkrat
               bistveno boljše, kot mu gre zdaj. Hvala lepa.</p>
            </sp>
            <sp xml:id="SDZ5-Redna-21-2010-10-21.sp155">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Zmago Jelinčič Plemeniti. <stage>(Ne bo razpravljal.)</stage> Franci Kek. <stage>(Ne bo
               razpravljal.)</stage></p>
               <p>Gospod Marjan Bezjak, izvolite.</p>
            </sp>
            <sp xml:id="SDZ5-Redna-21-2010-10-21.sp156">

               <speaker>MARJAN BEZJAK:</speaker>

               <p>Hvala za besedo, gospod podpredsednik. Lepo pozdravljena državna sekretarka, kolegice
               poslanke in poslanci!</p>
               <p>V Slovenski demokratski stranki smo Predlog zakona o spremembah Zakona o dohodnini,
               ki vam ga pošiljamo v obravnavo na podlagi 114. in 115. člena Poslovnika Državnega
               zbora, vložili zato, da bi spodbudili in pomagali srednjim in mikro podjetjem ter
               samostojnim podjetnikom. Vsi vemo, da je to jedro razvoja, jedro gospodarstva, ki
               dejansko tvori in polni državno blagajno. Prav tako se v teh časih država ali Vlada
               ukvarjata samo z velikimi podjetji. V teh časih pa najbolj nastradajo mala podjetja.
               Saj, vsa ta velika podjetja, ki jih ščitite, spravljajo v nemogoči položaj mala in
               mikro podjetja kot tudi samostojne podjetnike. Doživeli ste tudi že smrtne slučaje,
               kar je zelo kritično.</p>
               <p>Zaskrbljujoče je tudi to, da smo povzeli iz predlogov zakona slovenske obrti, ki so
               bili kreirani pred leti – v letu 2009 je bil zakon sprejet – za ukrepe, ki bi
               izboljšali poslovanje slovenskega podjetništva in tudi posameznih podjetnikov. Žal
               sem danes zaskrbljen, da takratnega predsednika niti v razpravi ni, tako da ne vem,
               ali se sramuje ali je s figo v žepu takrat pisal, bil soudeležen k temu predlogu, ki
               smo ga kreirali dejansko obrtniki, podjetniki iz celotne Slovenije. Tako, da to nas
               še dodatno skrbi, ali ne dopušča Vlada proste miselnosti ljudem, ki so bili kreatorji
               tega, raje se umaknejo ali pa se morajo umakniti.</p>
               <p>Veste, v mikro podjetjih in srednje velikih podjetjih, kakor tudi pri samostojnih
               podjetnikih dejansko prevlada ena velika panika, panika s tega vidika, kajti oni so
               zadolženi, da dajejo vsakega 5. ali 15. toliko in toliko delavcem, kakor tudi sami
               sebi plačo. Tukaj se država ali Vlada res ne obremenjujeta s tem. Kajti veste ali
               vemo, da je plača petega. Mene je sram petega prevzeti plačo tukaj. Jaz jo bom
               podaril drugim gospodarstvenikom, ki trpijo. Bilo bi prav, da bi se vsi tako
               odločili, da gospodarstvo dobi. plačo petega, vi ali mi pa jo dobimo 15. ali čez 6
               mesecev. To je vzrok za to, vzrok tega predloga zakona, ki ga danes predlagamo.
               Veste, govoriti prazne obljube, držati figo v žepu. Danes so študentje pred
               parlamentom delili fige, fige so namenjene Vladi, ministru. Vsi so obupani, tudi jaz
               ne glede na to, da sem tukaj član tega velikega doma, ampak verjemite, sočustvujem s
               temi državljani, gospodarstveniki, ki ustvarjajo, ki jim nikakor nočemo stopiti
               nasproti, zmanjšati birokracijo. Birokracija ubija gospodarstvo. To je največji
               problem. En mali predlog, ki smo ga že v lanskem letu podali o plačevanju položnic,
               ki jih dejansko obrtnike ali podjetniki morajo pošiljati na 11 različnih naslovov, ki
               bi bile lahko združene v eno, dve ali tri.</p>
               <p>Res je, da se bojite v birokraciji, da kdo ne bo imel dela. Bolje, da ga danes nimate
               pa bo gospodarstvo zato jutri uspešnejše in boste jutri imeli delo. Ne samo eden,
               mnogo več ljudi. Z ubijanjem gospodarstva ubijamo sami sebe.</p>
               <p>Ne vem, zakaj nočemo razumeti, nočemo prisluhniti, nočemo slišati. Morda imate tiste
               čepke od patrij v ušesih, da noče nihče slišati nobenega predloga, sprejeti nobenega
               predloga, upoštevati mnenja celotne Evrope, ne samo nekaj posameznikov ali pa ne vem,
               če nas po barvah ločujete tukaj notri. To je žalostno. Tukaj notri bi morali
               sodelovati konstruktivno za razvoj, za delovna mesta, ne pa, da sodelujemo po seji
               Državnega zbora, kot da nič ni, zdaj pa kot pes in mačka. To ne vodi nikamor. Ne
               sprenevedajmo se pri teh stvareh. Začnimo razmišljati. Jutri bo prepozno. Hočete še
               ubiti, hočete še uničiti tega malega podjetnika, samostojnega podjetnika, ki je na
               koncu koncev samozaposlen, ki je imel toliko poguma, da si je ustvaril podjetje, se
               samozaposlil, ki danes zaposluje 10, 20, 30 do 200 ljudi. Te je treba uničiti, to je
               vaše gledanje, vaše mišljenje. Žal se motite. Ubili boste sami sebe. Res je, ko 5.
               dobivate plačo, plača mora biti. To je vaše mišljenje. Ne glede na to, če ni denarja,
               se bomo dodatno zadolžili. Kje pa je konec tega? Smo predlagali zajezitev, kolikor je
               prihodkov, toliko je odhodkov. Ne, tudi tega ne sprejmete.</p>
               <p>Poznate pregovor: "S tujim denarjem se bahati, je zelo enostavno in lepo." Najti
               nekoga, ki ti zajezi ta tuji denar, to je problem. Mi hočemo, ampak ni posluha. Še
               enkrat vas prosim, začnimo razmišljati konstruktivno, iskati rešitve za gospodarstvo,
               kajti vsak dober gospodarstvenik je kulturnik, je športnik, da ne bom našteval vsega.
               Vsak "samokulturnik", ki ne ve, kaj je gospodarstvo, pa je velik problem. Jaz upam,
               da boste ta predlog sprejeli, potrdili. Jaz vem, da se mora napraviti nadgradnja
               tega, ampak to je začetek. Naj bo to prvo branje, da bomo lahko jutri razpravljali o
               dodatnih stvareh in ga uskladili tako, da bo prav za nas, za vas in za vse. Želim si
               tega, da začnete razumevati. Hvala.</p>
            </sp>
            <sp xml:id="SDZ5-Redna-21-2010-10-21.sp157">

               <speaker>PODPREDSEDNIK MIRAN POTRČ:</speaker>

               <p>Besedo ima mag. Borut Sajovic. / oglašanje iz klopi/ Niste razpravljali, kolikor sem
               jaz spremljal. Ne morete pojasniti stališča, ker ga doslej niste povedali. Žal.
               Besedo ima mag. Borut Sajovic. <stage>(Ne bo razpravljal.)</stage> Besedo ima Vili Trofenik. <stage>(Ne
               bo.)</stage> Franco Juri. <stage>(Ne bo.)</stage> Alenka Jeraj.</p>
               <p>Izvolite, gospa Alenka Jeraj.</p>
            </sp>
            <sp xml:id="SDZ5-Redna-21-2010-10-21.sp158">

               <speaker>ALENKA JERAJ:</speaker>

               <p>Hvala lepa za besedo.</p>
               <p>Jaz bom naš zakon podprla. Jaz mislim, da vse, kar naredimo za gospodarstvo, malo
               gospodarstvo, je pomembno tudi, če kdaj izgledajo majhni koraki, so lahko zelo veliki
               za tistega podjetnika, ki ima dva, tri, pet zaposlenih. Ko naša Poslanska skupina
               hodi po terenu in obiskuje tudi podjetja in obrtnike, nam ti vedno pravijo: "Glejte,
               saj mi bomo delali, samo ne nas obremenjevati dodatno, ne nas še bolj stiskati, ker
               že zdaj malo na škrge dihamo, in pustite nam, da bomo lahko delali, karkoli dobrega
               pa naredite oziroma kakršnekoli olajšave so pa dobrodošle, ker so časi težki in niso
               nikomur prijazni v tem trenutku najmanj pa gospodarstvu."</p>
               <p>In povedo tudi, da najprej vsi delajo zase, potem šele za državo in če bi bila država
               prijaznejša do njih, ne pa velikokrat mačeha, bi to sodelovanje lahko bilo veliko
               boljše in bi sami imeli od tega, posledično pa več pa tudi država, če so zadovoljni
               in če lahko stvari delajo.</p>
               <p>Jaz ne bom ponavljala, kar so povedali že moji kolegi, tudi to, da večkrat predlagamo
               podobne zakone, pa ne želite niti v prvem branju jih potrditi in spustiti naprej, da
               bi se sploh lahko o tem pogovarjali, se mi zdi zelo nekorektno, kljub temu, da smo,
               recimo, velikokrat v prejšnjem mandatu poskušali sodelovati z opozicijo in tudi mnoge
               stvari sprejeli skupaj. To večno zavračanje vseh naših predlogov resni koaliciji ne
               pritiče. Na vsak način bi pričakovali, da nas vsaj poslušate in da ob vsaki stvari ne
               zamahnete samo z roko in rečete, da tisto, kar predlagamo mi, ni v redu. Mi smo že v
               situaciji, ko se na nas obračajo različne skupine, torej zainteresirane skupine za
               različne zakone ali predloge zakonov in jim svetujemo, naj dobijo pri vas podporo,
               ker, če bomo neko stvar predlagali mi, SDS, bo to zavrnjeno, ne da bi kdo o tem
               razpravljal in ne da bi kdo s kakršnimkoli argumentom zavrnil tisto, kar predlagamo.
               To ni dober način, ker ljudje tega ne razumejo, da ne delamo vsi skupaj za prihodnost
               te države. To naj bi bil naš osnovni cilj vseh, ali smo v opoziciji ali smo v
               koaliciji. Zato smo res vedno poskušali iskati kompromis in vsaj pri tistih stvareh,
               ki so res ključne, poskušali pridobiti na času, ko smo sami vodili Vlado in bili
               koalicijska stranka, pridobiti za to tudi glasove opozicije. Saj govorimo o
               prihodnosti nas vseh in naših otrok. Zato je nerazumljivo to zavračanje, popolna
               ignoranca in neposlušanje, potem pa se vsi skupaj čudimo, zakaj je situacija takšna,
               kakršna je.</p>
               <p>Jaz bom naš predlog zakona podprla. Si pa želim, da bi se vsaj potrudili pa se
               poskušali slišati, mislim, da to ne bi smelo biti tako težko.</p>
            </sp>
            <sp xml:id="SDZ5-Redna-21-2010-10-21.sp159">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Lojze Posedel ne bo razpravljal. Mag. Radovan Žerjav.</p>
               <p>Izvolite, gospod Žerjav.</p>
            </sp>
            <sp xml:id="SDZ5-Redna-21-2010-10-21.sp160">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik.</p>
               <p>Jaz tokrat priznam, da bom malce ciničen. Namenoma bom ciničen, kar sicer ni v moji
               navadi, ampak tokrat pa bi morda vendarle lahko rekel, da v Sloveniji ni nič novega.
               Opozicija predlaga, koalicija je proti zato, ker je proti. Bi predlagal predvsem, da
               ne pišete več teh dobrih obrazložitev na ministrstvu, zakaj ste proti opozicijskim
               predlogom, ker je res škoda časa in denarja, ki ga za to porabite. Preprosto povejte,
               da ste proti, in bomo razumeli, za kaj gre.</p>
               <p>Vrnil se bom trošarinam še enkrat zato, ker me to resnično jezi, tako da me bolj ne
               more. Ko smo opozarjali, da zadeva ni v redu, smo bili celo deležni posmeha. Moj
               poslanski kolega Presečnik, da ne bom rekel, celo norčevanja, češ, da nimamo prav. Se
               je izkazalo, da smo vendarle imeli prav. Včasih ima tudi ta druga stran kaj prav in
               bi bilo prav, da se to prizna. Skrbi me ta huda, huda trma. To je resnično ena trma,
               kjer se pač najdejo vsi možni argumenti in vse možne variante, da se predlog, ki je
               dober ali pa tudi ni dober, skratka, da se ga zavrne zato, ker pač prihaja z neprave
               strani.</p>
               <p>Jaz sem kot predsednik Slovenske ljudske stranke večkrat povedal tudi javno, da
               želimo funkcionirati drugače, da želimo biti konstruktivni pri ključnih reformah. Ito
               bi pričakoval tudi na gospodarskem področju.</p>
               <p>O gospodarski reformi se sicer ne pogovarjamo, ne pogovarjamo se o ukrepih, ki bi
               bili potrebni za to gospodarstvo, ampak jaz vendarle mislim, da bi bilo tu potrebno
               malo več komunikacije in predvsem sodelovanja obeh strani.</p>
               <p>Mimogrede, v Slovenski ljudski stranki vedno spremljamo na nek način statistiko
               podpore vladnim predlogom. Ta procent podpore vladnim predlogom zakonom se giblje pri
               85 %. 85 % vladnih predlogov v Slovenski ljudski stranki podpremo, smo jih vsaj do
               zdaj od začetka mandata do sedaj in tudi nekatere pomembne reforme. Zato preprosto ne
               razumem te arogantne trme, samozadostnosti, samovšečnosti in brez trohice
               samokritičnosti. Včasih je treba tudi malo kritičnosti do samega sebe.</p>
               <p>Kar me pa še bolj skrbi, pa je predvsem to, da ali se ne razume ali se noče razumeti
               ali pa je logika popolnoma drugačna. Namreč, da se ne razume tega, da je potrebno
               slovensko gospodarstvo razbremeniti. Še huje. Vmes imamo celo primere, ko se dela
               nasprotno, kjer ga želimo obremeniti. To je pravzaprav, drugače si ne znam razlagati
               kot, da je to neka logika nekih birokratov, ki v svojem življenju še ene minute niso
               delali v gospodarstvu. Ene minute ne. Ker, če bi eno minuto delali v gospodarstvu, bi
               najbrž razmišljali malo drugače. Gre za logiko, ko pravzaprav prihodke v proračunu
               prilagajamo odhodkom namesto da bi imeli nasprotno logiko, da bi odhodke prilagajali
               prihodkom in torej, odhodke imamo nenormalno visoke in je potrebno prihodke temu
               prilagoditi, da bomo imeli nek znosen primanjkljaj.</p>
               <p>Mimogrede, v letu 2011 bomo imeli za eno in pol milijarde večje odhodke, kot smo jih
               imeli v tistem času v tistem letu, denimo v letu 2008, po katerem slišimo tu
               velikokrat oznako, da so to bili časi debelih krav. V času tistih debelih krav, ko
               sem jaz dejal, da so že tako ali tako pocrkale, je bilo odhodkov iz državnega
               proračuna za približno 8 in pol milijard. Danes, ko so časi hude gospodarske in
               finančne krize, načrtujemo 10 milijard. Kakšna logika je to? Jaz te logike preprosto
               ne razumem. Skratka, 10 milijard v času krize, v času debelih krav 8 in pol milijard
               ob približno enakih prihodkih v proračun. To pomeni, človek bi rekel, ni krize.
               Očitalo se je prejšnji vladi, da je trošila brez vsake zapreke, brez vsakih ovir,
               skratka kapom in šakom, kot se temu reče, ampak odhodkov je bilo 8 in pol milijard,
               načrtujemo jih 10. Ampak o tem bomo najbrž govorili več, ko bomo obravnavali oba
               proračuna, rebalans za 2011 in proračun za 2012.</p>
               <p>Kaj k temu reči? Najbolje bi najbrž celo bilo in tukaj v opoziciji, kjer pravzaprav
               ne dajemo nobenih relevantnih in sprejemljivih predlogov, da do konca mandata gremo
               delat nekaj drugega, morda v gospodarstvo, kjer bomo naredili kaj bolj produktivnega,
               kot da tu pripravljamo konstruktivne predloge, ki so vsi po vrsti zavrnjeni zato, ker
               jih je predlagala opozicija. Dajmo pokazat malo več konstruktivnosti, resnično. Hvala
               lepa.</p>
            </sp>
            <sp xml:id="SDZ5-Redna-21-2010-10-21.sp161">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Slapnik. <stage>(Ga ni.)</stage> Gospa Brunskole, prav veliko časa nimate. Ga ne boste
               izkoristili. Prav.</p>
               <p>Želite v imenu Vlade besedo?</p>
               <p>Izvolite.</p>
            </sp>
            <sp xml:id="SDZ5-Redna-21-2010-10-21.sp162">

               <speaker>MATEJA VRANIČAR:</speaker>

               <p>Hvala lepa še enkrat za besedo.</p>
               <p>Gospod Likar je prej v svoji razpravi postavil vprašanje, ali Vlada zavrača predlog
               zakona iz vsebinskih ali formalnopravnih razlogov. Iz vsebinskih. Predlog zakona smo
               natančno proučili in opazili, da ne sledi na pravi način logiki, ki jo skozi celoten
               sistem uvaja Zakon o dohodnini. Kot sem omenila že prej, je na eni strani treba
               gledati določbe, ki določajo način ugotavljanja davčne osnove, in pri določanju
               davčne osnove že danes prispevke za socialno varnost odštevamo od prihodkov oziroma
               od dobička davčnega zavezanca, da pridemo do davčne osnove, od katere zavezanci za
               davek od dohodka iz dejavnosti plačujejo dohodnino. In tudi pri tistih zavezancih, ki
               davčno osnovo ugotavljajo z upoštevanjem normiranih odhodkov, in poleg normiranih
               odhodkov priznamo kot odhodek tudi plačane prispevke za socialno varnost. In to je
               segment določanja davčne osnove, torej obsega, od katerega se plačuje davek. Določba
               111. člena je namenjena določitvi dohodkovnega cenzusa, ki je pomemben zato, da
               ugotovimo, ali posamezni osebi pripada dodatna osebna olajšava ali ne.</p>
               <p>Naše strokovno in vsebinsko mnenje je, da je v tem primeru treba gledati zaposlene in
               osebe, ki dosegajo dohodke na osnovi samozaposlitve, enako. In iz tega vsebinskega
               razloga predlaganega zakona ne moremo podpreti.</p>
               <p>Večkrat je bilo omenjeno, da moramo nekaj narediti za razbremenitev podjetnikov in
               malih podjetij. S tem predlogom bi sicer nekoliko razbremenili tiste zavezance, ki
               dosegajo najnižje dohodke iz samozaposlitve, pa jih hkrati postavili v privilegiran
               položaj napram zaposlenim. V preteklem obdobju pa se je na področju določanja davčne
               osnove, kar je pomembnejši element pri presoji, ali razbremenjujemo gospodarstvo ali
               ne, naredilo kar nekaj korakov za to, da bi se v okviru danih proračunskih možnosti
               zagotovila večja konkurenčnost oziroma zagotovilo zmanjšanje bremena. Naj omenim
               nekatere. V sodelovanju z opozicijo je bila sprejeta rešitev o ponovni uvedbi
               investicijske olajšave za podjetnike posameznike.</p>
               <p>V letošnjem letu je bila dodana oprostitev oziroma davčna olajšava za zaposlovanje
               določenih kategorij delavcev. V letošnjem letu je bila povečana davčna olajšava za
               vlaganje v raziskave in razvoj. Če se omejim samo na tiste ukrepe, ki so bili
               sprejeti na področju dohodnine oziroma davka iz dejavnosti. Omeniti moram pa poleg
               tega tudi dvig dodatne osebne olajšave v začetku letošnjega leta, ki so jo deležni
               tudi obrtniki oziroma podjetniki posamezniki z najnižjimi dohodki. Toliko. Hvala
               lepa.</p>
            </sp>
            <sp xml:id="SDZ5-Redna-21-2010-10-21.sp163">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jože Tanko kot predlagatelj.</p>
            </sp>
            <sp xml:id="SDZ5-Redna-21-2010-10-21.sp164">

               <speaker>JOŽE TANKO:</speaker>

               <p>Hvala lepa za besedo.</p>
               <p>Glede politične opcije, ki trenutno upravlja državo, zanjo lahko ugotovimo, da se
               njen odnos do drobne obrti ali pa do samozaposlenih v bistvu ni nič spremenil. Te
               ljudi obravnavamo še vedno tako, kot ste jih včasih, ko so bili razredni sovražniki
               številka 1. Zato me čudi oziroma ne čudi taka razprava in tak odnos tako koalicije
               kot tistih, ki danes upravljate s tem sistemom. Mi tukaj predlagamo za tiste, ki so v
               tem procesu samozaposlovanja in te zadeve vodijo, ugodnejše pogoje, ne slabših in ne
               enakih pogojev zato, ker tudi bistveno več vlagajo v ta proces, da lahko opravljajo
               dejavnost, bistveno več.</p>
               <p>Prej sem povedal, da so to osebe, ki dajo svoje premoženje za to, da opravljajo
               dejavnost. To so osebe, ki moraj,o priskrbeti posel in morajo izdati račun, morajo
               opraviti posel, izterjati zadeve. Ti niso v istem položaju kot nekdo, ki je zaposlen
               pri nekom. Ta je izvajalec storitve in ga ne skrbi nič razen tega, da ima dobro
               pogodbo z delodajalcem in da mu delodajalec ob dnevu, ko je to treba, plača plačo in
               poravna prispevke. Ta mora storiti še vse tisto ostalo. Mene čudi, da vladna
               koalicija ni sposobna razumeti te distinkcije med tema dvema kategorijama. Bistveno
               razlika je.</p>
               <p>Zato tudi predlagamo to rešitev, ki bi pač te postavila v neki drugačen položaj. To
               je tako kot, če bi veljali za tiste, ki imajo osebni avto, enaki predpisi kot za
               pešce. Ne morejo veljati popolnoma enaki predpisi. V enem delu so zadeve skupne,
               potem pa veljajo za nekatere eni predpisi, za tiste, ki pa so motorizirani udeleženci
               prometa, pa drugi predpisi. Ne morejo vsi hoditi štiri kilometre na uro. Nekateri
               vozijo po avtocesti in tam velja eden predpis, nekateri pa hodijo peš. Nekje se to
               stika, ampak v veliko primerih pa ne. Predpise je potrebno prilagoditi
               kategorizaciji, kategoriji tistih, za katere razlike lahko ugotovimo.</p>
               <p>Mislim, da bi morali na tem področju stimulacije podjetništva narediti bistveno več.
               Mi smo v tem mandatu, če se prav spomnim, predlagali kakšnih 22 zakonov s področja
               pomoči, subvencij, olajšav, spodbujanja gospodarstva in pa mislim, da tri pakete
               ukrepov.</p>
               <p>Spoštovana državna sekretarka, niti eden od ukrepov, ki so zajemali, nekateri tudi
               pod 50, 60 predlogov rešitev, niti eden izmed zakonov ni dobil pozitivne podpore.
               Tudi tisto, kar ste prej v svojem odgovoru omenili, da ste skupaj z opozicijo
               sprejeli. Niste, vi ste naše predloge vsakič zavrnili in potem ste predlagali svojo
               rešitev. Na tak način, da smo z utrujanjem vladne koalicije prišli do neke rešitve,
               ki je pomenila nek preskok, pa ste ga potem še sami poslabšali na tem področju, pač
               ni to način. Jaz mislim, da zna vsaka razsodna koalicija detektirati v predlogih, ki
               jih predlagamo v opozicijskih strankah, smiselnosti neke rešitve, sploh če so te
               rešitve podprte z nekimi širšimi interesnimi pogledi in zahtevami raznih
               združenj.</p>
               <p>Mi ne moremo tega obravnavati kot neke predloge samo za to, da so predlogi. Mi ne
               želimo pri teh razpravah v Državnem zboru sodelovati samo zaradi razprav. Nimamo te
               ambicije, to vam lahko odkrito povem. Mi predlagamo rešitve in sodelujemo pri
               predlogih zato, da dajemo svoje predloge, svoje poglede, da koaliciji tudi omogočimo
               drug pogled. Vsaka razsodna koalicija, ki ni blindirana, lahko zazna v teh predlogih
               marsikaj dobrega. Dvomim, da smo se v naši Poslanski skupini, v naši stranki po
               volitvah toliko spremenili, da ne bi znali pripraviti v vsem tem obdobju dveh let
               niti enega predloga, ki bi šel čez zakonodajni postopek in bi bil sprejemljiv za
               državljane Republike Slovenije. Točno to se je zgodilo. Zelo rad bi videl kogarkoli v
               Državnem zboru, da bi prinesel spisek predlogov, ki smo jih predlagali v Slovenski
               demokratski stranki v tem mandatu bodisi v obliki zakonov bodisi v obliki amandmajev,
               in ugotovil, koliko tega je bilo sprejeto, akceptirano s strani koalicije.</p>
               <p>Ali res mislite, da res ne znamo ničesar pripraviti takšnega, kar je sprejemljivo in
               dobro za državljane Republike Slovenije? Glejte, mi se tu ukvarjamo z relativno
               majhno spremembo, ima – ste rekli – neke posledice. Finančnih najbrž ne prav veliko,
               pa tudi, če jih ima, ni nič narobe, ker je to segment, ki zajema približno 30 tisoč
               pravnih oseb, 40 tisoč lahko, lahko 50 tisoč in prav toliko družin, se pravi, zadene
               cca 150 tisoč ljudi. Vi boste prišli čez nekaj dni, če sem prav razumel diskusijo, ki
               se je opravila med vladnimi resorji, s posebnim poroštvenim zakonom za SCT, ki rešuje
               eno samo osebo, da bo neka zasebna firma dobila bojda neke posle v Libiji. To pa je
               pristop na nacionalni ravni, ki je enak za vse in ki bo z levo roko šel čez
               parlamentarni postopek in vladno proceduro. To pa je tisto, kar je pravo kljub temu,
               da beremo v časopisih marsikaj o raznih privilegiranih pozicijah. Pojavljajo se razni
               sumi raznih dejanj, ki niso ravno skladni z zakoni, ampak to ne bo problem.</p>
               <p>Je to nek pristop, ki daje vse v tej državi v enakopraven položaj, ki vsem omogoča,
               da participirajo pri tistem, kar državljani ustvarimo z davki in privarčujemo v
               bankah, in daje vsem tem enake možnosti potem naprej? Zagotovo takšen pristop ni tak.
               In v tem mandatu so državljani najbrž spoznali, da se zakoni sprejemajo samo za
               privilegirane skupine, samo za tiste, ki so dragi vladnim kabinetom.</p>
               <p>Ne sprejemajo se zakoni za državljane Republike Slovenije, ne sprejemajo se, žal. Če
               bi sprejeli to rešitev, če bi sprejeli, recimo, rešitev, da se da dodatne davčne
               olajšave vsem, ki so v malem gospodarstvu ali pa ki bi radi omogočili kakšne druge
               rešitve, ki smo jih predlagali, potem bi to razumel, da imate vi takšno stališče in
               tak odnos, vendar se v tem mandatu sprejemajo samo rešitve, pri katerih participirajo
               privilegirane skupine in privilegirana podjetja. Glejte, cel vladni kabinet s
               predsednikom Vlade na čelu se je vtaknil v iskanje virov za kredite za ljubljanski
               GREP, da bo lahko financiral in poplačal podizvajalce tistih, ki so gradili stadion.
               Tam ni bilo problem aktivirati predsednika Vlade, vladnih resorjev, da so se zbrali,
               zagotovili in sestavili konzorcij, ki bo dal okoli 110 milijonov evrov za pokritje
               obveznosti stadiona v Ljubljani. Ni bil problem, pol vladne garniture je najbrž
               sodelovalo pri tem aranžmaju.</p>
               <p>Ali se za katerokoli drugo podjetje v kakšni drugi občini, kakšni manjši občini tako
               sestavljajo ministri in lobirajo tudi tam, kjer ni njihovo mesto, in iščejo rezerve v
               proračunu tudi tam, kjer jih ne bi smeli in jih ne morejo? To najbrž veliko pove o
               tem, kakšen je odnos te vladne koalicije do državljanov. Še veliko takšnih primerov
               bi lahko našteli. Mali podjetnik, ki se kot podizvajalec najde v verigi velikih
               podjetij, pa do teh zadev ne more, njegovih problemov država ne zazna, jih ne vidi.
               Tista malenkost tam, mali podjetnik se bo že znašel, velik menedžer pa rabi stotine
               milijonov evrov za svoje privatno podjetje, ki ga je zapeljal in olastninil na tak
               ali drugačen način, najbrž ne na najbolj transparenten in tu Vlada nima nobenih
               predsodkov, da to stori. Sprejeli smo jamstvene sheme za gospodarstvo, podprli smo
               jih, vendar upravljanje z dodeljevanjem teh sredstev iz teh jamstvenih modelov iz,
               recimo, sredstev SID banke, pa je prepuščeno ekipi, ki jo je v 70 % imenoval minister
               za razvoj. Kakorkoli, tako je to v zakonu napisano. In izvajajo pomembno
               funkcijo.</p>
               <p>Zdaj samo sprašujem, če to ni prehud javni podatek: koliko teh sredstev pa so dobili
               ti, o katerih se danes pogovarjamo? Ali je šlo spet za nekaj ali nekaj 10 izbranih,
               ki imajo potrebe, da financirajo svoje projekte, o katerih ne smemo vedeti nič?</p>
               <p>Mi imamo oziroma vi imate težave, da daste sredstva tistim, ki zastavijo svoje
               premoženje, da opravljajo svojo dejavnost. Pač so izbrali tak koncept, tak model in
               tu je velika težava, da tem ljudem, ki so dali vse za to, da delajo in preživljajo
               svojo družino, zagotovimo nek drugačen položaj kot zaposlenim. Saj tudi gospod Zidar
               ima drugačen položaj, kot ga imajo njegovi zaposleni. Bistveno drugačen. Vlada se do
               njega obnaša bistveno drugače. In še veliko teh je, ki imajo drugačen, privilegiran
               položaj v tej državi.,</p>
               <p>Preden zaključim, bi se ob tem dotaknil tudi teh zaključkov vladnih predlogov,
               vladnih mnenj o predlogih, ki jih vlagamo v Slovenski demokratski stranki. Tam vedno
               napišete, da iz teh in teh razlogov predlog zakona ni primeren za nadaljnjo obravnavo
               in ga Vlada ne podpira. Jaz menim, da zaradi razlogov, ki sem jih v tej razpravi
               navedel, Vlada ni primerna za opravljanje nadaljnje funkcije, ni sposobna skrbi za
               blagostanje državljanov Republike Slovenije, ni primerna. Hvala lepa.</p>
            </sp>
            <sp xml:id="SDZ5-Redna-21-2010-10-21.sp165">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika še kdo razpravljati. Ja, odpiram prijavo.</p>
               <p>Gospod Petan, izvolite! Imate besedo po 5 minut.</p>
            </sp>
            <sp xml:id="SDZ5-Redna-21-2010-10-21.sp166">

               <speaker>RUDOLF PETAN:</speaker>

               <p>Hvala za besedo.</p>
               <p>Jaz bom začel tu, kjer je prvopodpisani o tem zakonu končal. Sem pa že enkrat to
               povedal. To, da vsi naši predlogi, ki smo jih v SDS predlagali v tem mandatu,dobijo
               oznako, da niso primerni za nadaljnjo obravnavo. Mislim, da glede na to, da jih je
               bilo tako veliko, da že tu velja statistika, potem je malce čudno, da res noben ne bi
               bil niti približno primeren za nadaljnjo obravnavo, pa da bi ga mogoče lahko v drugi,
               tretji obravnavi še dodelali. Poraja se vprašanje, če je takšna vlada, ki zavrača
               takšne predloge s takšnimi argumenti, sploh primerna, da vodi Slovenijo naprej. To je
               bistveno vprašanje pri takšni razlagi.</p>
               <p>Vsi vemo, da smo tudi socialna država, vsaj tako piše v Ustavi, kako pa je v praksi,
               pa se verjetno lahko malce pozabavamo s tem vprašanjem in s to vsebino, če to sploh
               drži. O tem, o čemer se zadnje čase veliko govori, o famozni obnovi hiše v Murglah,
               ko so delavci Vegrada, gospod Kumer, opravljali dela, potem izgubili delo, Vegrad je
               šel v stečaj, tudi material naj bi se vozil z drugega gradbišča, tudi delovodje naj
               bi bili s tistega gradbišča, potem se vprašamo, ali smo res socialna država.
               Socialna? Za koga? Verjetno ne za tiste, ki so sociale najbolj potrebni, ampak za
               nekoga drugega. Ne najdemo dobre volje, da bi sprejeli kakšen zakon, ki ga predlaga
               opozicija za pomoč malemu gospodarstvu, da bi olajšali tudi v tistem najmanjšem
               pomenu, z najmanjšimi možnimi sredstvi ali pa včasih sploh ne bi bilo za to treba
               sredstev, samo dobra volja, pa je ne najdemo.</p>
               <p>Omenjeno je bilo, da bomo verjetno na teh klopeh zelo v kratkem reševali problem
               SCT-ja. To je tiste firme, ki naj bi delala v Libiji. Včeraj je tudi Slovenska
               tiskovna agencija poročala, da bo ravno ta firma morala zaradi nesolidnega dela v
               Bosni plačevati vsak dan ne vem koliko deset tisoč evrov penalov. To je ta firma.
               Zaradi nesolidnega dela v Bosni bo morala plačevati penale. Ali so sedaj tisti penali
               mogoče všteti v tem predlogu, ko bomo mi dajali garancijo, ko bo država dajala
               garancijo? Tam je brez omejitev. Ko pa se pogovarjamo o nekem majhnem obrtniku, o
               samozaposlenem mogoče, tam ne najdemo niti toliko dobre volje, da bi omogočili temu
               samozaposlenemu, da bi mogoče deset položnic plačal v eni ali tudi v treh, kot je
               bilo rečeno, ali pa v štirih. Ne, informacijski sistem na špila, ni prilagojen. Kaj
               je sedaj treba spreminjati? Ali tega obrtnika, samozaposlenega ali informacijski
               sistem? Za kaj je država?</p>
               <p>Izgleda, da je politika te države, politika te koalicije, nova paradigma takšna, da
               se bo moral podjetnik spreminjati. To verjetno ne gre. Tu je nekaj narobe. Vprašati
               se moramo: Ali je to res gospodarska politika neke države? Ali je to gospodarska
               politika, finančna politika nekih elit? Veliko se govori o elitah, da je včasih to
               lajna, ampak izgleda, da v Sloveniji to drži. Da to ni več Vlada, ki vlada v imenu
               vseh državljanov in za vse državljane, ampak samo za nekatere elite. Poglejte, kaj se
               še dogaja. Če slučajno ne bi zaradi te famozne hiše Pod brezami 7 v Murglah prišlo
               vse to ven, bi verjetno vse zamolčali, tudi tisti raziskovalni novinarji bi to
               zamolčali. Ta Vlada pa neprestano kriminalizira direktorje velikih slovenskih firm,
               češ, kako so delali v preteklosti napačno. In tiste firme delajo z dobičkom. Ne, to
               je treba kriminalizirati zato, da skrijemo razne Pod brezami 7, da se ne govori o
               tem, ampak da se govori tudi o tistih direktorjih, ki niso nič krivi, ki so dobro
               delali. Ampak, ker so bili tudi direktorji v času neke druge vlade, jim je pa treba
               pokazati, kako so oni takrat kriminalno poslovali. Nič jim ni dokazano in jim tudi ne
               bo. In tudi finska televizija ne more laži spremeniti v resnico. In čudi me, da so
               vsi naši predlogi okarakterizirani kot neprimerni.</p>
               <p>Jaz podpiram ta predlog, ki smo ga predlagali, in upam, da bomo vložili še več takih
               koristnih predlogov za Slovenijo. Hvala.</p>
            </sp>
            <sp xml:id="SDZ5-Redna-21-2010-10-21.sp167">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Kampuš, izvolite.</p>
            </sp>
            <sp xml:id="SDZ5-Redna-21-2010-10-21.sp168">

               <speaker>ANTON KAMPUŠ:</speaker>

               <p>Spoštovani podpredsednik, kolegice in kolegi!</p>
               <p>S kolegom Tankom se moram v nekaterih segmentih, ki se tičejo podjetništva in
               obrtništva, strinjati. Obrtnik je specifika in jamči z vsem svojim premoženjem. Je
               lahko tudi samozaposlen in v tem trenutku opravlja svoje funkcije, ki jih firma ima,
               sam. Ampak se sprenevedati in danes imeti veliko besed o našem kolegu Klunu in kazati
               knjižico slovenske obrti za leto 2010, ko naš kolega Klun ni bil več predsednik. Bom
               jaz na račun tega dvignil knjižico zahteve slovenske obrti 2008, v katerem je
               statistika 2005, 2006, 2007, kje je kolega Klun še bil predsednik. In, spoštovani,
               moram vam reči, da sem zelo zelo razočaran, ker je bilo v tem obdobju 8,3 %.
               realiziranih zahtev obrtništva in podjetništva v Sloveniji. Kolegi, samo 8,3 % ste
               realizirali vsako leto, vsako leto, takrat, ko je bil predsednik Klun in ste vi
               vodili Vlado. Danes ne leteti po zraku in se s tem hvaliti. Torej, to ni nobena
               spodbuda, da se seveda realizira od 100 % 8,3 % zahtev. Bilo je 60 zahtev in potem
               morate vedeti, veliko od teh parametrov je bilo realiziranih. Ker se nekoliko spoznam
               na obrtno podjetništvo, moram reči, da seveda podpiram to, kar ste vi prikazali, pa
               niste seveda govorili o pravi zadevi. Zdaj ni več Klun predsednik in niti ni bil, ko
               so se pripravljale te teze slovenske obrti za leto 2010. V teh tezah je veliko
               pomembnih stvari, kot pospeševanje razvoja in rasti mikro in malih podjetij, trg dela
               primerljiv s trgom v EU, padli so v plačilo nediscipline in tako naprej. Je pa danes
               treba k tej točki, torej danes obravnavamo točko Zakona o dohodnini, reči, da ta nima
               kaj dosti skupnega s tem, tako kot je bilo prej rečeno. Torej, dobiček prinese davčno
               osnovo, od katere se plačujejo vsi prispevki. Slišal sem od kolegice sekretarke, da
               je bilo iz letošnjih zahtev, današnjih zahtev, 2010, bilo realiziranih kar nekaj
               zadev, in sicer olajšave za investicije, kar je izredno dobrodošlo za obrtnike in
               podjetnike in še posebej v današnjih časih, potem dodatne olajšave za raziskave in
               razvoj. Seveda ne bom trdil, da je velik odstotek obrtnikov in podjetnikov, ki imajo
               v svojem predmetu poslovanja tudi raziskave in razvoj, ampak nekaj je pa takih, ki to
               imajo, ki so tista "špicen podjetja", na katere tudi vsi stavimo. Posebej sem vesel
               tega, kar ni za spregledati, torej dodatnih osebnih olajšav za tiste, ki imajo
               najnižji dohodek. Veliko je teh obrtnikov in podjetnikov, ki danes ne dosegajo zaradi
               različnih vzrokov, ne samo na račun krize v Sloveniji in Evropi, ki je tudi zaradi
               različnih vzrokov, niti osnovnega, osebnega dohodka. In ni čudno, da je ta olajšava,
               imenujemo jo osebna olajšava, dobrodošla.</p>
               <p>Jaz si obetam samo to – če bi pustil zdaj na strani Zakon o dohodnini, ki s tem nima
               skorajda nič ali pa nič –, da bi iz teh zahtev slovenske obrti še prišlo do
               realizacij kakšnih pomembnih zadev za nadaljnji razvoj. Če odmislim Zakon o
               dohodnini, ki ga danes obravnavamo, bi tudi sam apeliral – ne bom ga podprl, ker ni
               bistveno nobenih sprememb. Želel pa bi si, da zahteve slovenske obrti v čim večji
               meri realiziramo in poskušamo spraviti tako daleč, da bo poslovanje obrti in
               podjetništva pri nas v Sloveniji nekoliko ugodnejše. Hvala.</p>
            </sp>
            <sp xml:id="SDZ5-Redna-21-2010-10-21.sp169">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Likar.</p>
            </sp>
            <sp xml:id="SDZ5-Redna-21-2010-10-21.sp170">

               <speaker>RADO LIKAR:</speaker>

               <p>Hvala lepa.</p>
               <p>Seveda je najbrž prav, da se vsak pohvali, kaj je mogoče že naredil v obdobju, v
               katerem je vladal. Bolj pomembno pa je to, kaj je treba narediti. Jaz se zahvaljujem
               gospe državni sekretarki za tisto pojasnilo. Jaz sem jo tudi razumel, vendar
               predpostavljamo, da bi ta rešitev, kot jo predlaga Slovenska demokratska stranka,
               bila sprejeta. V tem primeru zaposleni ne bi prav čisto nič izgubili, se pravi, bi
               bili na istem. Obrtniki in samozaposleni bi pa verjetno kakšen tolar prihranili pa
               verjetno tudi, kar se tiče davčne obremenitve, bi se to zmanjšalo.</p>
               <p>Zanima me, če mi boste lahko tudi mogoče odgovorili, kaj bi to pomenilo, če se ta
               rešitev sprejme. Ali bi bilo mogoče neustavno ali ne vem kako drugače v nasprotju s
               kakšno pozitivno zakonodajo, če bi bila ta rešitev sprejeta? Hvala.</p>
            </sp>
            <sp xml:id="SDZ5-Redna-21-2010-10-21.sp171">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Jeraj.</p>
            </sp>
            <sp xml:id="SDZ5-Redna-21-2010-10-21.sp172">

               <speaker>ALENKA JERAJ:</speaker>

               <p>Hvala.</p>
               <p>Jaz bi k tistemu, kar sem prej povedla, samo še nekaj dodala. Lahko kolega iz
               Socialne demokracije dela statistiko, bomo videli, kakšna bo ta statistika, ko jo bo
               naredil za obdobje njihove vlade. Tudi, če se je za 8 % vsako leto nekaj stvari
               naredilo, so se naredile. In tako, kot sem rekla prej, treba je z majhnimi koraki,
               ker je velikokrat težko zajeti širši krog, ker to pomeni tudi finančne odlive –
               recimo – iz proračuna in podobno. Zato je treba pač stvari delati postopoma in zato
               se tudi vlagajo zakoni na tak način.</p>
               <p>O tem, kar smo pa že govorili, torej, da so vsi naši predlogi neprimerni. V času, ko
               je državo vodila naša vlada in ko smo bili mi največja koalicijska stranka, je imela
               ta država same pozitivne rezultate: najnižji javni dolg, najnižja brezposelnost in še
               cel kup samih pozitivnih kazalcev. Tako, da nam težko očitate, da v ničemer nimamo
               pojma in da zato pač vsi predlogi, ki prihajajo s te strani, niso primerni. To je res
               najmanj žaljivo do nas vseh, do strokovnega sveta, ki te stvari pripravlja, v katerem
               so poleg poslancev tudi nekateri bivši ministri, ki so bili zelo uspešni. Zelo
               krivično je reči, da ti predlogi niso primerni, ker to nekaj pove o tistih, ki dajo
               tako oceno. Torej, neprimerni. Skratka Vlada, ki je bila ena najuspešnejših te
               države, daje neprimerne predloge.</p>
               <p>Mi bomo morali po mojem res razmisliti o tem, ali se bomo sploh še trudili na ta
               način, ker je žaljivo to tudi za poslance. Poslanci smo tisti, ki naj bi vlagali
               zakone, ki naj bi predlagali stvari. Ampak očitno vse, kar predlagamo na tej strani,
               ni dobro za to državo. Mi v to ne verjamemo in slej kot prej bo potrebno potegniti
               črto pod vse te predloge in reči, kateri so bili res slabi, kateri so bili pa
               zavrnjeni samo zato, ker jih predlaga SDS.</p>
            </sp>
            <sp xml:id="SDZ5-Redna-21-2010-10-21.sp173">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Tanko.</p>
            </sp>
            <sp xml:id="SDZ5-Redna-21-2010-10-21.sp174">

               <speaker>JOŽE TANKO:</speaker>

               <p>Hvala lepa.</p>
               <p>Tu je treba reči, da bodo o kvaliteti naših predlogov sodili poslanci, ki predlogov
               niti ne berejo, ki tudi tega predloga niso prebrali in so kot stališče poslanske
               skupine dobesedno prebrali dve tretjini stališča Vlade Republike Slovenije do tega
               zakona. To pove veliko o tem, na kakšen način se koalicija v Državnem zboru ukvarja s
               predlogi opozicije in tudi predvsem s predlogi naše Poslanske skupine. Dejstvo je, da
               male družbe niso v enakopravnem položaju z velikimi družbami.</p>
               <p>Če se prav spomnite, so bile na primeru projekta Stožice podpisane pogodbe, v katerih
               je izrecno pisalo, da o nobeni stvari male družbe ne smejo govoriti, obveščati
               javnosti. Izrecna določba. Tudi o tem ne, da jim veliki ne plačujejo. To je bila
               prisilna zaveza v teh določilih. In zanimivo, da na tako določbo, ko je prišla v
               javnost, ni nihče reagiral, nihče v Vladi, nihče od preiskovalnih ali drugih organov,
               ker to je izsiljena določba. To ni normalen poslovni odnos, ampak je izsiljen
               poslovni odnos. Nihče od tistih, ki bi morali karkoli narediti, niti varuhinja,
               recimo, ne.</p>
               <p>Dejstvo je, da se poslovno okolje in razmere spreminjajo. To je brez dvoma res. Je pa
               težko sprejeti dejstvo, da ne glede na te spremembe v poslovnem okolju ne moremo
               nekako uspeti ali pa doseči kakršnekoli pomembne spremembe pravnega okolja, zakonske
               podlage, davčnih rešitev, da bi tem subjektom, ki se znajdejo v novonastalih
               situacijah, omogočili drugačen oziroma izboljšali njihov položaj. Teh togih pozicij,
               ki jih v tem mandatu zavzema Vlada Republike Slovenije in so diametralno nasprotne od
               tistega, kar smo počeli v preteklem mandatu, to je pa težko razumeti.</p>
               <p>V preteklem mandatu smo uspeli z neko dinamiko, z veliko dinamiko spreminjati
               predpise na mnogih področjih, na administrativnem delu, na davčnem področju, na
               mnogih drugih področjih. In smo uspeli s to dinamiko prilagajati in omogočati
               slovenskemu gospodarstvu lažjo dostopnost, prilagodljivost, fleksibilnost, možnost
               hitrejših registracij družb in tako naprej. Kar naenkrat po letu 2008 pa take
               spremembe niso več možne. Pa je v bistvu aparat ostal popolnoma enak.</p>
               <p>Na Ministrstvu za finance je večina ljudi ostala istih, zamenjalo se je 5 ljudi v
               kabinetu, pa morda kakšen direktor direktorata, vse ostalo je isto. Se pravi, da
               vodstvo, se pravi Vlada Republike Slovenije in minister s svojimi ekipami ne znajo,
               nočejo, ne zmorejo doseči in usposabljati tega sistema, da bi bil bolj fleksibilen,
               da bi se lahko adaptiral na nove razmere, ali pa je aparat tako močan, da je to
               nemogoče, da se tega ne da. Vendar eno ali drugo ali pa kombinacija obojega v tem
               slabem delu je slabo za državo, v kateri živimo. To, da ne moremo doseči nobenih
               sprememb, nobenih stimulativnih okvirov za karkoli, se zagotovo odraža tudi na
               gospodarski rasti. Zagotovo se odraža na povečanju števila brezposelnih, zagotovo se
               odraža na težavah vseh blagajn, pokojninske, zdravstvene, državnega proračuna.</p>
               <p>In tudi s tem, ko se prekomerno obremenjuje gospodarstvo in gospodinjstva z dodatnimi
               davki, trošarinami in še s čim, ne pomaga kaj veliko, da bi država sploh lahko
               funkcionirala v okviru maastrichtskih kriterijev. Ne more. In odgovornost za to
               togost zagotovo nosi v največji meri sedanja Vlada in vladna koalicija. Ne zaradi
               razmer, v katerih se je znašla, ampak zaradi tega, ker na te razmere ni uspela
               pripraviti nobenega pametnega ukrepa, ki bi kakorkoli pomagal, da bi se te razmere
               skrajšale, zmanjšale ali pa odpravile. Hvala.</p>
            </sp>
            <sp xml:id="SDZ5-Redna-21-2010-10-21.sp175">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa državna sekretarka se sicer ni javila pravočasno, vendar želi nekaj povedati.
               Ali kdo nasprotuje temu? Ja, potem, žal, drugič se je treba pravočasno javiti.</p>
               <p>S tem zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo
               odločali v torek, 26. oktobra 2010, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA – PRVA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O FINANČNEM POSLOVANJU, POSTOPKIH ZARADI
                  INSOLVENTNOSTI IN PRISILNEM PRENEHANJU.</title>
               </p>
               <p>Predlog zakona je v obravnavo Državnemu zboru predložila skupina 27 poslank in
               poslancev, s prvopodpisanim Jožetom Tankom.</p>
               <p>V zvezi s tem predlogom zakona je skupina 27 poslank in poslancev, s prvopodpisanim
               Jožetom Tankom, zahtevala, da Državni zbor opravi splošno razpravo.</p>
               <p>Besedo dajem predstavniku predlagateljev zakona gospodu Radu Likarju za dopolnilno
               obrazložitev predloga zakona.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp176">

               <speaker>RADO LIKAR:</speaker>

               <p>Hvala za besedo, gospod predsedujoči. Lep pozdrav predstavnikom Vlade in vsem ostalim
               prisotnim!</p>
               <p>V Sloveniji je bilo septembra po podatkih Agencije za javnopravne evidence in
               storitve 5 tisoč 378 pravnih oseb z dospelimi neporavnanimi obveznostmi, od tega kar
               22 % v gradbeništvu. Povprečni dnevni znesek dospelih neporavnanih obveznosti pravnih
               oseb je septembra znašal 311,99 milijona evrov, v avgustu tega leta pa celo 318,67
               milijona evrov. Podatki Ajpesa zajemajo pravne osebe razen samostojnih podjetnikov
               posameznikov in se nanašajo samo na blokade bančnih računov, ki so neprekinjeno
               trajale 5 dni ali več.</p>
               <p>Prav tako so v to statistiko zajete le neplačane obveznosti iz naslova izvršljivih
               sklepov o prisilni izterjavi s strani sodišč ali davčne uprave. Eden izmed
               poglavitnih vzrokov za že kar bolezensko stanje vsesplošne plačilne nediscipline v
               našem poslovnem okolju je gotovo velika nelikvidnost slovenskih podjetij. Res pa je,
               da se plačilna nedisciplina ni pojavila sočasno s pojavom gospodarske in finančne
               krize, ampak se vleče že vse od osamosvojitve naprej. V kriznih časih je postala le
               bolj opazna in tudi njene posledice so bolj občutne. Torej, vzroke za takšno stanje
               je mogoče iskati tudi kje drugje. Poslovni subjekti vse bolj odlagajo s plačilom
               svojih obveznosti, lahko tudi zato, ker jim to omogočajo institucionalni okviri, s
               čimer se vse bolj slabša tudi poslovna morala.</p>
               <p>O problematiki plačilne nediscipline je tekla razprava tudi na Odboru za
               gospodarstvo, Odboru za finance in monetarno politiko in prav tako tudi na Odboru za
               notranjo politiko, javno upravo in pravosodje. Predstavniki zbornic s področja
               gospodarstva, obrti in podjetništva so podali številne predloge za izboljšanje stanja
               na tem področju. Eden izmed teh je bil, da bi se javno objavilo listo dolžnikov z
               neporavnanimi zapadlimi obveznostmi na spletnih straneh Agencije za javnopravne
               evidence in storitve. Poglavitna rešitev predloga zakona je javna objava dolžnikov z
               neplačanimi obveznostmi. Obveznost javne objave obsega dolžnike iz zasebnega in
               javnega sektorja, in sicer pravne osebe in samostojne podjetnike in posameznike,
               državne organe, občine in njene ožje dele s pravno subjektiviteto ter izvajalce
               javnih služb. Zavezanci bodo tako dolžni posredovati Ajpesu podatke o skupnem znesku
               dospelih neporavnanih obveznosti iz naslova pogodbenih razmerij in povprečno število
               dni zamude iz tega naslova. Ajpes dobljene podatke javno objavi, stroške upravljanja
               in javne objave teh podatkov pa bi nosil državni proračun. Podrobnejšo vsebino in
               način ter roke zbiranja posredovanja teh podatkov predpiše Ajpes ob predhodnem
               soglasju ministra, pristojnega za finance.</p>
               <p>V tem zakonu so zajeti tudi državni organi in lokalne skupnosti, čeprav bi bilo
               mogoče morda primerneje, da bi se za njih ta problematika opredelila v Zakonu o
               izvrševanju proračuna, vendar pa predlagatelj po določbah Poslovnika Državnega zbora
               Republike Slovenije nima možnosti predlagati Zakona o izvrševanju proračuna, predlaga
               ga lahko le Vlada. Zapadle neplačane obveznosti zavezancev iz naslova davčnih
               obveznosti, to so davki in prispevki, pa objavi Davčna uprava Republike Slovenije, ki
               s temi podatki že razpolaga.</p>
               <p>Cilji predlaganega zakona so torej vzpostaviti neko plačilno kulturo, omogočiti
               brezplačen enostaven in pregleden sistem pregleda plačilne sposobnosti pravnih oseb
               in samostojnih podjetnikov posameznikov ter ugotoviti dejanski obseg plačilne
               nediscipline v Sloveniji. Javna objava dolžnikov z zapadlimi neplačanimi obveznostmi
               bo zanesljivo vplivala na sklepanje poslov, ker bodo partnerji lahko na enostaven
               način preverili plačilno sposobnost ter navade svojih kupcev. Dolžniki z neplačanimi
               zapadlimi obveznostmi bodo bolj motivirani za poravnavanje svojih obveznosti,
               nekateri sedanje stanje izkoriščajo in ne poravnavajo obveznosti, čeprav sredstva
               imajo, ker se tako brezplačno financirajo, saj si bodo s tem izboljšali svojo
               boniteto in s tem pogoje, pod katerimi lahko poslujejo na trgu. Država oziroma Vlada
               pa bo dobila vpogled v dejansko stanje in velikost plačilne nediscipline v Sloveniji,
               torej temeljne podatke, na podlagi katerih bo lahko sprejemala nadaljnje ukrepe.
               Hvala.</p>
            </sp>
            <sp xml:id="SDZ5-Redna-21-2010-10-21.sp177">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Škrlec, državni sekretar na Ministrstvu za pravosodje, bo predstavil stališče
               Vlade.</p>
            </sp>
            <sp xml:id="SDZ5-Redna-21-2010-10-21.sp178">

               <speaker>BOŠTJAN ŠKRLEC:</speaker>

               <p>Spoštovani predsedujoči, spoštovane poslanke in poslanci!</p>
               <p>Naj vam predstavim stališče Vlade do predlaganih sprememb in dopolnitev Zakona o
               finančnem poslovanju, postopkih zaradi insolventnosti in prisilnem prenehanju.
               Temeljni cilj predlaganega zakona, ki ga vlaga skupina poslancev, s prvopodpisanim
               Jožetom Tankom, je zagotavljanje večje plačilne discipline. Rešitev, s katero bi se
               ta cilj dosegel, pa je javna objava podatkov o dolžnikih razen zasebnikov oziroma
               potrošnikov.</p>
               <p>Vlada Republike Slovenije načeloma podpira legitimen in utemeljen cilj, ki ga
               zasleduje ta novela, ne podpira pa načina, kot ga predlaga za rešitev tega problema
               predlagan predlog. Rešitve, ki so danes pred vami, niso vsebina Zakona o finančnem
               poslovanju in postopkih zaradi insolventnosti in prisilnem prenehanju, saj ta zakon v
               pretežnem delu ureja sodne postopke zaradi insolventnosti in prisilnega prenehanja
               ter pravila finančnega poslovanja gospodarskih družb in drugih pravnih oseb, pri
               katerih nastopa položaj insolvence.</p>
               <p>Vlada tudi meni, da rešitve predlaganega zakona niso uravnotežene z vidika razkritja
               finančnega položaja posamezne družbe javnosti. Finančni položaj in poslovanje
               dolžnika se popolnoma razkrije javnosti šele v postopku zaradi insolventnosti, saj
               šele takrat prevladajo interesi upnikov zaradi hkratnega in sorazmernega poplačila
               njihovih terjatev nad interesi dolžnika. Do tega trenutka pa ni uravnoteženo javno
               objavljanje podatkov o dolžnikih z neplačanimi zapadlimi obveznostmi. To je razkritje
               finančnega položaja tudi tistim subjektom, ki tudi sicer nikoli ne bi poslovali s
               takim podjetjem.</p>
               <p>Širitev odškodninske odgovornosti poslovodstva v razmerju do upnikov ni sistemska.
               Samoprijava ali njena napačna ali neresnična vsebina ne more biti v vzročni zvezi z
               nastalo škodo upnikom, ki v stečaju ne bi dosegli popolnega plačila svoje terjatve.
               Po predlogu zakona se ti položaji nanašajo tudi na primere, ko pri dolžniku sploh še
               ni nastopil položaj insolventnosti. Nasprotno pa veljavni 42. člen zakona pravno
               dosledno kot pogoj za odškodninsko odgovornost poslovodstva v razmerju do upnikov
               določa tiste kršitve oziroma tista protipravna ravnanja, ki se nanašajo na položaj,
               ko je družba insolventna oziroma ko bi poslovodstvo to lahko ugotovilo, če bi ravnalo
               z ustrezno profesionalno skrbnostjo, ki se od nje zahteva.</p>
               <p>Poslovni subjekti lahko tudi sedaj v okviru uveljavljenih storitev Ajpesa enostavno,
               hitro in učinkovito preverijo plačilno sposobnost drugih poslovnih subjektov. Tako
               lahko pridobijo številne informacije za preverjanje svojih sedanjih in bodočih
               poslovnih partnerjev oziroma drugih udeležencev v blagovnem prometu, in sicer: z
               brezplačnim vpogledom v podatke Poslovnega registra Slovenije, v objave, nastale v
               postopkih vpisa v sodni register, v objave v postopkih zaradi insolventnosti, v
               letnih poročilih posameznih gospodarskih družb in samostojnih podjetnikov kot tudi
               pravnih oseb javnega prava. Ajpes v okviru svojih tržnih storitev nudi tudi bonitetne
               ocene za vsa slovenska podjetja in druge bonitetne informacije o ostalih poslovnih
               subjektih, ki so mnogo bolj verodostojne za presojo plačilne sposobnosti poslovnih
               subjektov, kot bi lahko bili podatki, zbrani po predlogu zakona.</p>
               <p>Za predlagane rešitve v predlogu zakona ni možno najti nobene opore glede na
               predlagani prikaz ureditve v drugih pravnih sistemih in prilagojenosti predlagane
               ureditve pravu Evropske unije.</p>
               <p>Določbe direktive 2000/35 ne nalagajo državam članicam sprejetja pravil, ki bi
               omogočala javno objavo podatkov o dolžnikih z zapadlimi in neporavnanimi obveznostmi.
               Zaradi vsega povedanega Vlada nasprotuje predlogu zakona in meni, da ni primeren za
               nadaljnjo obravnavo. Hvala lepa.</p>
            </sp>
            <sp xml:id="SDZ5-Redna-21-2010-10-21.sp179">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Prehajamo na predstavitev stališč poslanskih skupin. Mag. Radovan Žerjav bo
               predstavil stališče Poslanske skupine Slovenske ljudske stranke.</p>
            </sp>
            <sp xml:id="SDZ5-Redna-21-2010-10-21.sp180">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>V času gospodarske krize je plačilna nedisciplina postala glavni problem slovenskega
               gospodarstva. Čedalje več podjetij oziroma organizacij se financira tako, da svojih
               obveznosti do dobaviteljev, zaposlenih in države preprosto ne poravnavajo več, ali
               jih poravnavajo z veliko zamudo, kar v končni fazi lahko povzroči, da marsikatero
               dobro in perspektivno podjetje zaradi likvidnostnih težav na koncu tudi propade.</p>
               <p>Plačilna nedisciplina je postala rak rana celotnega slovenskega gospodarstva. Lahko
               bi rekli, da je postala del slovenske poslovne kulture, žal. Tega se zavedajo tudi
               podjetja in partnerji iz tujine. Kar nemalo slovenskim podjetjem, ki želijo pošteno
               konkurirati na tujem trgu, povzroča to nemalokatere probleme.</p>
               <p>Poglavitna rešitev predloga zakona je prosta. Gre za preventivni ukrep, za varstvo
               potencialnih partnerjev in bodočih upnikov z določitvijo obvezne javne objave
               dolžnikov z zapadlimi neplačanimi obveznostmi. Kršitev te obveznosti bi po zakonu
               povzročila odškodninsko odgovornost članov poslovodstev zasebnih in javnih družb.</p>
               <p>V Slovenski ljudski stranki podpiramo cilj predlaganega zakona, ki je vzpostaviti
               plačilno kulturo, omogočiti brezplačen, enostaven in pregleden sistem pregleda
               plačilne sposobnosti pravnih oseb in samostojnih podjetnikov posameznikov ter
               ugotoviti dejanski obseg plačilne nediscipline v Sloveniji.</p>
               <p>Seveda nismo presenečeni, da Vlada predlogu zakona nasprotuje. Tudi to je že
               pravzaprav skoraj postalo del kulture. Kar nas pa najbolj moti, je pod vsako kritiko,
               je vladna brezbrižnost do te problematike. Zaščita informacije o finančnem položaju
               nekega podjetja je po njenem mnenju pomembnejša od cilja, da se preprečijo
               likvidnostne težave tistih podjetij, ki mogoče še pošteno poslujejo. Najbolj žalostno
               je to, da Vlada ne predlaga nobene alternativne rešitve, nobene boljše rešitve,
               pravzaprav nobene rešitve na tem zelo akutnem področju. Kot da problemov na tem
               področju Slovenija ne bi imela, kot da problemov slovensko gospodarstvu na tem
               področju nima, kar je nedopustno.</p>
               <p>V Slovenski ljudski stranki bomo ta zakon seveda podprli. Hvala lepa.</p>
            </sp>
            <sp xml:id="SDZ5-Redna-21-2010-10-21.sp181">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Silven Majhenič bo predstavil stališče Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Redna-21-2010-10-21.sp182">

               <speaker>SILVEN MAJHENIČ:</speaker>

               <p>Hvala za besedo, gospod podpredsednik. Spoštovani državni sekretar!</p>
               <p>Julija je začela veljati novela zakona, ki naj bi s pospešitvijo izvršilnih postopkov
               preprečila finančno nedisciplino in tako omilila poslovna tveganja za gospodarske
               družbe, samostojne podjetnike in druge akterje v gospodarskih poslih. K ponovni
               ureditvi so predlogi za izvršbo na podlagi izvršilnega naslova urejeni v celoti v 40.
               členu predloga za izvršbo, na podlagi verodostojne listine pa v 41. členu.
               Predlagatelj se zavzema za vzpostavitev plačilne kulture in seveda discipline v
               predvidenih rokih, ki morajo biti pregledni ter omogočiti tudi vpogled plačilne
               sposobnosti pravnih oseb. Nedopustno je, da podjetja, ki so likvidna in razpolagajo
               tudi z dobički, izkoriščajo sedanje stanje ter ne poravnavajo obveznosti do
               dobaviteljev in podizvajalcev, ki so odvisni od njihove dobre volje samo zato, ker so
               veliki in so v dobrih odnosih z vladajočo koalicijo. Zakon sledi načelu razkritja
               finančnega položaja in poslovanja dolžnika z zapadlimi neplačanimi obveznostmi. Zakon
               sledi tudi načelu omejevanja tveganj, ki se bo s sprejetjem tega zakona za vse
               udeležence na trgu zmanjšalo. Zamud pri plačilih in neplačevanju upnikom je čedalje
               več, čeprav bi pričakovali, da se zadeva izboljšuje. Zakonodaja, ki daje na tem
               področju pravosodnim organom in organom pregona vso pravno moč, je očitno premalo
               upoštevana in neizkoriščena.</p>
               <p>Banke so zelo previdne, kar je tudi prav, saj so izkušnje stale preveč, tako da za
               nekatere prosilce kreditni krč še traja. Banke pa so bolj fleksibilne, ko gre za
               kratkoročne in potrošniške kredite, ki pa so manj tvegani in bolj dobičkonosni. Za
               podjetja, ki so zaradi plačilne nediscipline zašla v težave, je zagotovo kredit
               rešitev. Vendar pa kot kaže, le na kratek rok, kajti, če se bo stanje na področju
               plačilne politike izboljšalo, je to pogubno za vsako podjetje, ki se srečuje s
               tovrstnimi težavami. Podjetniki nas opozarjajo, da je nekaj treba urediti pod nujno,
               kajti premalo je, da imaš veliko dela, če pa se ne spoštuje plačilna disciplina.
               Velike firme prav izsiljujejo svoje podizvajalce in dobavitelje z roki, ki presegajo
               tudi 120 in več dni za plačila. To pa male uničuje na obroke.</p>
               <p>Premalo je, da imamo dobre zakone, če pa jih nihče ne spoštuje in se jih zavestno
               krši. Če bomo hoteli obdržati gospodarstvo, še posebej malo, na nivoju kot ga imamo,
               in pomagati, da se bodo delovna mesta obdržala, bo potrebno strezniti kršitelje.
               Institucije, ki so zadolžene za dosledno izvajanje zakonodaje, pa bodo morale
               opraviti delo profesionalno, kajti le na tak način bomo pomagali, da se bo
               gospodarstvo obdržalo nad vodo.</p>
               <p>V Slovenski nacionalni stranki smo vsako dobro namero zakona podprli in tako bomo
               storili tudi tokrat.</p>
            </sp>
            <sp xml:id="SDZ5-Redna-21-2010-10-21.sp183">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Milan Gumzar bo predstavil stališče Poslanske skupine Liberalne demokracije
               Slovenije.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp184">

               <speaker>MILAN GUMZAR:</speaker>

               <p>Hvala za besedo. Lepo pozdravljen državni sekretar s sodelavcem, kolegice in kolegi,
               predsedujoči!</p>
               <p>Skupina poslank in poslancev je Državnemu zboru predložila v obravnavo Predlog zakona
               o spremembah in dopolnitvah Zakona o finančnem poslovanju, postopkih zaradi
               insolventnosti in prisilnem prenehanju.</p>
               <p>Temeljni cilj predloga zakona je zagotavljanje večje plačilne discipline. Rešitve, za
               katere bi se ta cilj dosegel, pa je javna objava podatkov o dolžnikih z zapadlimi in
               neplačanimi obveznostmi. Že sprejeti Zakon o finančnem poslovanju, postopkih zaradi
               insolventnosti in prisilnem prenehanju v pretežnem delu ureja sodne postopke zaradi
               insolventnosti in prisilnega prenehanja. Ureja temeljna in splošna pravila finančnega
               poslovanja gospodarskih služb in drugih pravnih oseb, še posebej v primeru nastopa
               insolventnosti, ki pa so nadalje razdeljena bodisi v drugih predpisih, bodisi v
               pravnih poslovno finančne stroke.</p>
               <p>Predlagana rešitev ni prilagojena pravnemu redu Evropske unije. Določene direktive ne
               nalagajo državam članicam sprejetje pravil, ki bi omogočala javno objavo podatkov o
               dolžnikih z zapadlimi in neporavnanimi obveznostmi, kar bi sicer bilo dobro in mogoče
               tudi celo koristno. Ob tem bi rad opozoril, da lahko poslovni subjekti že v okviru
               sedaj uveljavljenih storitev Agencije Republike Slovenije za javnopravne evidence in
               storitve enostavno, hitro in učinkovito preverijo plačilno sposobnost drugih
               poslovnih subjektov. Uporabnikom je omogočen brezplačen pogled v podatke Poslovnega
               registra Slovenije, v objave, nastale v postopkih vpisa v sodni register, v objave v
               postopkih zaradi insolventnosti ter od 1. 7. 2010 v podatke registra transakcijskih
               računov.</p>
               <p>Zato v Poslanskem klubu Liberalne demokracije Slovenije predloga zakona ne bomo
               podprli, saj menimo, da je v obstoječem pravnem redu tovrstna problematika ustrezno
               urejena. Smatramo, da predlog zakona ni primeren za nadaljnjo obravnavo.</p>
            </sp>
            <sp xml:id="SDZ5-Redna-21-2010-10-21.sp185">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogdan Čepič bo predstavil stališče Poslanske skupine Socialnih
               demokratov.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp186">

               <speaker>BOGDAN ČEPIČ:</speaker>

               <p>Pozdrav državnemu sekretarju! Kolegice in kolegi!</p>
               <p>Problematika plačilne nediscipline je nedvomno izjemno velik problem in ne samo v
               Sloveniji, ampak povsod. Vsak, ki opravi korektno svoje delo ali dobavi blago, želi
               imeti to delo tudi plačano v dogovorjenih rokih in v dogovorjenem znesku. Tukaj se
               lahko strinjamo s stališčem predlagateljev, ko govorijo, da je to velik problem
               slovenskega gospodarstva in verjetno tudi javnih financ takrat, ko niso plačani
               prispevki in dajatev v državni proračun oziroma javne blagajne, kot so prispevki za
               zdravstveno zavarovanje ali pokojninsko blagajno.</p>
               <p>Se pa verjetno razlikujemo v pogledih, kako to plačilno nedisciplino odpraviti ali
               zagotoviti, da se bo vse to plačevalo točno na datum in po dogovorjeni ceni. Nekaj
               časa je veljalo, če bo država skrajšala plačilne roke s 60 dni na 30 dni, kot eden od
               pomembnih investitorjev in kupcev, se bo ta problem zelo hitro razrešil. Nenazadnje
               smo tudi danes že omenili zahteve slovenske obrti in podjetništva, kako iz krize.
               Splošni 30-dnevni plačilni rok je bila prva zahteva pri spopadu s plačilno
               nedisciplino. In, žal ni res, država je skrajšala plačilne roke in svoja plačila
               opravila v roku 30 dni, mogoče kakšnega še prej, ko so priložene vse ustrezne
               listine. Zmanjšali smo tudi vračilo preplačanega DDV-ja. A problem neplačil
               podizvajalcev ni nič manjši. Zaradi krize se je verjetno še stanje poslabšalo.
               Uvedene so razne bonitetne ocene, ki pa se jih izvajalci del ne poslužujejo, ko
               sklepajo poslovne dogovore o dobavi materiala ali storitev. Vse verjetno v
               prepričanju, da bo storitev tudi korektno vplačana in bo posel stekel. Danes v borbi
               za delo pravzaprav pozabljamo in pozabljajo na stvari, kako takrat, ko je treba
               plačati.</p>
               <p>Slovenska obrt je še predlagala nekaj ukrepov, ki pa so že izvedeni. In sicer v novem
               Zakonu o javnih naročilih je opredeljeno, na kakšen način so zavarovani podizvajalci
               in možnost plačila podizvajalcev mimo glavnega izvajalca. Izvaja se večstranski
               pobot, a verjetno premalo uspešen, saj vsi ne prijavljajo svojih terjatev v ta pobot.
               Lahko bi še našteval. Predlog, ki ga dajejo predlagatelji za zagotovitev plačilne
               discipline, je, da se javno objavijo vsi tisti, ki imajo neplačane račune oziroma
               odprte terjatve do dobaviteljev ali pa države v obliki davkov in prispevkov. Tega
               ukrepa obrtništvo in podjetniki, na katere se radi izgovarjamo, ne predvidevajo in ga
               niso zapisali v svoj program. Če nekoliko poenostavim, če bi to rešilo problem
               neplačil tako enostavno, bi to uvedli, ne samo v Sloveniji, ampak povsod tam, kjer je
               plačilna nedisciplina problem. In v teh včasih pa verjetno ni države v Evropi in
               seveda še širše, da nima teh težav. Plačilno disciplino je treba verjetno reševati
               bolj kompleksno in ne samo na posameznem segmentu. To pa je, da neplačnika ne da bi
               ugotavljali njegovo dejansko plačilno sposobnost in boniteto, pribijemo na nek
               sramotilni steber, ki bo verjetno imel kakšen kratkoročni pozitivni učinek, zagotovo
               pa ne na daljši rok. O tem, kakšno poslovno škodo pa lahko povzročimo tistemu, ki smo
               ga mogoče po nepotrebnem brez utemeljitve pribili na tako imenovani sramotilni
               steber, pa ne razmišljamo.</p>
               <p>V Poslanski skupini Socialnih demokratov ne želimo zagovarjati neplačevanja med
               poslovnimi subjekti in državo. To je treba odpraviti in to na več načinov. Zagotovo
               se morajo nadzirati plačila, ki se opravljajo iz državnega ali lokalnega računa, saj
               v teh primerih praviloma ne bi smelo biti likvidnostnih težav, vsako kršitev, in to
               se da dobro kontrolirati v okviru že dogovorjenih mehanizmov nadzora, je treba tudi
               sankcionirati. Predvsem pa je treba uvesti osebno odgovornost tistih, ki sprejemajo
               odločitve, ki imajo za posledico neko plačilo storitev ali blaga in pri tem vedo, da
               nimajo planiranih in zagotovljenih sredstev. Ob sedanjih možnostih, ki jih ponuja
               Ajpes, pa je treba zagotoviti še bolj kompleksne podatke v okviru ocenjevanja
               bonitetne ocene, ki bo dala jasno sliko, s kakšnim poslovnim partnerjem imamo
               dejansko opravka. Ne samo z vidika, ali ima plačan zadnji račun, ampak ali ima tudi v
               bodoče sploh možnost, da bo korektno izvrševal svoje finančne obveznosti. Za vsakega,
               ki vstopa v poslovni odnos z drugim, je dejansko treba vedeti, ali bo dobil plačano
               storitev v bodoče, ko bo opravil svoje delo oziroma dobavil material. To je temeljno
               vprašanje, ki si ga vsak, ki vstopa v poslovni odnos, tudi postavlja.</p>
               <p>Zakon, ki ga je predlagala skupina poslank in poslancev, pa na to temeljno vprašanje
               ne daje odgovora oziroma rešitve. O neplačnikih lahko že danes dobimo informacije,
               ali je poslovni partner tudi dolgoročno solventen, pa mnogo težje. Zato Predloga
               zakona o spremembah in dopolnitvah Zakona o finančnem poslovanju, postopkih zaradi
               insolventnosti in prisilnem prenehanju ne bomo podprli za nadaljnjo obravnavo v
               Državnem zboru. Ne nasprotujemo predlogu zakona, ker ga je predlagala opozicija,
               temveč zato, ker smo prepričani, da ni celovit za obrtnike in podjetnike. In za te
               gre. Zanje bi lahko bil celo škodljiv. Ugled firme se gradi postopoma. Zruši se pa
               lahko z eno samo slabo potezo ali ukrepom.</p>
               <p>Ob tem pa bi še spomnil na stališče Odbora za gospodarstvo, ki je v svojih stališčih
               ob obravnavi problematike finančne nediscipline zapisal, da je posebno pozornost
               treba nameniti tudi spremembi kulture na področju plačilne discipline. Zato je treba
               kontinuirano delovati na ozaveščanju javnosti o negativnih posledicah problema in
               verjetno ne s sramotilnim stebrom. In za to dejansko gre.</p>
            </sp>
            <sp xml:id="SDZ5-Redna-21-2010-10-21.sp187">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Zvonko Černač bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ5-Redna-21-2010-10-21.sp188">

               <speaker>ZVONKO ČERNAČ:</speaker>

               <p>Še enkrat lep pozdrav, spoštovani kolegi in ostali prisotni!</p>
               <p>V Poslanski skupini Slovenske demokratske stranke smatramo, da je neplačevanje in
               likvidnostna situacija v Sloveniji predvsem v zadnjem letu eden glavnih problemov in
               ovir pri preboju k nadaljnji gospodarski rasti. Zaradi tega smo doslej že večkrat
               predlagali številne ukrepe na tem področju. Pred nami je eden izmed teh, ki bi bil
               korak na poti k boljši finančni disciplini. Javna objava liste dolžnikov z
               neplačanimi obveznostmi bi gotovo pripomogla k temu, da bi bili poslovni subjekti na
               eni strani bolj previdni in da bi na drugi strani onemogočili poslovanje s tistimi,
               ki so pri svojem poslovanju rizični. Predvsem pa bi pripomogla tudi k temu, da bi se
               tudi država, ki si je v zadnjem obdobju predpisala določene rokovne obveznosti glede
               plačevanja, te roke skrajšala, se tudi teh rokov držala. Ne drži, da se država drži
               rokov, ki jih zakon določa. Kar nekaj primerov je bilo javno izpostavljenih v zadnjem
               času, ko je tudi država pokazala, da je slab plačnik oziroma da stvari ne plačuje v
               rokih, ki so določeni v zakonu. Eden izmed takih primerov je bil nedavno obelodanjen
               tudi na območju, s katerega sam prihajam. Posledično ta primer pomeni, da bo ta
               podjetnik verjetno zaprl svojo dejavnost, čeprav je dobro usposobljen za delo, ki ga
               opravlja, ker mu eno izmed ministrstev dolguje – ne boste verjeli – 60 tisoč evrov.
               Relativno majhen znesek za državo, za tega podjetnika pa verjetno tak, da mu bo
               preprečil nadaljnje poslovanje in opravljanje dela. Ta primer sem navedel samo kot
               enega izmed kričečih primerov, ki govorijo o tem, da stanje na tem področju ni
               dobro.</p>
               <p>Podatki, ki smo jih slišali danes, govorijo o tem, da se še poslabšuje, da je
               bistveno slabše letos, kot je bilo lani. Skoraj 6 tisoč poslovnih subjektov po
               statistiki Ajpes je imelo septembra neporavnane obveznosti. To je grozljiva številka.
               Če upoštevamo še znesek teh obveznosti, ki sega v nekaj deset milijonov evrov, je
               problem likvidnosti ključen problem, ki ga je treba v tej državi rešiti, če želimo v
               prihodnje zagotoviti normalno poslovanje.</p>
               <p>V Poslanski skupini Slovenske demokratske stranke ne trdimo, da je mogoče samo s tem
               ukrepom preprečiti to anomalijo. Trdimo pa, da je to eden izmed ukrepov, ki ne stane
               praktično nič in ki bi v luči vseh ostalih ukrepov, ki bi jih bilo treba sprejeti,
               nekatere izmed njih smo v preteklosti že predlagali, končno lahko pripeljal Slovenijo
               na pot, da se bo začela odpravljati ta rak rana, ki smo ji priče ne samo v zadnjem
               mandatu, ampak že kar zadnjih 15, če ne celo 20 let. V zadnjem obdobju smo tudi iz
               medijev poslušali o primerih, ki so dokumentirani in govorijo o tem, da imajo
               nekatera podjetja drugačne odpustke kot vsa ostala.</p>
               <p>V Poslanski skupini se sprašujemo, kako je mogoče, da neko podjetje ne plačuje
               prispevkov za zaposlene, ne plačuje svojih podizvajalcev, ima milijonske dolgove,
               neovirano pa dobiva državne posle. Še več, direktor tega podjetja je najbolje plačani
               menedžer v lanskem letu v tej državi. V dejavnosti, ki je po statistiki v največji
               krizi, je prvi direktor imel skoraj 800 tisoč evrov letne plače oziroma skoraj 2
               tisoč 200 evrov na dan. 2 tisoč 200 evrov na dan, nedelje, prazniki in sobote
               vključeni! Ob tem pa ta država išče poti, kako bo zamrznila pokojnine, ki znašajo 300
               do 500 evrov mesečno. Namesto da bi iskala poti, kako bo prisilila tako podjetje, ki
               ima na eni strani očitno zelo velik posluh za tiste, ki so najbolje plačani, kajti v
               tem podjetju to ni edini primer visokih izplačil, ampak je kar cela serija ljudi, ki
               so enormno plačani, da bodo zagotovili normalno plačevanje prispevkov in obveznosti
               do svojih podizvajalcev, za katere beremo, da njihovi dolgovi segajo v milijone
               evrov.</p>
               <p>Eden izmed korakov na tej poti bi bila gotovo javna objava liste teh podjetij.
               Koraki, ki bi morali slediti, pa so gotovo onemogočiti poslovanje takšnega podjetja
               za državo, zaostriti sankcije, ki jih imamo v veljavni zakonodaji in ki govorijo o
               tem, da so v takšnem primeru odgovorne osebe lahko tudi kazensko odgovorne. Skratka,
               izvajati veljavno zakonodajo. Tega ni, še več, Pahorjeva Vlada vključno z ministri se
               spreneveda in govori: "Mi načelno sicer podpiramo to vašo rešitev, ampak pot ni
               pravilna, nič ne bo pripomogla in tako naprej."</p>
               <p>Mislim, da je to neodgovorno obnašanje in da je skrajni čas, ob tem ko prilivi v
               državno blagajno rapidno upadajo, ko se odhodki povečujejo. V letošnjem letu bomo ob
               realizaciji državnega proračuna konec leta beležili še slabše kazalce, kot smo jih v
               lanskem letu, saj je bilo v prvi polovici leta prilivov za 120 milijonov evrov manj
               kot v prvi polovici lanskega leta, odhodkov pa za celo 200 milijonov evrov več.</p>
               <p>In vse to, ta razkorak, vedno večja plačilna nedisciplina, vedno več podjetij, ki
               imajo zaradi tega težave pri poslovanju pa niso za to nič kriva, številni stečaji, ki
               se nam obetajo v prihodnje, in številne izgube delovnih mest govorijo o tem, da je
               skrajni čas, da začne Pahorjeva Vlada voditi drugačno politiko in prihajati v Državni
               zbor z zakoni, ki bodo te anomalije preprečili. Če pa tega ni sposobna, potem bi bilo
               prav, da vsaj podpre tiste namere opozicije, ki govorijo v to smer. Ena izmed teh
               namer, ki države ne stane popolnoma ničesar, pomeni pa neko pot pri odpravi plačilne
               nediscipline, je tudi ta zakon, ki ga imamo danes na mizi. Mislim, da bi bilo prav,
               da ga podpremo. In v Poslanski skupini Slovenske demokratske stranke ga bomo seveda
               podprli. Hvala lepa.</p>
            </sp>
            <sp xml:id="SDZ5-Redna-21-2010-10-21.sp189">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev. K besedi se je javil gospod Likar kot
               predlagatelj.</p>
               <p>Prosim.</p>
            </sp>
            <sp xml:id="SDZ5-Redna-21-2010-10-21.sp190">

               <speaker>RADO LIKAR:</speaker>

               <p>Hvala lepa.</p>
               <p>Mogoče nekaj dopolnil, ki jih v uvodu nisem uspel povedati. Jaz mislim, da v nečem
               smo si vsi edini. Prvič, da je problem plačilne nediscipline zares pereč in že
               skorajda alarmanten, in drugič, če bomo čakali na celovitost urejanja s strani Vlade,
               potem bomo to še kar nekaj časa čakali ampak brez kakšnega sarkazma ali kaj.</p>
               <p>Jaz mislim, da se vsi s tem strinjamo. Ta predlog zakona, ki ga je v proceduro
               vložila Slovenska demokratska stranka, pomeni korak k temu, da se bo zagotavljalo
               redno plačilo v rokih. To bo mogoče posreden rezultat. Cilj tega zakona je, da imajo
               poslovni partnerji možnost pri sklepanju poslov oziroma preden se odločijo za
               sklepanje poslov, da imajo možnost na enostaven in pregleden način, ki tudi ne bi bil
               drag, preveriti, kakšen je ta poslovni partner. Mislim, da je to najmanj oziroma prva
               informacija, ki jo hoče pridobiti, je ta, ali je partner, s katerim namerava skleniti
               posel, kolikor toliko reden plačnik.</p>
               <p>Jaz verjamem, da se vsakemu kdaj pa kdaj kaj zalomi in ne plača v roku, en dan, dva,
               tudi en teden. Mogoče to nič ne pomeni. Vendar, če pa so te zamude, ne vem, 60 dni,
               120 dni ali če se dogaja, da ima neizterljive terjatve, potem s takšnim partnerjem ne
               bo sklenil posla. Obstajala bo veliko manjša možnost, da bi na račun neplačevanja
               zašel v težave.</p>
               <p>Zdaj pa bi mogoče še komentiral stališče Vlade, in sicer navaja, da rešitve,
               predlagane v tem predlogu zakona, niso predmet Zakona o finančnem poslovanju in
               postopkih zaradi insolventnosti in prisilnem prenehanju. Ne vem, mislim, da je ta bil
               do leta 2007 zakon, posebej Zakon o finančnem poslovanju, pa posebej zakon, ki je
               urejal materijo stečaja, likvidacije in pa prisilne poravnave. In takrat, mislim, da
               v letu 2007, se je ta materija združila v enem zakonu. Tukaj sem gledal zakon, namreč
               Zakon o finančnem poslovanju in tako naprej. V 11. členu opredeljuje kratkoročno in
               dolgoročno plačilno sposobnost. V 14. členu govori o tem, kdaj je dolžnik
               insolventen. In sicer pravi, "če se ne dokaže drugače, velja, da je dolžnik, ki je
               pravna oseba, podjetnik ali zasebnik, trajneje nelikviden, če za več kot 2 meseca
               zamuja z izpolnitvijo ene ali več obveznosti v skupnem znesku, ki presega 20 % zneska
               njegove obveznosti, izkazane v letnem poročilu za zadnje poslovno leto pred
               zapadlostjo teh obveznosti". Z zakonsko obveznostjo posredovanja podatkov o skupnem
               znesku dospelih, neporavnanih obveznosti in pa o povprečnem številu dni zamude iz
               tega naslova, bi v tem predlaganem zakonu dobili enostaven in pregleden sistem nad
               plačilno sposobnostjo pravnih oseb, tako pravnih oseb kot samostojnih podjetnikov.
               Država bi s tem v bistvu dobila pregled nad dejanskim obsegom plačilne nediscipline,
               ker mislim, da zdaj s temi podatki niti ne razpolaga. Dolžniki z neplačanimi
               zapadlimi obveznostmi bi bili na ta način, kot sem rekel, bolj motivirani za
               poravnavanje svojih obveznosti, ker bodo s tem izboljšali tudi svojo boniteto na
               trgu. Zdaj ne vem, vi ste v svoji obrazložitvi samo rekli, da pač to ni materija tega
               zakona. Mogoče boste v nadaljevanju to tudi podali oziroma predlagali rešitev.
               Verjetno pa bi nekam ta materija spadala.</p>
               <p>V nadaljevanju oziroma v teh obrazložitvah, ki sem jih bral, se sklicujete tudi na
               to, da je sistem poročanja urejen v 219. členu Zakona o plačilnih storitvah in
               sistemih, ki pač vsebuje te evidence, ki vsebujejo neporavnane obveznosti, pa zgolj
               iz naslova sodnih odločb o izvršbi in pa iz naslova davčnega dolga, ne pa tudi
               dospelih in neporavnanih obveznosti iz naslova pogodbenih razmerij, kot ste pravilno
               ugotovili v tem. Tukaj je tudi v drobnem tisku napisano, da je to bila v nekih drugih
               časih, v prejšnjih časih, pač ena plačilna institucija, ki se je nazadnje imenovala
               Agencija za plačilni promet, ki je ob vodenju plačilnega prometa spremljala tudi
               poravnavanje obveznosti. In takrat, ko se je ta institucija ukinjala, se je z velikim
               pompom naznanjalo, da plačilni promet pač morajo dobiti bančne institucije, ki bodo
               cenejše zaradi konkurence. Pa brez kakšne nostalgije po tem – nihče ni pomislil, da
               bi te funkcije, ki jih je opravljala ta plačilna institucija, ustrezno nadomestil
               oziroma nadgradil. Nisem mogel razumeti, ko je prišla v javnost informacija, mislim,
               da je bila najprej Steklarska Nova, potem Viator&amp;Vektor, SCT pa še drugi, da niso
               plačevali prispevkov. Jaz sem bil v starih časih v službi na tej agenciji in mi je to
               dobro poznano, kako je ta zadeva potekala, in sem se čudil, da je to sploh mogoče.
               Pričakoval sem tudi, da se zdaj, ko plačilni promet opravlja banka, ob plači daje te
               tako imenovane REK obrazce plačilne naloge na banko, REK obrazce na Durs. Durs seveda
               ima evidenco, kdaj je določena pravna oseba plače izplačala. Ne razumem, zakaj ni
               možno teh prispevkov iztirjati in da se ta problem v taki meri pojavlja. Dobro, to je
               mogoče že drugo poglavje.</p>
               <p>Nadalje, v obrazložitvi navajate, da predlagane rešitve niso uravnotežene z vidika
               razkritja finančnega položaja posamezne družbe javnosti. Z zakonsko obveznostjo
               posredovanja podatkov o skupnem znesku dospelih neporavnanih obveznosti in pa o
               povprečnem številu dni zamude iz tega naslova mislim, da ne razkrivajo nikakršnega
               finančnega položaja dolžnika, kot to tudi sami v nadaljevanju navajate. Namreč, v
               tretjem odstavku pravite, da sam znesek neporavnanih obveznosti gospodarskega ali
               poslovnega subjekta še ne razkriva finančnega položaja oziroma še ni pokazatelj
               njegove kratkoročne likvidnosti ali dolgoročne solventnosti plačilne sposobnosti. Ne
               vem, ali to vpliva na razkritje finančnega položaja ali ne. Mislim, da sam podatek o
               znesku neporavnanih obveznosti, to je skupni znesek, zaradi mene ni treba, da je
               ločeno za davke ali za prispevke, čeprav mogoče bi bilo to tudi primerno. Sam menim,
               da ta podatek in podatek o povprečnem številu dni zamude ne razkriva nikakršnega
               finančnega položaja dolžnika, še posebej pa ne z vidika nečesa, kar bi bilo v
               nasprotju z zakonodajo. S tem želimo doseči zgolj to, da bi lahko pravne osebe in
               samostojni podjetniki pri sklepanju poslov imeli možnost – kot sem že prej povedal –
               preveriti, ali je potencialni dolžnik pravočasno poravnaval svoje zakonske in
               pogodbene obveznosti. S tem bi se samo, ne preprečilo, ampak občutno zmanjšalo
               tveganje za neplačilo zakonskih in pogodbenih obveznosti.</p>
               <p>Pravite, tudi zato je v predlogu zakona nesistemsko določena nova kršitev, to je
               opustitev ali napačna samoprijava neplačila zapadle obveznosti kot podlaga za
               odškodninsko odgovornost v razmerju do upnikov.</p>
               <p>Jaz mislim, da ima opustitev po tem predlogu zakona, opustitev samoprijave še kako
               vzročno povezavo z nastalo škodo upnikov, ki v stečaju ne bi dosegli popolnega
               plačila svoje terjatve, ker, recimo, podjetje x, če gre v stečaj, se dolžnik, po
               domače rečeno, lahko obriše pod nosom za svojo terjatev. Če pa bi imel, preden je
               sklenil posel z njim, možnost preveriti, če je ta poslovni partner, recimo, kolikor
               toliko redni plačnik svojih obveznosti, in če temu pač ne bi bilo tako, potem
               morebiti z njim ne bi sklenil posla. S tem bi se preprečila tudi nastala škoda zaradi
               morebitnega neplačila.</p>
               <p>Nadalje pravite, v sedanjih kriznih razmerah pretežni del slovenskih poslovnih
               subjektov vsaj deloma zamuja pri izpolnjevanju pogodbeno določenih rokov plačil in
               Ajpes bi moral za ugotavljanje podatkov o neplačnikih vzpostaviti in voditi obsežen
               informacijski sistem in tako naprej. Jaz mislim, da ta pregled, ki bi vseboval zgolj
               podatke o pravnih osebah in o skupnem znesku neporavnanih obveznosti pa še zraven
               število dni, povprečno število dni zamude, ne bi povzročal tako občutno višjih
               stroškov in s tem tudi ne večjih javnih izdatkov. Jaz mislim, da preprosto ti, ki se
               ukvarjajo z informacijsko tehnologijo, vedo, jaz tega ne znam razložiti, ampak, če bi
               te podatke pošiljali na Ajpes, mislim, da to niti ne bi bil tak problem. Dobro,
               mogoče, ampak jaz mislim, da to ne bi, sigurno bi pa po našem mnenju bile, če bi že
               bili določeni stroški, večje koristi.</p>
               <p>Tu je bilo še v stališčih rečeno, da je to urejeno zdaj na Ajpesu, da je mogoče hitro
               in učinkovito preveriti boniteto poslovanja poslovnega partnerja. Delno je to res,
               vendar jaz točno ne vem, kako zgledajo ti obrazci. Včasih sem to dobro vedel.
               Podatki, ki jih dobiš sedaj, so v glavnem zgodovinski. Podatki so na podlagi letnih
               poročil. Recimo, če jaz danes zahtevam nek podatek, se ti podatki nanašajo na letno
               poročilo za leto 2009. Kar pa se tiče likvidnosti, seveda na Ajpes te plačilne
               institucije sicer pošiljajo podatke o neporavnanih obveznostih, te pa – kot rečeno –
               izhajajo samo iz naslova sodnih izvršb in pa iz naslova davčnega dolga. Jaz mislim,
               da dosti več neporavnanih obveznosti izhaja iz pogodbenih razmerij in informacije o
               teh seveda ni mogoče dobiti na obstoječ način.</p>
               <p>Se bom še kasneje oglasil, če bo kakšna razprava. Še v predlogu zakona je določena
               tudi odškodninska odgovornost članov poslovodstev zasebnih in javnih družb, ki
               zahtevanih podatkov ne bi posredovali ali pa bi navedli neresnične ali nepopolne
               podatke. Tako, da jaz mislim, da so za funkcionarje teh državnih organov in lokalnih
               skupnosti ter za člane poslovodstev javnih družb, ki ne bi posredovali podatkov v
               skladu s tem zakonom, določene tudi denarne kazni in poziv za razrešitev s funkcije,
               če bi se kršitev ponovila.</p>
               <p>Jaz mislim, da je ta določba primerna, ker sicer vemo, če je to brez kakšnih sankcij
               ali kaj podobnega, vemo, kam smo s tem prišli. To se odraža tudi v poravnavanju teh
               obveznosti. Tako da so določene sankcije potrebne.</p>
               <p>Kar pa se tiče nadzora, kar tudi navajate v svoji obrazložitvi, da bi bilo treba
               uvesti eno delovno mesto, inšpekcije, ki bi to nadzorovalo, seveda verjetno bi to
               bilo treba, ampak jaz mislim, da je to pa že stvar nadaljnjega postopka in stvar
               Vlade, kako bi to izpeljala. Toliko za enkrat, hvala.</p>
            </sp>
            <sp xml:id="SDZ5-Redna-21-2010-10-21.sp191">

               <speaker>PODPREDSEDNIK FRANCE CUKJATI:</speaker>

               <p>Györek, Frangež, ni.</p>
               <p>Gospod Podkrižnik, izvolite, imate besedo.</p>
            </sp>
            <sp xml:id="SDZ5-Redna-21-2010-10-21.sp192">

               <speaker>IZTOK PODKRIŽNIK:</speaker>

               <p>Hvala lepa za besedo, podpredsednik. Spoštovani!</p>
               <p>Glavnina podjetij stremi k dobrim rezultatom, dobri bilanci in na koncu dobičku, s
               tem dobremu imidžu samega podjetja. Plačilna nedisciplina v Sloveniji je
               problematična, vendar se moramo vprašati, zakaj je prišlo do takšne situacije. Nekaj
               let nazaj je večina bančnikov govorila, da banka, ki ne raste 30 % letno, je slaba
               banka. Mislim, da to kar veliko pove.</p>
               <p>Se pravi, prioritete banke, ki so financirale projekte, ki ne prinašajo neke višje
               dodane vrednosti ali je sploh ne prinašajo, pač niso bile pravilno usmerjene. Se
               pravi, tu je primanjkovalo same podpore, tudi s strani bank, za sam razvoj podjetjem,
               ki ustvarjajo in imajo dobre programe in tudi zagotovljen trg. Se pravi, da je bila
               tem podjetjem namenjeno premalo pozornosti. Zdaj morajo ta podjetja surovino,
               materiale plačevati po predračunih, po večini. Se pravi, na svetovnem trgu so se te
               zaloge nekako zmanjšale, in če hoče neko podjetje danes pravočasno dobiti material,
               ga mora večinoma plačati tudi po predračunu. Potem sledi naprej sam proizvodni
               proces, ki tudi traja od nekaj dni do kakšnega meseca, nato to podjetje izstavi
               fakturo z valuto 30 do 120 dni. Dejansko mora to podjetje financirati proizvodnjo do
               6 mesecev. Mislim, da je to velika težava za ta podjetja in zaradi tega tudi prihaja
               do neplačevanja teh obveznosti do države in dobaviteljev. Kaj narediti, da bi bilo to
               boljše? Mislim, da bi tu veliko stvari lahko rešili na tak način, da bi lahko
               izboljšali ta bančni suport. Se pravi, da bi ta podjetja imela nek boljši servis, da
               bi lahko hitreje dostopala do teh likvidnostnih sredstev, kajti ravno zaradi tega so
               posledice, da imajo težave dejansko s samim denarnim tokom. Prepričan sem, da bi 90 %
               teh težav odpravili, če bi banke odigrale vlogo, ki je danes še niso odigrale. Tudi
               financiranje novih tehnologij iz tekočega poslovanja je dodatna težava. Se pravi,
               prej sem omenil samo financiranje teh surovin. Težava je danes tudi, da velika večina
               podjetij, ki imajo dobre programe, se pravi trg, morajo nove tehnologije financirati
               iz tekočega poslovanja. To je velika ovira in tudi zavira razvoj Slovenije. Zato tudi
               mi tako počasi napredujemo na lestvi BDP-ja. Mi bi tu lahko bistveno več ustvarili,
               če bi ta podjetja lahko hitreje dobivala ta sredstva in iz naslova tega tudi
               ustvarila višje prihodke ter tudi posledično zmanjšala to plačilno nedisciplino. Se
               pravi, treba bi bilo dvigniti skupno kulturo, poslovanje na splošno, od same države,
               bank, podjetij in nenazadnje tudi samega potrošnika, da bomo v prihodnje priča manj
               stečajem, manj težavam podjetij in več uspešnim podjetjem, ki bodo ustvarjala visoko
               dodano vrednost. Se pravi, če bi ta bančni sistem funkcioniral bistveno boljše, kot
               danes funkcionira, bi teh težav sigurno ne bilo veliko.</p>
               <p>Prepričan pa sem, da ta predlog ni rešitev za plačilno nedisciplino v celoti, delno
               pa bo pripomogel boljši situaciji na samem področju. Tako da ta predlog podpiramo.
               Hvala.</p>
            </sp>
            <sp xml:id="SDZ5-Redna-21-2010-10-21.sp193">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Jelinčič. <stage>(Ga ni.)</stage> Gospod Rezman, izvolite, imate besedo.</p>
            </sp>
            <sp xml:id="SDZ5-Redna-21-2010-10-21.sp194">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Jaz bo v nekaj stavkih skušal ponazoriti svojo oceno, ki govori o tem, da predlagana
               rešitev ni, ne najboljša in tudi ne dobra rešitev. Črne liste, ki naj bi se
               sestavljale, ne pomenijo nič drugega kot ponavljanje enega in istega. Le kdo danes ne
               zna iz ust povedati tistih največjih dolžnikov, ki ne plačujejo? In kaj bi dosegli s
               tem, če to nenehno ponavljamo, pa ne odpravljamo vzrokov za to, da bi se ta plačilna
               nedisciplina ne perpetuirala, ne ponavljala sama iz sebe. Dovolj je pogledati na prve
               strani medijev, poslušati tiste termine, ki so najbolj poslušani, pa bomo videli, da
               se neplačniki kar naprej pojavljajo v teh terminih na teh straneh in da to nič ne
               zaleže pri tem, da bi se verige plačilne nediscipline morebiti skrajšale. Ko govorimo
               z ljudmi, ki imajo s tem veliko opravka, se vse bolj vsaj meni ustvarja vtis, da
               razumejo to plačilno nedisciplino kot novodobno kugo, za katero ni, tudi pri nas, še
               pravih rešitev. Nekateri pa nam ponujajo sedaj tabletko, na kateri bi pisalo
               blasfemija. Prepričan sem, da z blasfemijo ne bomo dosegli kaj velikega, tudi zavoljo
               tega ne, ker bodo tega deležni mnogi po krivici. Mnogi, ki bodo na takšnih seznamih,
               čeprav niso sami k temu nič prispevali in čeprav samo plačujejo račun zato, ker
               veliki igrajo karte na njihov račun z njihovimi žetoni. Ocenjujem torej, da bi bilo
               nesmiselno, da bi naredili mnogim gospodarskim subjektom, ki se mučijo, da bi izšli
               iz krize, dodatno krivico, ko bi jih pribijali na ta križ in jih na ta način
               izpostavljali sramotenju, kot se reče po domače blasfemiji. Večina tistih majhnih, ki
               so prizadeti za voljo tega, ni nič prispevala k temu, samo izogniti se temu ni mogla.
               In nosi breme velikih, za katere mnogi majhni celo najemajo kredite. In jih ne
               odplačujejo, seveda zato ne, ker v tej verigi neplačevanja ne morejo odplačevati.</p>
               <p>In tisti, ki se danes sklicujejo, kakor je v gradivu zapisano na to, da gospodarstvo
               terja pravzaprav te liste, niso navedli, kje to piše v tistih publikacijah, ki jih
               izdajajo združenja delodajalcev ali pa Gospodarska zbornica Slovenije ali pa Obrtno
               podjetniška zbornica. Recimo, v zadnjih treh letih – jaz pač to nekoliko spremljam –
               to ne piše. Oni iščejo rešitve nekje drugje. Oni iščejo rešitve v tem, da bi se, ne
               samo zakonsko skrajšali roki, ampak da bi se tudi uveljavljali ti skrajšani roki. In
               ti gospodarstveniki nič ne pišejo o tem, da je glavni generator neplačevanja država.
               Celo nekateri, čisto novejši podatki natančno predstavljajo, kateri del države
               plačuje bolj ali manj redno in kakšni so po posamičnih ministrstvih ali po posamičnih
               organih zaostanki pri plačevanju računov. Torej, ni najti teh argumentov za to, ker
               se terja pri tistih, pri gospodarstvu, na kar se sklicujejo, ker mnogo bolj želijo
               multilateralno kompenzacijo, ki bi bila samodejna in za katero ocenjujejo, da bi bila
               uspešna. In ker tudi mnogo bolj terjajo zlasti malo gospodarstvo, da bi bili javni
               razpisi takšni, da bi bili dostopni direktno malim in ne šele preko verige velikih,
               ki potem plačilno verigo ustavijo. In tisto, kar še želijo, je, da bi bili bolj
               učinkoviti, da tako rečem, preventivno, da bi preprečili nastajanje plačilne
               nediscipline, in sicer z učinkovitejšimi instrumenti zavarovanja in izvršbe. Pri tem
               nam dajejo nekateri za zgled celo sosednjo Hrvaško.</p>
               <p>Jaz torej tega predloga, ki govori o črni listi, o gavgah, ne morem podpreti zavoljo
               tega, ker mislim, da si gospodarstvo ne zasluži tega sramotenja. Ker mislim, da s
               sramotenjem ne bomo ničesar prispevali k oživitvi gospodarske rasti in povečanju
               delovnih mest, ki smo jih tako zelo potrebni, ampak je treba najti druge ukrepe, za
               katere pa žal moramo ugotoviti, da tudi država še ni našla najboljših in najkrajših
               poti, da bi prijeli.</p>
            </sp>
            <sp xml:id="SDZ5-Redna-21-2010-10-21.sp195">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Škrlec, izvolite, imate besedo.</p>
            </sp>
            <sp xml:id="SDZ5-Redna-21-2010-10-21.sp196">

               <speaker>BOŠTJAN ŠKRLEC:</speaker>

               <p>Hvala lepa, gospod podpredsednik.</p>
               <p>Skušam se odzvati na določene nasprotne argumente, ki so bili podani v razpravi. Kar
               se tiče plačilne nediscipline, ni skrivnost, saj je Vlada večkrat javno povedala, da
               je to ena izmed pomembnih skrbi, za razrešitev katerih si Vlada prizadeva. Vlada je
               zato tudi sprejela vrsto ukrepov, med katerimi naj izpostavim tiste, ki smo jih
               pripravljali na ministrstvu, katerega delo najbolje poznam, to je na pravosodnem
               ministrstvu. Kultura poslovanja, kot se je izrazil eden izmed predhodnih govornikov,
               je seveda eden izmed ključnih elementov, kako doseči boljšo plačilno disciplino.
               Plačilna disciplina je posledica mnogih faktorjev in razmer, v katerih gospodarski
               subjekti poslujejo in na katere včasih niti ne morejo sami vplivati, na mnoge pa
               lahko. In ti elementi in ti vplivi so v času krize drugačni kot v času nekega
               blagostanja. Zaradi tega smo na pravosodnem ministrstvu tudi pripravili skupek
               napotkov pravnim subjektom in tudi drugim subjektom, kako vstopati v poslovna
               razmerja, v pogodbene odnose predvsem, v časih krize, na kaj biti pozoren, katere
               določbe v medsebojnih razmerjih kar se da jasno opredeliti. Morda je ključno tudi to,
               kako ravnati takrat, kadar se stvari zapletejo. Namreč, vsa plačilna nedisciplina ni
               samo posledica tega, da nekdo noče plačati, mnogokrat gre tudi za nerazumevanje med
               tem, kaj je dolg in kaj je terjatev, koliko znaša upravičena terjatev in koliko znaša
               upravičen dolg. To pa je povezano z razreševanjem spora. Pripravili smo tudi
               deklaracijo, kjer so se subjekti zavezali k alternativnemu reševanju sporov, ki je
               hitrejše, bolj učinkovito, predvsem bolj prijazno do uporabnikov in tudi hitrejše od
               sodnih poti. Tej deklaraciji se je pridružila cela vrsta subjektov, mnoge občine in
               tudi Gospodarska zbornica. Seveda pa tudi s spremembami zakonodaje skušamo ustvariti
               pogoje za boljše poslovanje in za odpravo razlogov, ki vodijo v plačilno
               nedisciplino. Eden pomembnejših zakonov v tej povezavi je zakon o izvršbi in
               zavarovanju, ki je tisti zakon, ki določa postopek in predpisuje, kako upnik pride do
               izterjave tistega, kar mu nekdo dolguje. In pri plačilni nedisciplini gre ravno za
               to, da nekdo ima terjatev, dolžnik pa te terjatve ne plača pravočasno oziroma v roku,
               ki je določen za plačilo. V tem zakonu je bila uvedena cela vrsta izboljšav, kako
               teče izvršilni postopek hitrejše. Ena glavnih je ta, da je sedaj omogočeno poplačilo
               tistih terjatev, ki izvirajo iz pravnomočnih izvršilnih naslovov tudi pred
               pravnomočnostjo sklepa o dovolitvi izvršbe.</p>
               <p>Seveda pa je bil v okviru priprav oziroma odprav vzrokov za plačilno nedisciplino
               prav posebne pozornosti deležen tudi ta zakon, ki je danes ponovno na vaših klopeh,
               zakon o finančnem poslovanju, postopkih prisilnega prenehanja in poslovanja. Ta zakon
               je bil v malo več kot letu dni trikrat spremenjen. Dvakrat izrazito in izključno
               zaradi odzivov na trenutne krizne razmere. Novela B je bila rezultat ugotovitve, da
               ni zadosti dobro poskrbljeno za situacijo, ko družbe podaljšujejo svoje poslovanje,
               čeprav ne plačujejo delavcev. Rezultat takšnega poslovanja so bile dolgoletne agonije
               družb, ko so delavci hodili v službo, delali pošteno in za to niso prejeli plačila.
               Sedaj je bila uvedena predpostavka, da, če takšnih plačil v treh mesecih ni oziroma
               če tri mesece takšnih plačil ni, je to neizpodbitna predpostavka insolventnosti, kar
               pomeni pogoj za začetek stečajnega postopka.</p>
               <p>Naslednja novela je bila pripravljena prav v luči preprečevanja plačilne
               nediscipline. V ta namen je bila formirana zelo široka medresorska delovna skupina,
               ki je pretresala najrazličnejše ideje. Med njimi takrat ni bilo ideje o črni listi
               ali sramotilni listi tistih, ki ne plačujejo redno. Ta ideja je prišla danes. Danes
               to idejo obravnavamo. In ko analiziramo to idejo, skušamo analizirati, kaj bi takšna
               rešitev prinesla in s čim bi pomagala in kaj od tega, kar se zasleduje z namenom
               današnjega pogoja, je pravzaprav v zakonodajo že vključeno. Ko preverjamo, kaj bi
               takšna objava neplačnikov prinesla, nekako ne vidimo, kaj je dodana vrednost, razen
               tega, da gospodarskim subjektom, ki se pogosto tudi brez svoje krivde znajdejo v
               zagatnem položaju, kratkoročno zagatnem, ta zagatni položaj še poslabšamo s tem, da
               jih obelodanimo kot neke kršitelje, hujše kršitelje, da se to javno objavi in je
               dostopno vsem na sramotilnem stebru, kot smo slišali danes. Seveda se v kriznih
               razmerah grožnja z represijo zdi učinkovita, ampak izkušnje iz zgodovine kažejo, da
               temu običajno ni tako. Tudi v tem primeru smo prepričani, da ta grožnja ne bi dala
               želenega rezultata. Namreč, dejstvo, da nekdo ne plača nekega računa, ne pove nič o
               tem, zakaj se je to zgodilo, niti ne pove nič o tem, ali je vzrok za to globlji, in
               kar je še bolj pomembno, ali bo v bodoče tudi tako nediscipliniran, kot je, če smemo
               takšno oznako uporabiti v tem trenutku. Zgolj povzemanje dejstev, da nekdo ni
               plačnik, in navajanje števila dni zamude s plačili ne daje realne slike, ki bi
               omogočila drugim subjektom v gospodarstvu neko trezno in resno presojo, ali so ti
               subjekti vredni nekega poslovnega zaupanja. Morda je to odziv oziroma rezultat nekih
               trenutnih razmer. Govorim te stvari zaradi tega, ker danes obstajajo instrumenti, ki
               nudijo enako po vsebini podatke, ki zasledujejo isti namen, so pa veliko bolj
               zanesljivi. Podatki o boniteti, bonitetna ocena je kategorija, ki temelji na
               empiričnih podatkih, temelji na metodologiji, ki je mednarodno priznana, ki temelji
               na pravilih stroke. Ta metodologija res črpa iz zgodovinskih podatkov, ampak dela
               projekcijo za naprej in preverka teh ocen pokaže, da je v sedemdesetih primerih, ko
               so bila podjetja ocenjena kot špekulativno tveganje, kar pomeni, ko so dobila slabo
               bonitetno oceno, se je v 70 % takšnih podjetij pokazalo, da so v resnici zabredla v
               blokado računa. To pomeni, da imamo instrument, ki omogoča zanesljivo oceno tveganja
               posameznega gospodarskega subjekta. To ni edina ocena. Na Ajpesu se vodi tudi
               register tako imenovanih trenutnih dni blokade. Tam se pobirajo podatki o zadnjih
               šestih mesecih, o številu dni, ko je določen subjekt imel blokado svojega
               transakcijskega računa. Bonitetna informacija je kategorija, ki omogoča še nekaj več
               podatkov, še nekaj več podatkov za pravne subjekte in je še bolj zanesljiva v smislu
               projekcije in prognoze zanesljivosti in poslovne solidnosti, če smem uporabiti ta
               izraz, pravnih subjektov. Vse to v kombinaciji z registrom tekočih oziroma
               transakcijskih računov, kjer se beležijo s posebno oznako v primerih, ko gospodarski
               subjekt več ni zmožen poplačila tistih terjatev, ki so priznane v izvršilnem
               postopku, dajejo zadosti podlage za oceno vsakemu resnemu gospodarstveniku za oceno
               tveganja, ko se spuščamo v poslovni odnos. Bistveno pri tem je to, da seznam tistih,
               ki iz takih ali drugačnih razlogov niso uspeli plačati svojih obveznosti – pa pri tem
               ne analiziramo vzrokov za to, niti ne ocenimo njihove projekcije za naprej –, taki
               podatki poslovnim subjektom na trgu ne bodo pomagali k bolj kvalitetni oceni
               tveganja.</p>
               <p>Zakaj sem posebej omenil primere, ko se registrirajo tista podjetja, ki svojih
               obveznosti z izvršbo priznanih ne morejo poravnati? Pomembno je namreč to, da vsak
               neplačan račun še ne pomeni, da je bil utemeljeno izdan, da je znesek na računu
               ustrezen. Če podjetje računa ne plača, še ne pomeni, da je zaradi tega nesolidno.
               Izvršilni postopek je danes za primere verodostojnih listin, to z drugimi besedami za
               običajne ljudi pomeni za račune, ki so izdani, zelo hiter. V nekaj dneh subjekt, ki
               izda račun, če račun ni plačan, doseže, da mu sodišče dovoli izvršbo. In potem ta
               terjatev postane pravnomočna. In kadar je ta terjatev pravnomočna, takrat je možno
               utemeljeno govoriti o tem, da je subjekt res dolžan ta znesek. Dokler ni pravnomočna,
               je ugotovitev o tem zgolj domneva, da je ta znesek, ki je naveden na nekem računu,
               resnično tak, kot je naveden in da resnično ni plačan zaradi tega, ker subjekt ne
               posluje solidno, v tem primeru dolžnik.</p>
               <p>Nekako se mi je ob poslušanju razprav zazdelo, da naša država nima mehanizma, ki bi
               sankcionirala tiste, ki ne poslujejo korektno in prikrivajo svoje poslovne rezultate.
               S tem se težko strinjam. Zato tudi menim, da neka nova vrsta odgovornosti za tiste,
               ki se ne prijavijo sami kot kršitelji, ni potrebna. Če pravni subjekt ali odgovorna
               oseba pri svojem poslovanju skriva svoje podatke, prikriva ali pa kako drugače
               drugega spravi v zmoto, da misli, da so njegove razmere drugačne in zaradi tega ta
               drugi utrpi škodo, je to kaznivo dejanje goljufije.</p>
               <p>Vem, da se zdi morda s tega govorniškega pulta govoriti o tem, da je kazenska
               odgovornost tista, ki to področje ureja, nekoliko strel na daleč. Ampak izkušnje
               kažejo, da je v poznih 90 letih, ko se je podobna plačilna nedisciplina precej
               razpasla pri takrat novo nastalih podjetjih, predvsem podjetnikih, kazenska represija
               vendarle dosegla to, da so subjekti spoznali, da tako ravnanje ni nekaznovano. Seveda
               je kazensko sredstvo skrajno sredstvo. Ampak omenjam ga zaradi tega, da ne ostane v
               zraku, kot da takega sredstva ni. Tudi tako sredstvo danes že obstaja.</p>
               <p>Če zaključim. Predlog zakona, ki je danes pred nami, skuša rešiti problem plačilne
               nediscipline na ta način, da pouči o posledicah te nediscipline. Ničesar ne naredi na
               področju odprave vzrokov za plačilno nedisciplino. Instrumenti, ki so danes na voljo,
               ki so dosegljivi in dostopni pravnim subjektom oziroma vsem subjektom, ki na trgu
               nastopajo, pa omogočajo, da pravni subjekti naredijo oceno tveganja, da sami
               presodijo, koliko je zanesljiv subjekt, s katerim se spuščajo v poslovni odnos, in
               kakšno je tveganje, da plačila za svojo terjatev ne bodo dobili. V tem primeru lahko
               ustrezno reagirajo z raznimi instrumenti zavarovanja, ki so na voljo. Menimo, da je
               ta pot bolj ustrezna. Obligacijsko razmerje je namreč tipično civilnopravno razmerje.
               To razmerje temelji na prostovoljnosti in poseganje z državno represijo na to
               področje prostovoljnosti mora biti sila omejeno. V tem primeru smo prepričani, da
               potrebe za to ni, da koristi od tega razen morda nekega učinka, ki ga lahko vzbudimo
               s tem, ki bi pomenil to, da kažejo, da nekaj delamo, ne bomo dosegli. Položaj za
               gospodarstvo zaradi tega ne bo boljši. Niti za tiste, ki poslujejo s subjekti, ki se
               izkažejo za nesolidne, še manj pa za tiste, ki so dobili nalepko nesolidnosti, morda
               tudi neupravičeno. Hvala lepa.</p>
            </sp>
            <sp xml:id="SDZ5-Redna-21-2010-10-21.sp197">

               <speaker>PODPREDSEDNIK FRANCE CUKJATI:</speaker>

               <p>Gospod Majhenič. <stage>(Ga ni.)</stage> Gospod Tanko. <stage>(Ne.)</stage> Gospod Žerjav. <stage>(Ne.)</stage> Gospod Vizjak.
               <stage>(Ne.)</stage> Gospod Čepič. Hitro ste prišli na vrsto. Se odpovedujete? Gospod Škrlec. Ste
               povedali vse.</p>
               <p>Gospod Likar, izvolite.</p>
            </sp>
            <sp xml:id="SDZ5-Redna-21-2010-10-21.sp198">

               <speaker>DRAGO LIKAR:</speaker>

               <p>Hvala lepa.</p>
               <p>Izredno zanimanje. Zdaj, če bi bilo vse tako res, kot je gospod Škrlec povedal, potem
               verjetno ne bi bilo teh problemov. Prvič. S tem predlogom zakona nihče niti ni
               mislil, da bi to izgledalo kot en sramotilni steber ali pa pribijanje na pranger,
               zato tudi ne vem, če je v gradivu imenovana črna lista, vsaj mi si nismo
               predstavljali, da bi odprli internetno stran in da bi tam bili navedeni vsi
               neplačniki, ampak bi to bilo pač posamezno. Drugič. Seveda s tem, ko bi dali podatke
               o neplačilu obveznosti, ne bi dali podatkov, takoj ko račun zapade, ampak seveda ve
               se, pa kdaj račun zapade. Ko je s strani kupca, tako kupca kot prodajalca zadeva
               urejana. Se pravi, oba se strinjata, da terjatev in obveznost obstaja in takrat
               nastane tudi obveznost plačila. Če zadeva okrog upravičenosti plačila ali neplačila
               ni razjasnjena, seveda teh podatkov ne bi dajal Ajpes, o tem ni bojazni. Tudi v
               predlogu ne navajamo, da bi to rešilo problem plačilne nediscipline, ampak bi to
               pomenilo, kot sem že prej navedel, posredni učinek na redno plačevanje svojih
               obveznosti. Nikakor pa nismo tako suvereni, da bi rekli, s tem zakonom se bo pa
               rešila plačilna nedisciplina, nikakor ne.</p>
               <p>To sem prej pozabil povedati. Očitek je bil tudi, da podobne rešitve, ki je v našem
               predlogu zakona, ni možno najti v drugih pravnih sistemih in da je ni možno najti v
               prilagojenosti ureditve prava Evropske unije. Seveda se človek tu sprašuje, pri nas
               pač je ta problem zaznan, verjetno je drugje, jaz ne poznam situacije, zadeva malo
               blažja. V Avstriji – je bilo prav pred kratkim, sem gledal po televiziji – jim na
               misel ne pride, da bi postopali na ta način kot pri nas. Je pa en podjetnik iz
               Avstrije rekel, da je zelo težko poslovati s podjetji iz Slovenije prav zaradi te
               neresnosti pri plačilu. Tudi kar se tiče te poslovne kulture, poslovne morale,
               včasih, ko so sklepali posle, ampak to že kar precej nazaj, so pač udarili v roke in
               takrat je beseda veljala bolj kot danes deset pogodb. Tega seveda danes ni več. Če bi
               se sčasoma to spremenilo, bi bil to kar velik uspeh. Verjetno pa svoj delež tu nosi
               tudi sodstvo.</p>
               <p>Prej ste omenili zakon, spremembo Zakona o izvršbi in zavarovanju. Tudi to sem
               zasledil po televiziji. Je nek primer, ko je naročnik, mislim, da mu je polagal
               ploščice v kopalnici, ni plačal storitve, ker ni bila školjka takega odtenka, je bila
               bolj snežnobela, kot so bile ploščice na zidu. Glede tega se verjetno prej niso
               zmenili. No, ampak storitve mu ni plačal. Pritožil se je, vložil tožbo na sodišče in
               zadeva se vleče. Pritoži se eden, pritoži se drugi in terjatev oziroma obveznost
               ostaja neporavnana. Pa ne bom rekel, da je za to krivo sodišče. Hočem povedati to, da
               zadeva ni tako enostavno rešljiva preko sodišča, vsaj iz prakse sodeč ne.</p>
               <p>Seveda nimam utvar, tudi če bi bil ta predlog zakona sprejet v prvem branju, da bi
               zadevo rešil, kot sem že rekel. Kako je pa ta plačilna nedisciplina res pereča, naj
               omenim ta famozni športni park Stožice, pri katerem so se tudi mediji razpisali, kako
               naročnik, podizvajalec pri glavnem naročniku ni mogel izterjati svojega dolga in se
               je zadeva tragično končala. Tudi dolžniki oziroma podizvajalci prav pri parku Stožice
               menda ne smejo govoriti, kdo jim je dolžan poravnati obveznosti. Menda je to celo
               neka prisila, neka kazenska odgovornost, če bodo te informacije trosili naprej.
               Recimo, če je meni dolžan – na pamet zdaj govorim – SCT, jaz tega sploh ne smem
               povedati. Ampak ni čudno, da se s tem v zvezi, s takimi primeri, verjetno ni
               osamljen, da se državljani sprašujemo, kje je tu pravna država, da je to v teh časih
               sploh mogoče.</p>
               <p>Pa še na koncu, da vas ne bom zadrževal, ker ste nestrpni. Mislim, da ni toliko
               pomembna pot, kot je pomemben cilj, ki si ga zadamo za neko stvar, in to je za
               izboljšanje plačilne discipline. Če menite, da ta pot ni prava, pač ne boste podprli.
               Če menite, da je to prava pot k dosegu tega cilja, potem bomo zakon v prvem branju
               podprli in ga mogoče v nadaljevanju procedure tudi dodelali. Mislim, da je to bila
               želja, ne mislim, prepričan sem, da je želja Slovenske demokratske stranke, da se na
               željo, na pobude mnogih, ko smo hodili po terenu, je bil eden glavnih, ne očitkov,
               ampak problemov, ki so jih gospodarski subjekti izpostavili plačilna nedisciplina.
               Nekateri imajo prav solidne možnosti, velike potenciale, ampak kot pravijo, "kaj ko
               ne dobim plačano in nimam nobenega instrumenta" ali pa so omejeni, da bi to terjatev
               izterjali.</p>
               <p>Samo še par besed glede Ajpesa. Ajpes svoje naloge korektno in dobro opravlja. Ampak,
               prvič, to je treba plačati in mislim, da je kar drago. Točnega zneska ne poznam.
               Recimo, ena taka enostavna preverba za to rešitev, ki jo predlagamo v zakonu, bila
               tudi dobrodošla. In še nekaj. Vse, kar ste tu govorili, podatki na podlagi letnih
               poročil in tako naprej, to je res, tudi bonitete, se pravi zamude pri plačilih. Tudi
               to najbrž je, ampak, kot sem že prej povedal, v teh zamudah oziroma v teh podatkih o
               neplačilih niso zajete obveznosti iz naslova pogodbenih razmerij. Mislim pa, da levji
               delež neporavnanih obveznosti izhaja prav iz pogodbenih razmerij, verjetno vse več iz
               naslova davkov in prispevkov za socialno varnost, iz naslova sodnih izvršb pa
               verjetno tudi, kdor se pač odloči za to.</p>
               <p>Vabim vas, da podprete ta zakon v prvem branju. V nadaljevanju procedure ga bomo še
               dodelali, mogoče lahko tudi s kakšnimi koristnimi predlogi Vlade ina ostalih
               poslancev. Hvala lepa.</p>
            </sp>
            <sp xml:id="SDZ5-Redna-21-2010-10-21.sp199">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo z razpravo in vsi razpravljavci, ki ste to želeli in ste bili na seznamu,
               ste dobili besedo. Ker pa čas za razpravo še ni potekel, sprašujem: Ali želi na
               podlagi prvega odstavka 71. člena Poslovnika Državnega zbora še kdo razpravljati? Ja,
               vidim roke. Odpiram prijavo. Prijava teče. Gospod Škrlec, vi se tudi lahko prijavite
               z dvigom roke. V redu, vas bomo vpisali.</p>
               <p>Gospod Rezman, izvolite, imate besedo.</p>
            </sp>
            <sp xml:id="SDZ5-Redna-21-2010-10-21.sp200">

               <speaker>VILI REZMAN:</speaker>

               <p>Hvala lepa.</p>
               <p>Jaz se prijavljam k besedi zavoljo tega, ker je bilo problematizirano, ali se sploh
               sme uporabljati ta sintagma, črna lista, češ, da je morebiti sploh ni v gradivu, ki
               je bilo predloženo za obravnavo. Ker sem sam uporabljal ta pojem črna lista, moram
               pač zdaj prebrati en del iz tega gradiva, ki ga je predlagatelj predstavil in
               pripravil in v katerem piše na tretji strani, da so na seji Odbora za gospodarstvo,
               ki je pred časom tekla, predstavniki zbornic s področja gospodarstva, obrti,
               podjetništva ter trgovine podali številne predloge za izboljšanje stanja na področju
               plačilne discipline. Eden izmed predlogov je bil, da bi se javno objavilo listo
               dolžnikov na spletnih straneh Ajpesa, tako imenovano črno listo.</p>
               <p>V tistem obdobju sem jaz vodil ta Odbor za gospodarstvo in jaz vem, imam v spominu,
               nisem šel zdaj gledat v magnetogram, da predstavniki gospodarstva – to sem tudi prej
               omenjal – niso dajali teh predlogov. Takšni predlogi so bili, vendar so bili po mojem
               spominu to predlogi iz vrst tistih, ki so danes predlagatelji zakona, o katerem danes
               govorimo. To pa ni pravi argument, da bi s tem okrivili tako rekoč gospodarstvo, češ,
               da terja pribijanje na gavge. Torej, gospodarstvo je bilo tisto, ki je bilo tam
               predstavljeno, jasno soočeno s takšnimi predlogi in se je tudi jasno zavedalo, da če
               bi se kaj takšnega v resnici dogodilo, bi bilo to njej v škodo. To ne rešuje plačilne
               nediscipline, ampak zmanjšuje njihov ugled, zmanjšuje verodostojnost mnogim in to
               mnogim tudi po krivici.</p>
               <p>Zakaj so nekateri brez krivde, bi se pojavili brez krivde na črni listi? Najprej iz
               preprostega razloga zavoljo tega, ker prvič, niso bili sami krivi, ker jih je nekdo
               drug prisilil v takšen položaj in nimajo moči, da bi se iz tega položaja rešili tudi,
               če poskušajo.</p>
               <p>Drugič. Zavoljo tega, ker je lahko tudi najboljše podjetje v nekem kratkem obdobju v
               solventnih težavah. Tudi to se lahko zgodi in ga zdaj kar pribiti na križ zato, ker
               je 2, 3, 5 dni zamudil z nekim plačilom, je nesmiselno in temu se je gospodarstvo
               tudi upiralo.</p>
               <p>Tretjič. Tudi, če nekdo v nekem trenutku ni sposoben nekega računa plačati, na dolgi
               rok pa je reden in dober plačnik, to ni edini kriterij. Vi kar preberite tiste liste,
               liste stotih, ki se zmeraj objavljajo, pa boste videli, kaj tam v kolonah berejo in
               po čem presojamo, ali so firme dobre, po odstotkih kapitala, po odstotkih sredstev,
               po profitni stopnji in tako naprej in tako naprej. To so glavna merila zato, da lahko
               dolgoročno ali srednjeročno pa tudi najpogosteje kratkoročno ocenjujemo, ali je firma
               gospodarsko potentna ali je takšna, da bi morali bolj pazljivo ravnati takrat, ko
               sklepamo posle z njo. In za to večjo pazljivost imamo dovolj sredstev že danes na
               razpolago.</p>
               <p>Še enkrat poudarjam, da bi bilo eventualno izglasovanje črnih list slabo, in sicer
               najslabše za gospodarstvo. To ne bi nič dvignilo naše gospodarske potence, naše
               gospodarske rasti in morebitnega zaposlovanja, večje likvidnosti in tako naprej.
               Mislim, da gre takšen predlog v slabo gospodarstvu, čeprav se predstavlja kot
               predlog, ki bi naj gospodarstvo podprl.</p>
            </sp>
            <sp xml:id="SDZ5-Redna-21-2010-10-21.sp201">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Magajna.</p>
            </sp>
            <sp xml:id="SDZ5-Redna-21-2010-10-21.sp202">

               <speaker>ANDREJ MAGAJNA:</speaker>

               <p>Lep pozdrav!</p>
               <p>Kako ocenjevati predlog predlagatelja? Cilji so pozitivni posebno zato, ker je ta
               tema na tapeti dvajset let, odkar smo naredili prehod v pluralizem, tudi v
               gospodarski pluralizem. Sam se spomnim leta 1991. Takrat se niso ustanavljale samo
               stranke in sindikati, ampak tudi gospodarske družbe. Mnogo jih je bilo in že kmalu so
               se pojavile te težave, ki jim danes rečemo plačilna nedisciplina.</p>
               <p>In zanimivo po tolikšnem času, prav spomnim se, ker smo o tem govorili, kako se
               včasih človek spomni zadeve štirideset let nazaj, no, jaz se jih pa dvajset. Kako
               bomo pomagali tem subjektom, ki propadejo ne po lastni krivdi, ampak po krivdi
               nekoga, ki ne vemo? In tukaj je pa zdaj problem krivde. Ta lista je sporna ravno v
               tem, ker ni čista. Črna lista sama po sebi ne more biti čista pa lepa, ker že ime to
               pove, ampak čista v tem smislu, da bi iz nje izločili vse tiste, ki so zgolj nek člen
               v verigi. Če bi bila to lista tistih subjektov, ki so akterji, morda jih je zelo
               malo, nekih največjih akterjev, ki za seboj potegnejo. To so po definiciji po mojem
               tisti, ki poslujejo pozitivno, ki imajo krasne dobičke, kjer menedžment prejema
               neverjetne astronomske zaslužke, pod seboj pa imajo petdeset, sto, tisoč neporavnanih
               računov. Takšne bi pa tudi jaz dal na neko listo pa še kam drugam.</p>
               <p>In seveda to je pa zdaj spet težko narediti, najti način, kako bi to črno listo
               očistili in da bi res dali tiste, ki so krivi, ker bi po nedolžnem obesili na seznam
               nekoga, ki je pravzaprav, kot sem rekel, zgolj člen v neki verigi neplačnikov ali pa
               ima v nekem danem trenutku likvidnostne težave. Zato se pridružujem kolegu Viliju
               Rezmanu, ki je opozoril na te stvari, na problematiko teh list pa tudi to, kar je
               omenil, skrajšanje rokov. Tudi država je zdaj po novem, po teh novelah bolj zavezujoč
               plačnik problem pa so vedno potem izterjave. Sam se tudi spomnim še lepih časov, ko
               smo imeli akceptne naloge, ko se je dalo unovčiti tisti akcept in si dobil svojo.
               Potem se je neverjetno spet to ukinilo, so se vpeljali drugi inštrumenti, ki pa so
               bili slabši. Priznajmo in jaz ne vem, če je bila to samo tehnična zadeva, tukaj je
               bilo morda tudi politično ustvarjati prostor, ki je favoriziral velike gospodarske
               subjekte, tiste manjše pa prepustil, da se bodo znašli v tej verigi in temu kaosu
               finančnem in plačilnem kaosu.</p>
               <p>Tako, da moram žal reči, da je bilo tukaj premalo politične volje oziroma da je ta
               politična volja šla v nasprotno smer, v interes nekaterih tistih ključnih subjektov,
               ki pa so imeli verjetno tudi politične povezave, da so si lahko ustvarjali takšne
               aranžmaje, da ni bilo potrebno poravnati računov.</p>
               <p>Kako naprej? Slišali smo že tretjo novelo Zakona o finančnem poslovanju postopkih
               zaradi insolventnosti in prisilnem prenehanju. Te novele so bile zelo pozitivne, so
               nekaj postorile, niso pa dokončale. Naj ne bo nerodno Vladi, da prisluhne terenu,
               prisluhne tudi predlagatelju, ki pravi, da zadeve še vedno ne funkcionirajo. Morda bo
               potrebna še kakšna novela v tem letu ali pa vsaj drugo leto oziroma čim prej, če se
               pokažejo težave. Če se najdejo tudi poti, jih podprimo.</p>
            </sp>
            <sp xml:id="SDZ5-Redna-21-2010-10-21.sp203">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Škrlec ne vidi potrebe po nadaljnji razlagi, zato zaključujem razpravo. O
               predlogu sklepa, da je predlog zakona primeren za nadaljnjo obravnavo, bomo odločali
               v torek, 26. 10., v okviru glasovanj. S tem prekinjam to točko dnevnega reda.</p>
               <p>Prekinjam tudi sejo zbora, ki jo bomo nadaljevali jutri ob 10. uri. Lep dan še
               naprej! <title><stage>(SEJA JE BILA PREKINJENA 21. OKTOBRA 2010 OB 17.18.)</stage></title>
               </p>
            </sp>
         </div>
      </body>
   </text>
</TEI>
