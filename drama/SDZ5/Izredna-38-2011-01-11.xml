<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Izredna-38-2011-01-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|7F2FF63F1524BCD5C1257A86003E80E0</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=7F2FF63F1524BCD5C1257A86003E80E0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-38-2011-01-11.DZ" n="38">
               <name>Izredna</name>
               <date when="2011-01-11"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-38-2011-01-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 38. izredne seje</stage>
            <stage type="chairman">Sejo so vodili predsednik Državnega zbora dr. Pavel Gantar ter podpredsednika
            France Cukjati in mag. Vasja Klavora.</stage>
            <stage type="time">Seja se je začela ob 11.uri. </stage>


            <sp xml:id="SDZ5-Izredna-38-2011-01-11.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci in poslanke, gospe in gospodje!</p>
               <p>Začenjam z nadaljevanjem 38. izredne seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednji
               poslanci: Alojz Posedel, Zmago Jelinčič Plemeniti, Tadej Slapnik od 14. ure dalje in
               Marjan Bezjak.</p>
               <p>Vse prisotne lepo pozdravljam.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O IZVRŠEVANJU
               PRORAČUNOV REPUBLIKE SLOVENIJE ZA LETI 2011 IN 2012V OKVIRU NUJNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavnici Vlade.</p>
               <p>Besedo ima Mateja Vraničar, državna sekretarka na Ministrstvu za finance.</p>
            </sp>
            <sp xml:id="SDZ5-Izredna-38-2011-01-11.sp2">

               <speaker>MATEJA VRANIČAR:</speaker>

               <p>Spoštovani gospod predsednik, gospe in gospodje poslanci!</p>
               <p>Po uveljavitvi Zakona o izvrševanju proračunov Republike Slovenije za leti 2011 in
               2012 je prišlo do dveh pomembnih zakonodajnih sprememb, ki zahtevata nujno spremembo
               oziroma dopolnitev v novembru sprejetega zakona. Najprej Vlada predlaga dopolnitev
               36. člena zakona, in sicer zaradi uveljavitve zadnje novele zakona o javnih financah
               iz meseca decembra, ki dopolnila 81. člen zakona tako, da omogoča, da se poleg
               rednega zadolževanja za financiranje državnega proračuna država zadolži tudi za
               intervencije na sekundarnem trgu. Namen tovrstnih transakcij je zagotoviti ustrezno
               likvidnost in delovanje sekundarnega trga državnih vrednostnih papirjev. Višino možne
               zadolžitve za ta namen, pa je treba v skladu z ZJF določiti v zakonu, ki ureja
               izvrševanje državnega proračuna. Zaradi visoke likvidnosti državnih obveznic na
               sekundarnem trgu in relativno majhne velikosti izdaje se na sekundarnem trgu
               pojavljajo neporavnani posli. Z možnostjo, da uradni vzdrževalci pridejo do
               izdajatelja in pridobijo dodatne začasne obveznice, bodo uradni vzdrževalci
               likvidnosti v poziciji, da bodo lažje kotirali obveznice z ožjimi razmiki in večjimi
               količinami. Ožji razmiki bodo pomenili večjo likvidnost trga ter posledično realnejšo
               ceno ob izdaji. Na podlagi analize ugotavljamo, da bi bila potrebna količina
               posamične izdaje, ki bi zagotavljala poravnavo vseh poslov, pri katerih zaznavamo
               težave s poravnavo, 10 % vsakega posamezne izdaje.</p>
               <p>Na podlagi obravnave zakona na seji matičnega delovnega telesa Državnega zbora pa je
               bil določen tudi nominalni maksimalni obseg tovrstnega zadolževanja, ki upošteva
               trenutno število obveznic, za katere imajo uradni vzdrževalci likvidnosti zavezo, da
               zagotavljajo likvidnost in predvideno zadolževanje v letu 2011.</p>
               <p>Druga dopolnitev zakona o izvrševanju proračunov se nanaša na ureditev višine
               prispevka za programe RTV Slovenija. Gre za ponovno vzpostavitev ureditve, kakršno
               smo poznali že v prej veljavnih zakonih, ki so urejali izvrševanje proračunov od leta
               2009 dalje. Ob pripravi predloga zakona o izvrševanju proračunov za leto 2011 in 2012
               smo predvidevali, da bo to vprašanje uredil zakon o RTV Slovenija. Ker pa ta zakon
               zaradi referendumske odločitve v decembru 2010 ni bil uveljavljen, je treba
               zagotoviti pravno podlago za določitev višine prispevka za programe RTV. Le-ta ostaja
               po višini nespremenjena, prav tako ostaja nespremenjen način obračunavanja
               prispevka.</p>
               <p>Upoštevaje navedena pojasnila in upoštevaje razloge za pripravo novele Zakona o
               izvrševanju proračunov za leti 2011 in 2012, Vlada Državnemu zboru predlaga, da
               predlog zakona sprejme tako v drugi kot tudi v tretji obravnavi. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo predsedniku Bogdanu
               Čepiču.</p>
            </sp>
            <sp xml:id="SDZ5-Izredna-38-2011-01-11.sp4">

               <speaker>BOGDAN ČEPIČ:</speaker>

               <p>Hvala za besedo, gospod predsednik. Lep pozdrav državni sekretarki, sodelavcu,
               kolegicam in kolegom!</p>
               <p>Odbor za finance in monetarno politiko je na 33. nujni seji dne 7.1.2011 kot matično
               delovno telo obravnaval Predlog zakona o spremembah in dopolnitvah Zakona o
               izvrševanju proračunov Republike Slovenije za leti 2011 in 2012. Iz obrazložitve
               predloga, ki jo je podala predstavnica finančnega ministrstva, izhaja, da vsebina
               novele posega na dve področji. V prvem delu gre za nujno določitev obsega dodatnega
               zadolževanja za izvajanje intervencij na sekundarnem trgu dolžniških vrednostnih
               papirjev v smeri realizacije tovrstne določbe v Zakonu o javnih financah. Spremembo v
               drugem delu pa je narekovalo dejstvo, da v mesecu decembru nov zakon o RTV Slovenija
               na naknadnem zakonodajnem referendumu ni dobil zadostne podpore. S tem je nastopila
               pravna praznina v zvezi z določitvijo višine prispevka za programe RTV Slovenija.</p>
               <p>Kvalificirani predlagatelji so na podlagi opozoril iz mnenja Zakonodajno-pravne
               službe predlagali amandma k 1. členu, ki so ga vložile tri koalicijske poslanske
               skupine, SD, DeSUS in LDS. Hkrati je Poslanska skupina SDS vložila amandma za črtanje
               3. člena.</p>
               <p>V nadaljevanju je predstavnica Zakonodajno-pravne službe v predstavitvi mnenja
               službe poudarila, da je pripomba k 1. členu, dana z vidika določnosti in jasnosti
               predpisa, upoštevana v amandmaju treh koalicijskih poslanskih skupin. Poleg tega
               služba še opozarja na nesistemsko urejanje ter neizpolnjevanje posameznih ustavnih
               določb določil 3. člena zakonskega predloga.</p>
               <p>V razpravi o 1. členu so predstavniki opozicijskih strank menili, da se uvaja kvota
               dodatnega zadolževanja, izražena zgolj v odstotkih, 10 % dolžniških vrednostnih
               papirjev, ki je nejasna. Zato so menili, da se s tem omogoča dodatno zadolževanje
               države, kar pa bi bilo ob preseganju že določenih kvot nesprejemljivo, saj se država
               že zdaj sooča s prevelikim trendom rasti zadolževanja. Predstavnika Ministrstva za
               finance sta pojasnila, da na dodatno zadolževanje države to nima vpliva, saj se bo s
               tem samo omogočila možnost, da imajo primarni izdajatelji vrednostnih papirjev
               možnost zagotavljanja dodatne kvote vrednostnih papirjev za namen posredovanja na
               sekundarnem finančnem trgu. Ker se tovrstni posli praviloma odvijajo znotraj
               koledarskega oziroma proračunskega leta in posel lahko traja do 10 dni, to na dodatno
               zadolževanje države nima vpliva, razen če bi se takšen posel peljal čez koledarsko
               oziroma proračunsko leto, in tudi tu bi bila omejitev največ na 10 dni. Med
               prikazovanjem po relativnem ali absolutnem kriteriju je bistvena razlika zlasti kar
               zadeva transparentnost in možnost kontrole. V nadaljevanju je bil predlagan in
               sprejet amandma odbora, ki uvaja nominalni prikaz limita navedene kvote v višini
               milijarde 250 milijonov evrov.</p>
               <p>Razprava se je odprla še pri amandmaju Poslanske skupine SDS za črtanje 3. člena. Po
               mnenju razpravljavcev iz vrst podpisnikov amandmaja gre za nesistemske, ustavnosporne
               rešitve. Odbor je v smeri tovrstne sanacije sprejel amandma odbora tudi k navedenemu
               členu zakonskega predloga in črtal datum <q>"1. januar 2011"</q>.</p>
               <p>Po mnenju razpravljavcev koalicijskih strank je bila uvedba RTV prispevka v ZIPRO v
               preteklih letih predvidena kot začasna rešitev, saj so takrat, leta 2009, ko se je
               spreminjal ZIPRO, že stekle priprave na novo besedilo sistemskega zakona o RTV, ki pa
               se je pripravljalo dalj časa, kot je bilo predvideno. Tako v ZIPRO vnašamo vsebino,
               ki je že bila sestavni del tega zakona. Ob tem velja na prvem mestu upoštevati
               prevladujoč element javne koristi v okviru zagotavljanja nemotenega izvajanja
               kulturnega in informativnega poslanstva zavoda RTV in ravno sprejetje predložene
               rešitve v nastali situaciji pravne praznine predstavlja edini možni način obračuna
               RTV naročnine tudi v letu 2011 in dalje. V nasprotnem primeru bo za zagotovitev
               tovrstnega izpada RTV prihodka v ZIPRO treba poseči z vzporednim rebalansom
               proračuna.</p>
               <p>Od amandmajev kvalificiranih predlagateljev je odbor sprejel amandma treh
               koalicijskih poslanskih skupin k 1. členu zakonskega predloga. Amandmaja Poslanske
               skupine SDS za črtanje 3. člena odbor ni sprejel. Odbor je v skladu s 126. členom
               Poslovnika Državnega zbora ob glasovanju o amandmajih glasoval o posameznih členih
               zakonskega predloga in jih tudi sprejel.</p>
               <p>Glede na sprejete amandmaje je na predlog prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, ki vključuje vse
               sprejete amandmaje. Dopolnjeni predlog zakona je sestavni del širšega poročila, ki
               ste ga dobili.</p>
            </sp>
            <sp xml:id="SDZ5-Izredna-38-2011-01-11.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Slovenske
               ljudske stranke bo predstavil Janez Ribič.</p>
            </sp>
            <sp xml:id="SDZ5-Izredna-38-2011-01-11.sp6">

               <speaker>JANEZ RIBIČ:</speaker>

               <p>Dober dan, spoštovani!</p>
               <p>Konec marca leta 2009 je Vlada predlagala, Državni zbor pa sprejel spremembe in
               dopolnitve Zakona o izvrševanju proračunov za leti 2008 in 2009, s katerim se je
               razveljavila določba Zakona o RTV, ki je določala višino RTV naročnine. Namesto tega
               se je višina RTV naročnine na nesistemski način, na kar je že takrat opozarjala
               Zakonodajno-pravna služba, določila v Zakonu o izvrševanju proračuna. Z argumentom,
               da se javnemu zavodu RTV omogoči premostiti težave ter izpolnjevanje poslanstva, za
               katerega je bil ustanovljen, se je mesečna RTV naročnina iz utemeljenih ekonomskih
               razlogov podražila z 11 na 12 evrov. Na enak način in v enaki višini se je RTV
               naročnina določila tudi za leto 2010, za leto 2011 pa se ob predvidevanju, da bo
               sprejet nov zakon o RTV, ki drugače določa RTV naročnino, le-ta v Zakonu o
               izvrševanju proračunov za leti 2011 in 2012 ni določila.</p>
               <p>Sedaj so pred nami dopolnitve zakona, ki poskušajo to praznino rešiti. V Slovenski
               ljudski stranki težko razumemo neodgovornost resorne ministrice in Vlade kot celote.
               Rezultati referenduma o RTV so bili znani že 12. decembra, čeprav mogoče ne čisto
               natančni, a v rezultat vsekakor ni bilo dvoma. Zakaj se je moralo čakati do 5.
               januarja, sprašujem Vlado, da se je sprejela rešitev, ki je pred nami, in da se danes
               po desetih dneh zastonj javne radiotelevizije poskuša določiti višina prispevka, in
               to za nazaj. Ko v Slovenski ljudski stranki poskušamo predlagati kakšno dobronamerno
               rešitev, je retroaktivnost vedno sveti postulat, na katerega se v koaliciji
               sklicujete, ko je treba zavrniti naše predloge. Ko gre za vašo malomarnost, to seveda
               ni problem. Naj nadaljujem. Ob pripravi tega predloga se niti toliko niste potrudili,
               da bi preštudirali dileme ob uvedbi te rešitve. Tako kot takrat tokrat še glasneje
               Zakonodajno-pravna služba opozarja na nesistemskost ureditve. Če je bil pred dvema
               letoma vaš razlog, da prenašate višino RTV naročnine v ZIPRO, čimprejšnje polnjenje
               proračunskega primanjkljaja, bi tokrat lahko z enakim ciljem in razlogi, vendar pa
               pravnoformalno bolj korektno, po hitrem postopku vložili predlog, dopolnitev Zakona o
               RTV, z enako vsebino, kot je sedaj pred nami.</p>
               <p>Spoštovani! Zavrnimo predlog zakona, ki je pred nami in državljankam in državljanom
               za novoletno darilo podarimo enomesečno zastonj RTV-naročnino, potem pa skupaj
               pravnoformalno korektno pripravimo predlog zakona in določimo višino RTV-prispevka,
               ki je veljala že doslej in se vsi zavedamo, da je pravzaprav potrebna. V tem ravnanju
               boste imeli podporo tudi Slovenske ljudske stranke. Predlog zakona, ki pa je sedaj
               pred nami, pa naše podpore ne bo dobil in poslanci Slovenske ljudske stranke bomo
               glasovali proti. Hvala.</p>
            </sp>
            <sp xml:id="SDZ5-Izredna-38-2011-01-11.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Demokratične stranke upokojencev bo
               predstavil Franc Jurša.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp8">

               <speaker>FRANC JURŠA:</speaker>

               <p>Lep dober dan vsem skupaj.</p>
               <p>Novela zakona o izvrševanju proračunov Republike Slovenije za leti 2011 in 2012 je
               nujna zaradi nadaljnje ureditve pravne podlage financiranja Javnega zavoda RTV
               Slovenija. Ker novi zakon o RTV, ki bi urejal tudi določanje višine RTV prispevka
               oziroma naročnine, na naknadnem zakonodajnem referendumu ni bil potrjen, je treba
               zaradi normalnega poslovanja javnega zavoda urediti to problematiko. Ker je to
               vsebino pred pripravo novega zakona o RTV že urejal zakon o izvrševanju proračunov, v
               Poslanski skupini DeSUS ne vidimo nobene ovire, da ne bi podprli tega predloga
               zakona.</p>
               <p>Obenem želim izraziti tudi podporo koalicijskemu amandmaju k 3. členu, ki je
               potreben zaradi spremembe novega odstavka 3. člena na seji matičnega delovnega
               telesa, ki je povzročila pravno praznino, zaradi česar zakon ne določa več posebnosti
               obračuna RTV-prispevka za mesec januar 2011. Glede na spornost retroaktivne
               veljavnosti zakona, na kar je opozorila tudi Zakonodajno-pravna služba Državnega
               zbora, je mogoče RTV prispevek za mesec januar obračunati le za obdobje od
               uveljavitve tega zakona dalje. V ta namen je treba za obračun prispevka za mesec
               januar oziroma februar 2011 določiti poseben način obračuna.</p>
               <p>Tudi drugi cilj dopolnitve zakona, ki je določitev maksimalnega obsega dodatne
               izdaje posameznega dolžniškega vrednostnega papirja za namen izvajanja instrumenta
               posojanja lastnih dolžniških vrednostnih papirjev, se nam ne zdi sporen, zato bomo v
               Poslanski skupini DeSUS, kot že rečeno, predlog zakona podprli.</p>
            </sp>
            <sp xml:id="SDZ5-Izredna-38-2011-01-11.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Bogdan
               Barovič.</p>
            </sp>
            <sp xml:id="SDZ5-Izredna-38-2011-01-11.sp10">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Kolegice in kolegi, predstavniki Vlade!</p>
               <p>Kot je bilo že povedano, današnja sprememba se tiče dveh vsebin. Prva je o določitvi
               obsega dodatnega zadolževanja, konkretno dolžniških vrednostnih papirjev, ki jih
               lahko Vlada oziroma ministrstvo porabi za izvajanje intervencij na sekundarnem trgu
               lastnih dolžniških vrednostnih papirjev, in drugi del, ki se tiče, bom kar rekel,
               zelo nezavidljive situacije glede naročnine RTV.</p>
               <p>Kar se prvega dela tiče je tako, da smo v Slovenski nacionalni stranki rekli, da
               bomo vedno podpirali Vlado takrat, če bo potrebno zadolževanje za nove investicije, s
               katerimi bi rešili slovensko gospodarstvo. Drugih dodatnih zadolževanj v Slovenski
               nacionalni stranki pač ne podpiramo.</p>
               <p>Bolj nerodna pa je situacija pri vključevanju naročnine oziroma urejanju plačevanja
               naročnine v zakonu o RTV. Moramo se zavedati, da smo zavrnili predlog novega zakona o
               RTV in s tem izrazili tudi voljo in željo, da Radiotelevizija Slovenija ostaja javni
               zavod, kar je prav. Ob tem se moramo zavedati, da je bilo po podatkih iz leta 2009
               med sredstvi, ki jih javni zavod Radiotelevizija Slovenija potrebuje za svoje
               delovanje, okoli 90 milijonov evrov sredstev zbranih iz prispevkov. To ni majhen
               denar, in to je denar, ki ga Radiotelevizija potrebuje. Sedaj smo v zelo nezavidljivi
               situaciji. Tukaj ima vsak svoj pogled. Kolikor sem se jaz pogovarjal z nekaterimi
               kolegi, ki se na to področje in področje financ bolj spoznajo, je pravzaprav trditev,
               ki sem jo slišal, najbrž najbolj prav. Prvič, rečeno je bilo, da naj bi se višina
               RTV-prispevkov ne določala z Zakonom o izvrševanju proračuna. Tudi če se je, kar se
               je leta 2009, je to veljalo eno leto. Hkrati pa je z veljavnostjo ZIPRO in višine
               plačila prispevkov je bilo neveljavno določilo v zakonu o RTV. Ko pa je minilo leto
               2009, nastopilo je leto 2010, za leto 2010 pa naročnine ni urejal ZIPRO, ampak je
               bila naročnina, kolikor sem bil podučen, določena v Zakonu o RTV. In takšna bi morala
               v tej obliki in v tej vsebini tudi ostati. Reči o retroaktivnosti, da zdaj
               radiotelevizija ne bo dobila, če bo danes ZIPRO sprejet, za 10 ali 20 dni naročnin,
               to ni malo denarja, tudi to je izračunano, da je 3 milijone evrov. Tako moramo biti
               eni in drugi pošteni in gledati na eni strani zakon o RTV in radiotelevizijo kot
               javni zavod, na drugi strani pa, kako rešiti to zagato. Je pa res, da ni prav, da že
               vse pristojne službe dve leti opozarjajo Vlado, da se skozi ZIPRO naročnina RTV ne
               sme in ne more urejati. In to je treba vendarle enkrat upoštevati in ravnati po
               določilih. Za nas bi bilo najbolj prav, da bi veljavnost zakona o RTV s 1. 1. 2010
               nastopila, saj velja najbrž že, in če je tam določena, mislim pa, da je, pač takšna
               naročnina je, ker ta zakon je še vedno veljaven.</p>
               <p>V Slovenski nacionalni stranki ne bom omenjal za nikogar, kako se bo odločal pri
               sprejemanju tega zakona, smo v dilemi, ne želimo s podporo podpirati nepravilnosti,
               ki se kljub opozorilom dogajajo, po drugi strani pa ne moremo škodovati Javnemu
               zavodu Radiotelevizija Slovenija zaradi malomarnosti ali napak, čigavih, se bo pa
               tako ali tako videlo. Tako bo vsak glasoval in se odločil po svoji vesti.</p>
            </sp>
            <sp xml:id="SDZ5-Izredna-38-2011-01-11.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil mag. Borut
               Sajovic.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp12">

               <speaker>MAG. BORUT SAJOVIC:</speaker>

               <p>Hvala lepa, gospod predsednik za besedo. Prijazen pozdrav gospe državni sekretarki,
               kolegice in kolegi!</p>
               <p>V Poslanskem klubu Liberalne demokracije Slovenije bomo dopolnjen Predlog zakona o
               spremembah in dopolnitvah Zakona o izvrševanju proračunov za leti 2011 in 20125
               podprli. Pomembno se nam zdi povedati, da vidimo bistvene spremembe zakona predvsem v
               dveh sklopih, in sicer na eni strani se omogoča izvajanje inštrumenta začasne posoje
               dolžniških vrednotnih papirjev, gre za mehanizem oziroma inštrument, ki smo ga pred
               kratkim uvedli s spremembami in dopolnitvami Zakona o javnih financah, tako se v
               Zakonu o izvrševanju proračuna določajo zgornje meje dopustnosti takšnega
               zadolževanja, in sicer dvakratno. Najprej v višini 10 % izdanega dolžniškega
               vrednostnega papirja in pa tudi v absolutnem znesku, ki je omejen z milijardo in 250
               milijoni evri, kar predstavlja dodatno garancijo za varno implementacijo tega
               inštrumenta. Pri tem pa se nam zdi posebej pomembno poudariti, da ta inštrument
               začasne posoje ne omogoča začasnega dodatnega zadolževanja, ki bi bremenil javni
               dolg, temveč gre za začasen ukrep, ki stimulira povečevanje likvidnostni z
               dolžniškimi vrednostnimi papirji. Da gre pa zagotovo za varen inštrument, določa pa
               že Zakon o javnih financah, kjer mora uradni vzdrževalec likvidnosti, ki si sposodi
               tovrsten vrednostni papir, že ob sami posoji nakazati denarna sredstva v
               protivrednosti izposojene obveznice, hkrati pa bo dolžan plačati tudi nadomestilo za
               to izposojo.</p>
               <p>Drugo pomembno področje, ki ga ureja ta zakon, pa je določitev višine prispevka za
               RTV-naročnino. Seveda gre za problematiko, ki je nastala, ker je bil na referendumu
               zavrnjen predlog novega zakona o Radioteleviziji Slovenije, s čimer je nastala pravna
               praznina, kar se tiče plačevanja RTV prispevka. V Poslanskem klubu Liberalne
               demokracije Slovenije zagotovo pritrjujemo mnenju Zakonodajno-pravne službe, ki nas
               opozarja, da je tovrsten poseg z novelo Zakona o izvrševanju proračuna nesistemski in
               zagotovo lahko tudi potencialno ustavno sporen. Gre namreč za problematiko
               retroaktivnosti kot tudi kršitev načela pravne države, saj je možno pri sami
               interpretaciji Zakona o Radioteleviziji Slovenija in Zakona o Slovenskem filmskem
               centru ugotoviti nasprotje znotraj pravnega reda, saj sta si 14. člen Zakona o RTV in
               pa 17. člen Zakona o Slovenskem filmskem centru v koliziji. Se pa v Poslanskem klubu
               Liberalne demokracije Slovenije zavedamo, da je bil po zavrnitvi predlaganega zakona
               na referendum časovni rok za uskladitev zakonodaje prekratek, zato bomo predlog
               zakona vseeno podprli, saj je pri določanju višine RTV prispevka treba zapolniti
               pravno praznino, s tem pa tudi omogočiti delovanje tega pomembnega javnega zavoda. Za
               pravno bolj korektno zakonsko besedilo – še posebej z vidika retroaktivnosti, torej
               veljavnosti za nazaj, na tem področju, pa bomo v Poslanskem klubu Liberalne
               demokracije Slovenije podprli tudi predlog amandmaja koalicije.</p>
               <p>Kar pa se tiče že prej omenjenega nasprotja členov, pa Vlado pozivamo, da nemudoma
               prouči problematiko in predlaga ustrezne zakonske rešitve. Sama sprememba zakona pa
               seveda doživi našo podporo. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Vili Rezman.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp14">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>Kratko stališče Poslanske skupine nepovezanih poslancev v zvezi z Zakonom o
               izvajanju proračuna Republike Slovenije za tekoče in prihodnje leto je sledeče.
               Prvič. Vlada je predlagatelj tega predloga sprememb in dopolnitev, ker je detektirala
               dva problema. Ta dva problema sama ocenjuje kot relativno zahtevna, velika in je zato
               predlagala tudi način sprejetja, ki je temu ustrezen, torej predlaga, da se to
               sprejme po nujnem postopku. Malo manj prepričljiva je argumentacija, da je nujni
               postopek predlagan za voljo tega, ker to določa poslovnik. Poslovnik to določa v
               primeru, ko se sprejemata proračuna in zakon o izvrševanju proračuna sočasno, ker bi
               sicer to bilo nekonsistentno. Sedaj pa imamo proračun sprejet in ZIPRO tudi, zato so
               razlogi, da se po nujnem postopku sprejema ta predlog zakona v tem, da se preprečijo
               najavljene negativne posledice. Te najavljene negativne posledice gredo v dveh
               smereh. Prvi problem je problem delovanja sekundarnega trga lastnih
               dolžniškovrednostnih papirjev, za katerega Vlada ocenjuje, da je v situaciji, ko bodo
               nastale večje negativne posledice. Te negativne posledice definira s problemom
               nelikvidnosti, s problemom, da utegne priti do padca tržnih cen teh papirjev in s
               problemom znižanja donosnosti teh papirjev. Vlada ocenjuje, da bi lahko s tem
               predlogom oziroma z dopolnitvijo, ki jo predlaga, preprečili te negativne posledice.
               Poslanska skupina nepovezanih poslancev je stališča, da je treba ta predlog Vlade
               podpreti.</p>
               <p>Drugi, za javnost bolj odziven, problem je problem umanjkanja pravne osnove za
               pobiranje prispevka za RTV in s tem seveda problem umanjkanja potrebnih sredstev, da
               bi lahko ta javni zavod normalno funkcioniral. Ker je bilo danes nekajkrat našteto,
               katere in kakšne pomisleke je Zakonodajno-pravna služba v zvezi s tem predlogom
               imela, sam tega ne bi ponavljal, rad pa bi povedal, da je vsaj eden, ki je za nas
               ključen, problem morebitnega retroaktivnega delovanja, ki je bil saniran že z
               amandmajem, ki je bila sprejet na matičnem delovnem telesu za finance in da je tudi
               tisto, kar se nam danes v obliki amandmaja za delni obračun za januar predlaga,
               najbrž v skladu s temi pripombami, ki jih je Zakonodajno-pravna služba posredovala. O
               ostalih pripombah, pomislekih o nekonsistentnosti, o diskrepanci dveh različnih
               zakonov, do katerih ne bi smelo prihajati, danes ni govora, Vlada tega tudi ne
               rešuje. Ostane torej to opozorilo za prihodnost in mi računamo, da se bo Vlada tudi
               tega lotila.</p>
               <p>Da bi preprečili ti dve potencialni večji negativni posledici, bo Poslanska skupina
               nepovezanih poslancev predlog sprememb in dopolnitev tega zakona podprla.</p>
            </sp>
            <sp xml:id="SDZ5-Izredna-38-2011-01-11.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila mag. Majda
               Potrata.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp16">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana gospa državna sekretarka s
               sodelavcem, poslanke in poslanci!</p>
               <p>Poslanska skupina Socialnih demokratov bo Predlog zakona o spremembah in dopolnitvah
               Zakona o izvrševanju proračunov Republike Slovenije za leti 2011 in 2012 podprla. Za
               sprejetje tega zakona obstajata dva temeljna razloga. Prvi se nanaša na dodatno
               zadolževanje za izvajanje intervencij na sekundarnem trgu lastnih dolžniških
               vrednostnih papirjev v letih 2011 in 2012. Ker je bil dopolnjen zakon o javnih
               financah, je bila s tem zagotovljena tudi ustrezna zakonska podlaga za uvedbo
               instrumenta izvajanja intervencij na sekundarnem trgu lastnih dolžniških vrednostnih
               papirjev s posojanjem lastnih dolžniških vrednostnih papirjev. Uvedba tega
               instrumenta posojanja obveznic Republike Slovenije bo omogočala povečanje likvidnosti
               sekundarnega trga državnih vrednostnih papirjev in transparentnost cen vrednostnih
               papirjev. Naj povem, da Poslanska skupina Socialnih demokratov predloga amandmaja
               Poslanske skupine Slovenske demokratske stranke k 1. členu ne bo podprla, ker predlog
               SDS, da se Vlada lahko zadolži na podlagi tretjega odstavka 81. člena Zakona o javnih
               financah, je nesmiseln, ker je treba narediti izjemo v ZIPRO, za zadolževanje za
               instrument za izvajanje intervencij na sekundarnem trgu dolžniških papirjev. Če bi se
               zadolžila za ta instrument po predlogu SDS, bi to pomenilo, da se z zadolževanjem za
               ta instrument poruši izvrševanje proračuna, ker ne bi mogli financirati
               primanjkljaja.</p>
               <p>Druga sprememba, ki jo zadeva predlagana novela, pa se nanaša na določitev prispevka
               za RTV naročnino. Ker je s sprejetjem ZIPRA marca 2009 prenehala veljati določba v
               Zakonu o RTV Slovenija, ki je določala, kdo in koliko je zavezanec za plačilo RTV
               prispevka, in zaradi nepotrditve novega zakona o RTV Slovenija na naknadnem
               zakonodajnem referendumu, je ponovno treba vzpostaviti pravno podlago za določitev
               višine RTV prispevka v okviru Zakona o izvrševanju proračunov Republike Slovenija za
               leti 2011 in 2012. Pri tem naj opomnim, da je navedba o tem, kaj bi se že delo
               storiti, neupravičena in očitek Vladi neupravičen, ker šele z razglasitvijo
               rezultatov referenduma, ki jo bomo danes v okviru rezultatov storili, začnejo teči
               datumi, po katerih bi se lahko začeli zakoni spreminjati, če govorimo o Zakonu o RTV
               Slovenija, pri čemer pa ostane odprto vprašanje, ali je določitev RTV-prispevka na
               tak način in v tej višini, kakor jo določamo zdaj, res taka, da ne zadeva tistih
               določil, ki so omejevalna pri poseganju v Zakon o RTV v okviru enega leta po
               referendumu. Treba je povedati, da ni več pravne podlage za ohranitev prispevka na
               ravni 12 evrov, zato je treba to spremeniti. Seveda pa je treba poudariti, da se
               zavedamo nesistemskosti rešitve. Ampak če bi podprli predlog amandmaja Slovenske
               demokratske stranke, potem ne bi imeli pravne osnovne za določitev RTV-prispevka celo
               leto, do spremembe Zakona o RTV. Poudarim naj, da je Vlada v letu 2005 obljubila, da
               ne bo zviševala RTV-prispevka. Zvišati pa ga je bilo nujno treba, in spomnim naj samo
               na besede Staneta Grande, ki je takrat ob zvišanem prispevku dejal, da je hvaležen,
               da je naša prošnja tako hitro realizirana, kajti časi so težki. Za uresničevanje
               programskih obveznosti RTV Slovenije je torej prispevek v višini 12 evrov nujno
               potreben, seveda pa vztrajamo pri tem, da bi bilo zagotoviti tako določanje višine
               RTV prispevka, ki bi bilo neodvisno od vsakokratne vlade, mogoče uresničiti z
               zavrnjenim zakonom, ampak da še vedno mislimo, da je to edino prava rešitev.</p>
               <p>O retroaktivnosti, o kateri je bilo tudi dosti govora, pa je mogoče govoriti tudi v
               okviru predlaganega amandmaja, zato ga bo poslanska skupina Socialnih demokratov
               podprla. Hvala.</p>
            </sp>
            <sp xml:id="SDZ5-Izredna-38-2011-01-11.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil mag. Andrej
               Vizjak.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp18">

               <speaker>MAG. ANDREJ VIZJAK:</speaker>

               <p>Spoštovani predsednik, spoštovana državna sekretarka, spoštovane kolegice in kolegi!</p>
               <p>V Poslanski skupini Slovenske demokratske stranke bomo zakon podprli, če bodo
               sprejeti naši amandmaji. Če ne bodo, ga ne bomo. Amandmaji so vloženi na oba
               vsebinska sklopa, tako na prvi vsebinski sklop, ki je povezan z dodatnim
               zadolževanjem države zaradi izdaje dodatnih dolžniških vrednostnih instrumentov, beri
               obveznic, kajti menimo, da bi se moralo to dodatno zadolževanje kot posledica
               koristnega ukrepa sicer, ki ga predlaga že sprejeti Zakon o javnih financah, ki krepi
               likvidnost in krepi ne nazadnje tudi promet s temi dolžniškimi vrednostnimi papirji
               na sekundarnem trgu. Pozdravljamo sicer ukrep, vendar ne pozdravljamo dodatnega
               zadolževanja za ta ukrep. Zato smo predlagali amandma, da se v kvoto iz prvega
               odstavka tega člena Zakona o izvrševanju proračuna, torej v kvoto 3 milijarde 160
               milijonov evrov všteva tudi kvota dodatnega zadolževanja za te dolžniške vrednostne
               papirje. Slovenija krepko leti v brezno prezadolženosti. Zaradi nekonsistentne in
               slabe politike vlade pri obvladovanju javnih financ imamo ogromno luknjo v državnem
               proračunu, tudi zadolžujemo se za razno razne druge namene in seveda vsakršno dodatno
               zadolževanje po naši oceni ni sprejemljivo in bi pahnilo slovenske javne finance še v
               večjo negotovost, nestabilnost. Seveda naj bi bil ta instrument proračunsko
               nevtralen. In če je proračunsko nevtralen oziroma ne zahteva dodatnih finančnih
               sredstev iz proračunov, potem tudi ne vidimo razloga, zakaj bi se moralo preko te že
               ogromne vsote dobrih treh milijard še dodatno zadolževati oziroma še opredeliti
               dodatno vsoto za zadolževanje. To je glede prvega vsebinskega sklopa. Drug vsebinski
               sklop se pa seveda nanaša na uvajanje RTV prispevka. Te določbe demonstrirajo
               pravzaprav neko nekonsistentnost in tudi neučinkovitost vlade pri načrtovanju njenega
               dela. Referendum o Zakonu o RTV je bil sredi decembra in Vlada oziroma Ministrstvo za
               kulturo bi lahko imelo scenarij za primer, če ta referendum pade, in bi to pravočasno
               lahko uredili v področnem zakonu, ki ureja RTV- prispevek. Zakon o izvrševanju
               proračuna ni mesto, ker se urejajo razni prispevki, ki nimajo s proračunom nobene
               zveze. RTV- prispevek ni nek proračunski izdatek, ni nek proračunski prejemek. Gre za
               prispevek RTV zavodu in RTV zavod nima kaj iskati v Zakonu o izvrševanju proračuna.
               Zakon o izvrševanju proračuna je za nemoteno izvrševanje proračunov. Zato je bila ta
               nesistemskost, narejena že leta 2009 povsem neutemeljeno. Sedaj se ponavlja zaradi
               stiske te vlade pri pobiranju denarja od gledalcev za hišo RTV. Sprva je bil predlog
               Vlade in Ministrstva za kulturo retroaktiven. Nekaj se je popravilo na odboru, ko je
               bil črtan tisti del, ki velja od 1. 1. 2011 do dne uveljavitve zakona, kar pomeni, da
               bodo tudi v skladu z amandmajem, ki je bil predlagan s strani koalicijskih poslancev,
               vsaj delno ljudje razbremenjeni RTV-prispevka za januar. Vendar menim, da bi
               RTV-prispevek moral plačati tisti, ki je odgovoren RTV, to pa je Ministrstvo za
               kulturo, še bolj pa gospa Širca osebno. Kar pogosto se dela škoda tej državi s strani
               raznih funkcionarjev, nikoli pa se ne uveljavlja odgovornost teh funkcionarjev za
               slabo, neučinkovito delo in potem tudi ustrezna odškodnina za povzročeno škodo.</p>
               <p>Pojavlja se tudi dilema, ali ta zakon sploh potrebuje določitev RTV-prispevka. Del
               tolmačenj gre tudi v to smer, da je bil RTV prispevek določen v začasnem zakonu in
               tudi razveljavljene določbe so bile v začasnem zakonu in lahko ta zakon, ki je bil
               začasne narave, preneha veljati, govorim o ZIPRU iz leta 2009, in velja
               RTV-prispevek, ki ga je določil prvotni zakon.</p>
               <p>V Slovenski demokratski stranki bomo podporo vezali na podporo našemu amandmaju.
           </p>
            </sp>
            <sp xml:id="SDZ5-Izredna-38-2011-01-11.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Alojzij Potočnik.</p>
            </sp>
            <sp xml:id="SDZ5-Izredna-38-2011-01-11.sp20">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Poslanska skupina Zares podpira Predlog zakona o spremembah in dopolnitvah Zakona o
               izvrševanju proračunov Republike Slovenije za leti 2011 in 2012, vključno z
               amandmaji.</p>
               <p>Spremembi oziroma dopolnitvi se nanašata, utemeljeno menimo, prvič, na zagotovitev
               ustrezne pravne podlage, ki bo omogočila nemoteno poslovanje javnega zavoda, in
               drugič, na določitev maksimalnega obsega izdaj posameznih dolžniških vrednostnih
               papirjev za namen izvajanja instrumenta posojanja lastniških vrednostnih papirjev, v
               skladu z zakonom, ki ureja javne finance, posebej z njegovim 81. členom. Problem in
               obnašanje na sekundarnem trgu ter delovanje tovrstnega mehanizma, pa tudi okoliščine,
               ki so zaradi zapletenosti delovanja deministificirale upravičenost ukrepa, so
               korektno pojasnjene v poročilu Odbora za finance in monetarno politiko. Obstaja
               namreč realno tveganje, da pri poslih posojanja teh vrednostnih papirjev ob zaključku
               posameznega posla tako imenovani uradni vzdrževalci likvidnosti, ki si izposodijo
               vrednostni papir v določeni količini, le-tega Republiki Sloveniji ne bodo vrnili. S
               predlagano novelo, tako mi to stvar vidimo, se uveljavlja dodaten mehanizem
               upravljanja tveganja, tako da se omeji rizik začasno prevelikega povečanja stanja
               dolga. To smatramo za argument odgovornosti in ne brezbrižnosti do javnih financ.</p>
               <p>Glede RTV-prispevka bom ponovil ugotovitev, da pri tem velja na prvem mestu
               upoštevati prevladujoč element javne koristi v okviru zagotavljanja nemotenega
               izvajanja kulturnega in informativnega poslanstva. In zdi se, tudi kljub drugim
               možnostim, da je določitev pravne podlage v tem zakonu v okoliščinah, ki so se
               zgodile, v tem trenutku primerna, z vidika poslovanja javnega zavoda pa celo nujna.</p>
               <p>V poslanski skupini menimo, da je predlog zakona ustrezen in utemeljen. Hvala.</p>
            </sp>
            <sp xml:id="SDZ5-Izredna-38-2011-01-11.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in vloženih amandmajih.</p>
               <p>V razpravo dajem 1. člen ter amandma Poslanske skupine SDS, pri čemer vas opozarjam,
               da ste danes prejeli na klop spremembo tega amandmaja Poslanske skupine SDS k 1.
               členu. Želi kdo razpravljati?</p>
               <p>Besedo ima mag. Andrej Vizjak.</p>
            </sp>
            <sp xml:id="SDZ5-Izredna-38-2011-01-11.sp22">

               <speaker>MAG. ANDERJ VIZJAK:</speaker>

               <p>Hvala lepa.</p>
               <p>Naj še enkrat opozorim, da v Slovenski demokratski stranki ocenjujemo inštrument za
               izvajanje intervencije na sekundarnem trgu lastniških dolžniških vrednostnih papirjev
               kot koristen. Menimo namreč, da je s temi nelikvidnimi dolžniškimi vrednostnimi
               papirji, povezanih z izdajateljem omejenega obsega, kot je to tudi primer v
               Sloveniji, to koristen ukrep in so se ga poslužile tudi nekatere druge države, ki so
               v podobni situaciji. Vendar pa menimo, da bi bila določitev dodatne kvote
               zadolževanja za ta namen pretirana in tudi nevarna za stabilnost javnih financ. Iz
               pojasnil Vlade oziroma Ministrstva za finance izhaja, da je izdajanje teh dodatnih
               emisij finančno nevtralno za proračun oziroma je tu lahko določen celo določen
               minimalni zaslužek države s tem izdajanjem. Vendar pa obstajajo tudi določena
               tveganja in nevarnosti. Če opredelimo dodatno kvoto zadolževanja za te namene, potem
               tudi legaliziramo ta tveganja in te nevarnosti do te mere, da bo lahko državni
               proračun bistveno bolj izpostavljen in tudi javne finance bodo bistveno bolj
               izpostavljene, če se to omeji in všteva v kvoto iz prvega odstavka 36. člena Zakona o
               izvrševanju proračunov, torej v kvoto 3,16 milijarde. Kolikor sem seznanjen, je bila
               včeraj izdana nova obveznica in se je ta kvota že zmanjšala za 1,5 milijarde. Tako
               danes poročajo nekateri mediji, kar pomeni, da se ta država res pospešeno zadolžuje.
               Mislim, da je treba temu narediti konec. Predlagamo tudi, in to je sprememba tega
               amandmaja, da Vlada vsake tri mesece poroča parlamentu o višini in pogojih
               zadolževanja iz naslova teh dodatno izdanih lastniških dolžniških vrednostnih
               papirjev. Menim, da moramo biti v parlamentu seznanjeni o uporabi tega inštrumenta in
               o posledično tveganju, ki ga uporaba tega inštrumenta predstavlja za stabilnost
               javnih financ.</p>
               <p>Če povzamem, amandma predlaga uporabo in zaživetje tega koristnega inštrumenta,
               vendar z zelo omejenimi vplivi na dodatno zadolževanje, hkrati pa neko transparentno
               uporabo tega vizavi parlamenta.</p>
            </sp>
            <sp xml:id="SDZ5-Izredna-38-2011-01-11.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati?. Prosim za prijavo.</p>
               <p>Gospod Zvonko Černač, izvolite.</p>
            </sp>
            <sp xml:id="SDZ5-Izredna-38-2011-01-11.sp24">

               <speaker>ZVONKO ČERNAČ:</speaker>

               <p>Hvala lepa.</p>
               <p>Mislim, da se sedaj že tretje leto dogaja, da v okviru ZIPRA Državni zbor oziroma
               vladajoča koalicija uzakonja zadolževanje v višini približno 3 milijarde evrov letno.
               Če pogledamo suma sumarum, ob koncu vašega mandata bo s to dinamiko ta država
               zadolžena nominalno približno toliko, kot je bila naša bivša država, pri čemer smo
               govorili takrat o katastrofalni zadolžitvi, o krahu. Zadolženost na prebivalca je
               bila, glede na to, da je bilo 20 milijonov ljudi, 10-krat nižja, kot bo prihodnje
               leto v Sloveniji. Ta amandma, ki smo ga v Slovenski demokratski stranki vložili, samo
               v eni manjši meri odpravlja te negativne posledice, ker vključuje to dodatno možnost
               v kvoto, ki je sicer izjemno nenormalna – 3 milijarde in 100 milijonov evrov na letni
               ravni. Včeraj je potekala razprava o tem, da bi neuveljavitev novega pokojninskega
               zakona lahko ogrozila stabilnost javnofinančnega sistema Republike Slovenije, pa gre
               tam za 10-krat manjši znesek na letni ravni tako imenovanega prihranka, ko bo v polni
               meri zakon uveljavljen, kar pa se ne bo zgodilo ne letos in ne naslednje leto. Tukaj,
               ko gre za 10- krat večji znesek, je to ogrožanje stabilnosti javnofinančnega sistema
               bistveno večje. Če bo Ustavno sodišče dobilo to zahtevo glede pokojninskega zakona v
               presojo in bo referendum ustavilo iz tega razloga, potem je toliko bolj zrel za
               ustavno presojo ZIPRO. ZIPRO je tisti, ki dejansko ogroža stabilnost javnofinančnega
               sistema Republike Slovenije in to z vsakim letom te vlade vedno bolj, ker na drugi
               strani ta vlada tudi ni ob tem zadolževanju sprejela nobenih ukrepov, ki bi to
               zadolžitev nevtralizirali in ki bi na drugi strani omogočali sprostitev virov,
               pospešitev gospodarske rasti, ustvarjanja novih delovnih mest, dodane vrednosti,
               povečanja bruto domačega proizvoda, boljše koriščanje denarja iz Evropskih skladov,
               zato da bo mogoče v letih, ko se bo ta cikel začel pospešeno obračati navzgor, to
               enormno zadolžitev odplačevati. Kot so sedaj stvari postavljene in kot je sedaj s to
               novelo ZIPRA določeno, uvajata še za dodatno milijardo 250 milijonov možnosti za
               zadolžitev, ob 3 milijardah 100 milijonov, ki jih že imate uzakonjene v obstoječem
               ZIPRU. To je neodgovorno do te države, do ljudi v tej državi, do davkoplačevalcev in
               v posmeh včerajšnjim razpravam o pokojninski reformi, kjer želite z neko reformo
               prihraniti čez 10 let nekaj 100 milijonov evrov, in to na račun, da bodo ljudje
               dobivali manjše pokojnine, ne da bo večja aktivnost na področju zaposlenih. Najbolj
               učinkovit recept bi bil ustvariti 50 tisoč novih delovnih mest in nobenega problema v
               pokojninski blagajni ne bi bilo. Vse aktivnosti gredo ravno v napačni smeri. V
               napačni smeri, v poglabljanju spirale, iz katere ni več izhoda in ki pomeni
               velikansko obremenitev za bodoče generacije, gre tudi ta novela ZIPRA. Ob 3. členu, v
               katerega ste pripeljali ponovno RTV- prispevek, ste priklopili še zraven dodatno
               zadolžitev milijardo 250 milijonov. Ko predlagamo, da naj gre to v kvoto splošne – 3
               milijarde 100, pravite, ne, ne more iti. Torej ni dejanski razlog tisti, ki ga
               navajate, ampak je dejanski razlog dodatna zadolžitev te države, tri krat štiri je 12
               milijard evrov. Se pravi, v tem mandatu se bo ta država zadolžila za približno en
               proračun letni in pol. Iz te spirale ni mogoče uiti, treba se bo poslužiti grškega
               scenarija, vi pa veste, kaj to pomeni in verjetno vam niti ni več v interesu, da bi
               po letu 2012, ko bo treba po teh ukrepih poseči, tudi vladali, kajti do tokrat bodo
               javne finance postale popolnoma nestabilne in možnosti za kakršnekoli razvojne ukrepe
               izničene.</p>
               <p>Iz tega razloga v Poslanski skupini Slovenske demokratske stranke predlagamo, da se
               vsaj na nek način nakaže ena omejitev pri možnosti tega dodatnega zadolževanje in
               skozi to tudi pokaže vsaj neka resnost pri tem pristopu za naprej.</p>
            </sp>
            <sp xml:id="SDZ5-Izredna-38-2011-01-11.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima državna sekretarka Mateja Vraničar.</p>
            </sp>
            <sp xml:id="SDZ5-Izredna-38-2011-01-11.sp26">

               <speaker>MATEJA VRANIČAR:</speaker>

               <p>Hvala lepa za besedo.</p>
               <p>Dovolite kratko opredelitev do amandmaja, ki ga je vložila poslanska skupina SDS.
               Amandmaja, ne tistega pripravljenega v prvotni obliki ne tega dopolnjenega z
               današnjim datumom, ne moremo podpreti. V čem je težava? V prvem odstavku 36. člena
               veljavni Zakon o izvrševanju proračuna določa namen, za katerega se država lahko
               zadolži, in višino te zadolžitve za leto 2011. Z novim instrumentarijem, ki ga
               vzpostavlja zadnja novela Zakona o javnih financah, pa gre za nek ukrep, ki ni
               namenjen kritju presežkov odhodkov nad odhodki v bilanci prihodkov in odhodkov
               oziroma presežkom izdatkov na prejemku v računu finančnih terjatev in naložb ter za
               odplačilo dolgov v računu financiranja, ampak je namenjen za specifičen namen, za
               namen spodbujanja likvidnosti sekundarnega trga državnih dolžniških vrednostnih
               papirjev. Za kaj gre? Banke, ki so uradni vzdrževalci likvidnosti na sekundarnem
               trgu, imajo lahko na razpolago možnost, da sklenejo nek posel z državnimi
               vrednostnimi papirji, vendar jih na sekundarnem trgu ne morejo dobiti, zato se lahko
               glede na ta novoustanovljeni instrumentarijih obrnejo na državo, na Ministrstvo za
               finance, si proti plačilu depozita izposodijo obveznice za določeno obdobje, to je
               običajno relativno izredno kratek rok, maksimalno do 10 dni, izvršijo posel in v tem
               roku pridobijo obveznice na sekundarnem trgu in jih vrnejo nazaj ministrstvu oziroma
               upravljavcu državnega dolga – v našem primeru zakladnici. Ob vrnitvi teh sredstev
               oziroma teh obveznic upravljavcu, Ministrstvu za finance, se sprosti depozit, ki ga
               je morala banka predložiti, da je ta posel lahko izpeljala. Iz tega vpisa je
               razvidno, da v tem primeru ne gre za vsebinsko dodatno zadolževanje, pravnoformalno
               pa moramo temu tako reči. Zaradi tega v bistvu reči, da se bo s predlagano rešitvijo
               zadolževanje države povečalo za milijardo 125 milijonov evrov, kolikor je predviden
               maksimalni možni obseg tovrstnih poslov, ni korektno. To je dejansko maksimalni obseg
               glede na predvideno kvoto 10 % stanja dolga, ki ga je mogoče na ta način upravljati,
               nikakor pa to ne pomeni, da se bo zadolžitev države za tak znesek tudi dejansko
               povečala. Če bi to kvoto oziroma teh 10 % obveznic vključili v splošno možnost
               zadolžitve po prvem odstavku 36. člena, bi s tem v bistvu ravnali ravno obratno, kot
               pa je namen tega instrumenta, zmanjšali bi likvidnost državnih vrednostnih papirjev.
               To je ravno obratno, kot želimo z ukrepom doseči, zaradi tega predlagane dopolnitve
               šestega odstavka ne moremo podpreti.</p>
               <p>V zvezi s poročanjem pa bi želela opozoriti, da bomo o tovrstnih poslih in o vseh
               ostalih poslih v zvezi z zadolževanjem poročali tako v vsakokratnem poročilu o
               izvrševanju proračuna kot tudi v poročilu o stanju dolga, s katerim Vlada prav tako
               seznanja Državni zbor, tako da ocenjujemo, da je instrumentarij oziroma da so ukrepi,
               na podlagi katerih se Državni zbor lahko seznani z ukrepi, ki jih na tem področju
               vlada sprejema, že uzakonjeni, zato ponovno oziroma dodatno poročanje samo za ta
               namen ni smotrno. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ja. Še kdo?</p>
               <p>Jože Tanko, izvolite.</p>
            </sp>
            <sp xml:id="SDZ5-Izredna-38-2011-01-11.sp28">

               <speaker>JOŽE TANKO:</speaker>

               <p>Hvala lepa za besedo.</p>
               <p>Težko je razumeti vlado, da še ne dva meseca po tem, ko smo sprejeli državni
               proračun in skupaj z njim Zakon o izvrševanju proračuna, predlaga tako veliko
               sistemsko spremembo, tako veliko dopolnitev. To veliko pove o tem, kako potekajo ta
               načrtovanja, kako poteka določevanje prioritet v Vladi Republike Slovenije v tem
               mandatu. Mislim, da se še ni zgodilo, da bi o tako veliki spremembi odločali v tako
               kratkem času. In vse to, kar se sedaj govori o določevanju teh prioritet, o klavzurah
               in podobnih zadevah, pa ne zvodeni ob povsem konkretnih dejanjih, ki jih imamo sedaj
               pred seboj. To ni edini tak primer, ko bomo po sprejetju nekega dokumenta, nekega
               akta, nekega zakona, ki naj bi zaobjel eno poslovno leto ali pa tudi neko zadevo tudi
               za naprej, doživeli takojšnjo spremembo. Vse te stvari, o katerih sedaj govorite, je
               bilo verjetno možno predvideti tudi dva mesec nazaj. Okrog 20. novembra smo
               sprejemali proračun in Zakon o izvrševanju proračuna. In take spremembe, ki bistveno
               vplivajo na politiko na področju izvajanja proračunov, so prevelike, da bi lahko
               šteli, da je šlo za neko drobno napako. Šlo je za sistemsko zgrešen pristop. Tukaj se
               pravzaprav kaže to, da je v tem trenutku enormna potreba po likvidnih sredstvih, po
               finančnih sredstvih. In žal je tukaj treba ugotoviti, da smo se v kratkem času, v
               dobrih dveh let tega mandata zadolžili skoraj za celo prihodkovno stran letnega
               proračuna. Toliko teh aktov, toliko teh obveznosti je bilo sprejetih za to, da se je
               servisiralo stanje. Efektov od tega, da smo se za toliko zadolžili, pa enostavno ni,
               zato ker moramo tudi na drugih področjih sprejemati zelo radikalne ukrepe,
               zmanjševanje pokojnin, razbremenitev pokojninske blagajne z ukrepi, ki niso
               popularni, ki tudi v veliki meri niso potrebni, ker ne deluje prihodkovni del.
               Istočasno pa ste na zelo poenostavljen, zelo vehementen način sprejeli te obveznosti
               do tretjih držav, do drugih držav znotraj Evropske unije, in izdajanje teh garancij.
               Nekako čutimo, da ni teh uravnoteženih ukrepov in pristopov v državi, da se politika
               vodi zelo takole dnevno všečno za ene do tuje javnosti in zelo radikalno do domače
               javnosti, do domačih koristnikov proračuna. In še ena star je. Jaz mislim, da bi bilo
               treba tudi razmisliti, vsaj strokovno bi moral to nekdo povedati, ali je zaradi teh
               ukrepov, ki jih sedaj predlaga vlada, zakon o izvrševanju proračuna, zakon o
               izvrševanju proračuna skladen s proračunom oziroma proračun z zakonom o izvrševanju
               proračuna. Če ta dva akta nista skladna, potem se že po Poslovniku Državnega zbora
               šteje, da proračun ni sprejet, da ne velja, če poruši notranjo skladnost. Najbrž bi
               morala Vlada, če ima to posledico tudi v proračunu, priti tudi s spremembo proračuna.
               Če to nima posledice, pač nima, toda če ima, pa bi bilo to treba sprejeti. Hvala
               lepa.</p>
            </sp>
            <sp xml:id="SDZ5-Izredna-38-2011-01-11.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je javila državna sekretarka Mateja Vraničar.</p>
            </sp>
            <sp xml:id="SDZ5-Izredna-38-2011-01-11.sp30">

               <speaker>MATEJA VRANIČAR:</speaker>

               <p>Hvala lepa.</p>
               <p>Dovolite mi samo nekaj pojasnil glede na zadnjo razpravo, zakaj sprememba sedaj.
               Instrument, v zvezi s katerim določamo v 36. členu obseg možnega dodatnega
               zadolževanja, je bil z Zakonom o javnih financah določen sredi decembra lanskega
               leta. Ob pripravi državnega proračuna in Zakona o izvrševanju proračuna v mesecu
               novembru, ni bilo mogoče te določbe vključiti v Zakon o izvrševanju proračuna, ker ni
               bilo temeljne pravne podlage v Zakonu o javnih financah. Šele s spremembo Zakona o
               javnih financah je nastala situacija, v skladu s katero je mogoče Zakon o izvrševanju
               proračuna dopolniti in določiti maksimalni obseg, ki se za te namene lahko uporabi.</p>
               <p>Moram reči, da zaradi tega ne morem sprejeti kritike, da gre za sistemsko zgrešen
               pristop. Prav tako ne morem sprejeti kritike, da gre za neskladnost s proračunom
               oziroma da gre za težave z likvidnostjo. Ko sem govorila o likvidnosti, sem govorila
               o likvidnosti trga vrednostnih papirjev in ne o siceršnji likvidnosti državnega
               proračuna ali karkoli je že bilo s tem mišljeno.</p>
               <p>Neskladnosti s proračunom prav tako ni, zaradi tega mislim, da tudi bojazni, da bi
               bila proračun in Zakon o izvrševanju proračuna neskladna med sabo in da bi to
               povzročalo probleme, ni. Hvala.</p>
            </sp>
            <sp xml:id="SDZ5-Izredna-38-2011-01-11.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati?</p>
               <p>Gospod Zvonko Černač, izvolite.</p>
            </sp>
            <sp xml:id="SDZ5-Izredna-38-2011-01-11.sp32">

               <speaker>ZVONKO ČERNAČ:</speaker>

               <p>Ob tej razpravi o dodatnem zadolževanju države preko izdaje dodatnih emisij obveznic,
               tu ne gre za 100 milijonov evrov ali pa za 10 milijonov evrov. Zadnja izdaja je
               milijarda in pol evrov. Milijarda 500 milijonov evrov je ena izdaja obveznic in jih
               je kar nekaj bilo. Spomnil sem se na resnično anekdoto izpred slabih 20 let, ko so
               lahko celo občine izdajale obveznice. Občino je takrat vodil v tem konkretnem primeru
               takratni visoki funkcionar LDS, sedaj še vedno visoki funkcionar, oblekel si je le
               drug plašč, oranžne barve Zaresa, in je predlagal izdajo obveznic v višini 10
               milijonov takratnih nemških mark. In ko je beseda o tem tekla na občinski skupščini
               in je nekdo izpostavil vprašanje tako imenovanega cash-flowa, od kod se bodo pa
               vendar obresti odplačevale, je eden od skupščinskih predstavnikov LDS šel za
               govornico in rekel: <q>"Glejte, gospodje, zadeva je zelo enostavna: za odplačilo obresti
               bomo izdali nove obveznice."</q> Kaj se je zgodilo v tem nesrečnem primeru, takrat so
               bile še v materializirani obliki, je bilo treba tiskati obveznice, zdaj jih ni treba,
               mogoče je tudi to slabo. Približno za 8 milijonov mark jih je končalo v razrezu
               Papirnice Količevo. Hvala bogu! Žal se to ne bo zgodilo na primeru državnega
               zadolževanja. Bi bilo pa zelo koristno. To je problem, gospe in gospodje in tega
               problema se Pahorjeva vlada po dobrih dveh letih vladanja še vedno ne zaveda in išče
               neke piarovske rešitve na nekih klavzurah – vse z dvoletno zamudo. Prva rešitev je
               ta: prekiniti spiralo dodatnega zadolževanja. Naslednji ukrep je ta, ki ga je premier
               javno obljubil pred kakim letom dni: zmanjšati število ministrstev za polovico. Sam
               ga je tule za govornico nakazal. Naslednji je: ne povečevati števila agencij,
               skladov, kar se dogaja zadnji dve leti, kar to državo stane na letni ravni cca 30
               milijonov dodatnega denarja, in ne ukinjati porodnišnic, ki jih ljudje rabijo, ampak
               racionalizirati javni sektor tam, kjer ga je treba racionalizirati. In potem,
               spoštovane gospe in gospodje z Vlade, ne bi bilo treba prihajati slaba dva meseca po
               sprejetju ZIPRA z dodatnim eno milijardo 250 milijonskim zadolževanjem in istočasno
               en dan prej govoriti, kako bo povzročil pokojninski zakon, kjer gre za bistveno
               manjše zneske v ročnosti nadaljnjih 10 let pa protiustavne posledice, ker bo ogrozil
               stabilnost našega javnofinančnega sistema. Ali ta zakon pa ne bo te stabilnosti
               ogrozil ali kaj?! In zakoni, ki ste jih sprejeli v letih 2008, 2009, 2010, pa tega ne
               ogrožajo?! Pa so nam povečali to zadolženost do onemoglosti in povzročili, glede na
               to, da ne moremo izdati obveznic, da bomo odplačevali obresti, spiralo, iz katere ne
               bo več izhoda. In tukaj želi opozicija pomagati, zato sprejmite ta amandma.</p>
            </sp>
            <sp xml:id="SDZ5-Izredna-38-2011-01-11.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ugotavljam, da ne želi. Zato zaključujem razpravo o 1.
               členu in amandmaju Poslanske skupine SDS.</p>
               <p>V razpravo dajem 3. člen ter amandmaja Poslanske skupine SDS in amandma poslanskih
               skupin SD, Zares, LDS in DeSUS. Se pravi, razpravljamo o 3. členu in dveh amandmajih.
               Želi kdo razpravljati?</p>
               <p>Gospa mag. Majda Potrata, prosim, imate besedo.</p>
            </sp>
            <sp xml:id="SDZ5-Izredna-38-2011-01-11.sp34">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Že v mnenju sem povedala, da je predlagani amandma štirih koalicijskih skupin, ki
               dopolnjuje 3. člen, pravzaprav tisto dopolnilo, ki razrešuje ravno očitanje o
               retroaktivnosti zakona in s tem spornosti predlagane določbe. Ker je bil 3. člen na
               seji matičnega odbora spremenjen in je s tem nastala pravna praznina, je zdaj s tem,
               ko ne bi mogel več določati posebnosti obračuna RTV-prispevka za mesec januar 2011, s
               tem amandmajem ta zagata razrešena tako za obračun RTV-prispevka za mesec januar in
               tudi za februar in je tako očitek, kot rečeno, odpravljen.</p>
               <p>Kaj pa bi pomenilo sprejetje amandmaja Slovenske demokratske stranke, ki sploh črta
               ta odstavek? Pomeni, da ni pravne osnove za obračunavanje RTV-prispevka. Kaj to
               pomeni za financiranje javnega zavoda RTV Slovenija, pa je drugo vprašanje. Res je
               bilo mogoče v času referendumske kampanje slišati tudi pozive k državljanski
               nepokorščini in neplačevanju RTV-prispevka v predlagani višini, v kakršni ga
               plačujemo, ampak to problema ne reši, ker ne zagotavlja finančnega vira za poslovanje
               javnega zavoda RTV. Ker v proračunu za to namenjenih sredstev ni, ne vem, iz česa naj
               bi se potem RTV financiral. Da ne bo pomote, seveda smo že v ZIPRU za leto 2009
               določali to zadevo. Omenila sem že, da je Vlada v letu 2005 obljubila, da se RTV
               prispevek ne bo zviševal. No, ampak potem se je zgodila plačna reforma in opazno
               pomanjkanje finančnih sredstev za pokritje primanjkljaja, ki je z izpolnjevanjem
               plačne reforme nastal. V februarju leta 2009, ko so predstavniki Ministrstva za
               kulturo šli na pogovor oziroma se pogovarjali z vodstvom RTV, je nastala tista izjava
               gospoda Staneta Grande, tedanjega predsednika programskega sveta, ki je rekel, da je
               hvaležen da je naša prošnja tako hitro realizirana, kajti časi so težki. In potem je
               še dodal, da pogovor ni bil pogovor gluhih, ampak da je bil to dialog in da se je s
               povišanjem prispevka za en evro RTV izognila katastrofi, ne pa tudi težkim časom. Že
               z dvignjenim prispevkom na raven 12 evrov ni bilo zagotovljenih po mnenju tedanjega
               predsednika programskega sveta dovolj sredstev za vse tiste obveznosti, ki jih mora
               RTV kot javni zavod opravljati.</p>
               <p>Opozorim pa naj na to, da je mnenje Socialnih demokratov skladno z mnenjem tudi vseh
               tistih – tudi Parlamentarne skupščine Sveta Evrope – ki menijo, da bi se javne
               radiotelevizije morale, ker so to nacionalni zavodi, če so na ravni javnega servisa,
               bi morali nacionalni zakonodajni organi poskrbeti za to, da ne bi bili pri finančnih
               virih odvisni. S tem, ko pa Vlada odloča o višini prispevka, pa te neodvisnosti ni.
               Zato še zmeraj menimo, da je bila pripravljena osnova za to, da bi se zagotovili taki
               načini financiranja. Tedanji generalni direktor Anton Guzej je po seji programskega
               sveta 24. februarja leta 2009 povedal, da bodo predlagali letno usklajevanje
               RTV-prispevka z inflacijo.</p>
               <p>To glede tega, da so bile pripravljene zakonske osnove za drugačno določanje
               RTV-prispevka. To se ni zgodilo. Ampak ker se ni zgodilo, je sedaj vendarle treba
               spomniti tudi na to, da v razpravi k noveli o ZIPRU za leti 2008 in 2009 je opozicija
               menila, da urejanje vprašanja RTV-prispevka v ZIPRU ni primerno. To je takrat rekla.
               Opozarjala je s s tem, kaj se lahko zgodi, če ZIPRO za leto 2010 ne bo sprejet
               pravočasno. Ampak ZIPRO za leto 2010, ki je tudi urejal RTV-prispevek, je bil sprejet
               pravočasno. Tedaj opozicija ni imela nobene pripombe ali ni vložila nobenega
               amandmaja, ki bi urejal RTV-prispevek na kakšen drugačen način. Torej je bila za
               opozicijo tedaj taka rešitev sprejemljiva. Govoriti sedaj, da je nekaj nezaslišano in
               nemogoče in da je to treba iz ZIPRA črtati, je seveda za Poslansko skupino Socialnih
               demokratov nesprejemljivo. Hvala.</p>
            </sp>
            <sp xml:id="SDZ5-Izredna-38-2011-01-11.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Branko Grims.</p>
            </sp>
            <sp xml:id="SDZ5-Izredna-38-2011-01-11.sp36">

               <speaker>MAG. BRANKO GRIMS:</speaker>

               <p>Hvala za besedo.</p>
               <p>Glede na to, da boste očitno povzročili veliko oškodovanje javnega zavoda RTV
               Slovenija, ker svojega dela niste opravili, in to ne na pravi način in ne pravočasno,
               je edini recept za katastrofo kar sedanja vlada, ker ta izraz tako radi uporabljate.</p>
               <p>Tisto, kar je treba povedati v uvodu k tej zgodbi, je, zakaj se je sploh znašla
               višina RTV-prispevka v Zakonu o izvrševanju proračuna, kamor očitno ne sodi, kar je
               opozorila izrecno in zelo ostro tudi pravna služba Državnega zbora. To ste storili
               leta 2009, v tem mandatu torej, na začetku svojega mandata, ker ste se bali, da bo
               podražitev RTV-prispevka končala na referendumu, in ker ste ocenili, to ste na
               hodnikih zelo jasno tudi povedali in mislim, da tudi v dvorani, da Zakona o
               izvrševanju proračuna ni dopustno dati na referendum. Zato ste naredili poškodbo
               zakonu o RTV Slovenija, iz katerega ste eno določbo, ki tja brez dvoma sodi, to je
               višina RTV-prispevka, črtali in jo dali v Zakon o izvrševanju proračuna. S tem ste
               šli direktno v nasprotje s pravnim redom Republike Slovenije, in to kljub opozorilu
               pravne službe, kar je še huje, na to zgodbo ste pozabili, ko ste sedaj pisali novi
               zakon. 12. decembra je bilo popolnoma jasno, da ste na referendumu <q>"pogrnili"</q> na celi
               črti. Ampak od 12. decembra do konca meseca je bilo več kot dovolj časa in kar nekaj
               izrednih sej Državnega zbora je bilo, da bi lahko sprejeli poseben zakon, v katerem
               bi to višino naročnine uredili. Tega niste storili. Ker ste se to spomnili šele po
               novem letu, ste povzročili nepopravljivo škodo. Najprej ste predlagali nekaj, kar je
               bilo več kot očitno protiustavno, to se pravi, retroaktivno za nazaj, do novega leta,
               sedaj predlagate, da se to obračuna za čas, ko bo veljal novi zakon. Kdaj pa bo
               veljal? V najboljšem primeru z vašega zornega kota bo ZIPRO lahko uveljavljen, če je
               sedaj sprejet, potem poteče še en teden eventualno za veto Državnega sveta in v tem
               primeru je lahko potem poslan v objavo in uveljavljen nekje do konca meseca. Pa čisto
               nič prej. Če pa se kaj zakomplicira, recimo, da Državni svet izreče veto, potem je ta
               rok še bistveno daljši. Da ne govorim o tem, kaj se zgodi, če pride do zahteve za
               referendum. To pomeni, da ves ta čas zaradi vaše malomarnosti RTV nima pravne osnove,
               iz katere bi bilo jasno, kako, v kakšni višini lahko pobira RTV prispevek. Celo če bo
               zakon uveljavljen, bo, po tem, ker sedaj sami predlagate kot neko rešitev, oškodovan
               za najmanj enomesečni RTV-prispevek. Če pa se kaj zakomplicira, bo to trajalo več
               mesecev. Ker gre za čisto malomarnost, bi pričakoval, da bo ministrica, ki jo danes
               tukaj pogrešam, Vlada in seveda koalicija to poravnala iz svoje žepa. To bi bilo
               edino pošteno, saj gre za grobo malomarnost. Če pa tega ni, potem je v naprej jasno,
               komu boste to naprtili: davkoplačevalcem, ki bodo spet iz proračuna morali pokriti
               eventualne minuse v javnem zavodu RTV. Edini recept za katastrofo, gospe in gospodje,
               je vaše lastno ravnanje. Vi ste iz Zakona o RTV Slovenija v ZIPRO <q>"vtaknili"</q> RTV
               prispevek leta 2009 samo zato, ker ste se hoteli izogniti morebitnemu referendumu. Iz
               najbolj banalne pritlehne politične računice ste sedaj grobo oškodovali javni zavod
               RTV Slovenija. Sedaj vzemite odgovornost. Ali jo boste? Koliko škode ste že naredili
               v tem mandatu! Sedaj povzročate neposredno škodo hiši slovenske kulture. Koliko
               neprijetnih besed ste izgovorili včeraj in danes. Ampak v resnici je recept za
               katastrofo en sam. Vsak od vas ga lahko pogleda zjutraj, ko se pogleda v ogledalo.
           </p>
            </sp>
            <sp xml:id="SDZ5-Izredna-38-2011-01-11.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o 3. členu in dveh amandmajih? Zvonko Černač, izvolite<gap n=".."/>
           </p>
            </sp>
            <sp xml:id="SDZ5-Izredna-38-2011-01-11.sp38">

               <speaker>ZVONKO ČERNAČ:</speaker>

               <p>Hvala lepa.</p>
               <p>Kakorkoli obračamo to zgodbo okoli 3. člena, pridemo do vprašanja odgovornosti, o
               katerem je veliko govora v zadnjem obdobju tudi v vrstah oblasti. Vendar je
               poimenovanje te odgovornosti zanimivo. Če parafraziram tudi v tem konkretnem primeru,
               bi šlo po vašem pojmovanju odgovornosti za oškodovanje, ki bo nedvomno nastalo. Tudi
               po tistem, kar vi v tem amandmaju predlagate, bo javni zavod RTV oškodovan za najmanj
               8 milijonov evrov. Kakor vi razumete odgovornost, je seveda za to odgovorno ljudstvo,
               kajti ljudstvo je bilo tisto, ki je vaš slab zakon na referendumu zavrnilo. In po
               vašem naziranju odgovornosti je odgovornost tam. To ni edini primer. Lahko jih
               naštejemo na stotine, ki so se zgodili v zadnjih dveh letih in jih plasiramo skozi
               vaše oči in vaše pojmovanje odgovornosti. Tudi za tisto, kar boste še do konca
               mandata delali, bo odgovorna bivša Janševa vlada. To je vaše pojmovanje odgovornosti.
               In tukaj je srž problema. Ker nimate odgovornosti, ker to odgovornost napačno
               pojmujete, sprejemate odločitve, ki so neodgovorne, katerih posledice nosimo vsi
               državljani, najbolj pa tisti, ki jih najbolj občutijo in ki si ne morejo pomagati pri
               tem. Razen vsake štiri leta, ko so volitve. Kolikor si lahko pomagajo pri tem, glede
               na to, da ni bil uveljavljen sistem, ki je na referendumu dobil največjo podporo –
               večinski volilni sistem.</p>
               <p>RTV naročnina je bila v ZIPRO vnesena z vaše strani in derogirana določba v
               veljavnem Zakonu o RTV iz leta 2005. Torej je odgovornost glede tega popolnoma na
               vaši strani, da ste to takrat storili. Že takrat so bila opozorila, da to ni pravilen
               način. ZIPRO je zakon, ki ima omejen rok veljave, in ni mogoče urejati v njem
               vprašanj, ki so sistemske narave in ki morajo veljati za nek nedoločen rok. Ko se je
               zgodil referendum in ko je bilo popolnoma jasno 12. decembra, da je bil slab zakon
               zavrnjen, ni bilo v celem decembru ene poteze, s katero bi sanirali situacijo, ki je
               zaradi tega nastala. 5. januarja je v prišel v proceduro spremenjen ZIPRO z določbo o
               RTV-naročnini, kljub temu da ste vedeli, da gre za neustrezen način reševanja te
               problematike in da se bo postavilo vprašanje retroaktivne veljavnosti. In tudi v
               primeru najboljšega scenarija bo izpad RTV-naročnine v višini približno 8 milijonov
               evrov. Če že 12. decembra pristojna ministrica ni čutila odgovornosti, da bi
               odstopila, potem bi pričakovali, da bo to storilo vsaj danes tukaj. Celo več. Da bo
               povedala. kako bo sanirala to škodo, ki bo javni hiši nastala. Ona je prva, ki je
               odgovorna za ta javni zavod, saj spada pod resor Ministrstva za kulturo. Več
               odgovornosti ima do inštitucij nacionalnega pomena opozicija kot pozicija. To je res
               smešno. In očitati opoziciji, da s predlogi, ki jih postavlja, dela škodo, je pa
               absurd brez primere. Kakorkoli obračamo, je edina rešitev, ki lahko ta problem reši,
               sprejetje amandmaja Slovenske demokratske stranke in takojšnja ureditev tega
               vprašanja na formalnopraven način, kar bi se moralo zgoditi najkasneje 13. oziroma
               14. decembra, ko bi morala ministrica ustrezen zakon posredovati v vladno in
               zakonodajno proceduro in pred koncem leta bi bil lahko ta zakon že uveljavljen.</p>
               <p>Če boste silili naprej s to neustrezno, nesistemsko in protiustavno rešitvijo, bodo
               zapleti, ki bodo sledili, to škodo samo še povečali. Vendar odgovornost nosite za to
               ravnanje vi.</p>
            </sp>
            <sp xml:id="SDZ5-Izredna-38-2011-01-11.sp39">

               <speaker>PREDSEDNIK DR. PAVEL GANTAR:</speaker>

               <p>Proceduralno.</p>
               <p>Gospod mag. Grims, izvolite</p>
            </sp>
            <sp xml:id="SDZ5-Izredna-38-2011-01-11.sp40">

               <speaker>MAG. BRANKO GRIMS:</speaker>

               <p>Spoštovani gospod predsednik, jaz vas prosim, dajte skladno s poslovnikom povabiti
               gospo ministrico, naj stopi tam iz sence pod balkonom, kjer se skriva ves čas te
               razprave, in pride sem, kjer je njen prostor, in odgovarja na argumente in vprašanja,
               ki so bili izpostavljeni v tej razpravi. Spomnili se boste, kolikokrat smo slišali
               njene besede, da naj bi Zakon o RTV Slovenija, ki je zdaj ponovno referendumsko
               potrjen, povzročil škodo RTV Slovenija, ker je uvedel številne olajšave, tudi
               največje možno znižanje RTV-prispevka za socialno ogrožene, ki ga od uveljavitve
               zakona 2005 niso več dolžni plačevati, če dajo ustrezno vlogo. Danes, ko pa je zaradi
               opustitve ravnanja prišlo dejansko do škodljivih posledic za RTV Slovenija, pa
               ministrico tukaj pogrešamo, in lepo prosim, dajte jo povabiti, naj pride sem in
               odgovarja na vprašanja.</p>
            </sp>
            <sp xml:id="SDZ5-Izredna-38-2011-01-11.sp41">

               <speaker>PREDSEDNIK DR. PAVEL GANTAR:</speaker>

               <p>Hvala za predlog. Vašega predloga proceduralnega ne bom upošteval. Ministrica se
               lahko usede v klop, kjer je njeno mesto, ali pa tudi ne in lahko se prijavi k
               razpravi in razpravlja, odgovarja ali pa tudi ne. Tako vašega predloga ne morem
               upoštevati. Ste se javili k razpravi?</p>
               <p>Prosim, gospod Petan.</p>
            </sp>
            <sp xml:id="SDZ5-Izredna-38-2011-01-11.sp42">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani, tudi gospa ministrica!</p>
               <p>Jaz podpiram amandma Slovenske demokratske stranke, ampak bolj ko poslušam razpravo
               pri teh amandmajih, in tudi pri tem, vsaj s strani vladne koalicije, vse manj
               razumem. Sem že na marsikaj navajen, ampak glede na inovacije, ki smo jim priča v
               Državnem zboru s strani Vlade, pa marsikaj ne gre skupaj. Verjetno se boste še
               spomnili tisti, ki ste bili v prejšnjem mandatu v tem prostoru na sejah, da so
               nekateri poslanci takratne opozicije, današnje vladajoče koalicije, kar naprej
               spraševali, kdaj se bo naročnina za RTV pocenila. To je bil osnovni moto in bile so
               zahteve, da se mora poceniti. Ko je bilo pojasnilo, da tudi s tem, ko se ne draži, se
               ceni, smo bili deležni posmehovanja. Sedaj, ko so pa vloge malce zamenjane, pa je
               tega samo dobre dve leti, pa govorite ravno obratno, kako se mora naročnina
               podražiti. Kako se mora podražiti! To je enostavno neverjetno. V novi zakon ste
               vgradili, da se bo RTV naročnina povečevala, ne glede na rast plač. Zelo zanimivo, v
               tem obdobju, ne glede na rast plač, se bo RTV-naročnina povečevala. In zato ni čudno,
               da je bil takšen rezultat, 80 % ljudi je nasprotovalo takšnemu zakonu. Ampak gre za
               nekaj drugega. Dve leti, pa so se stališča pri vas popolnoma zamenjala. To je seveda
               popolna dvoličnost, to je demagoška drža, to je zavajanje, neresnost in pa
               neodgovornost v pristopu k reševanju pomembnih stvari. Lahko bi rekli, da ste
               izgubili kompas in da imate dva kriterija. Eni kriteriji so za nas, eni kriteriji so
               pa seveda za vas. In ko smo na naši strani, smo za naše, ko smo pa potem na drugi
               strani, smo pa zopet za naše. To ne pelje nikamor drugam kot v katastrofo. Slovenija
               je na finančnem področju že kar blizu grškega scenarija in sedaj še v ta ZIPRO
               vgrajujete dodatno možnost: zadolževanje. Jaz sem prepričan, da ga boste izkoristili
               do zadnjega centa. In za konec bi rekel, da se pri tem obnašate kot otroci, ki
               zahtevajo od mame, naj jim kupi kolo. Ker je mama odgovorna, jim odgovori, da nima
               denarja. Otroci pa rečejo: <q>"No, pa vzemi kreditno kartico pa kupi."</q> Tako približno se
               vi obnašate.</p>
               <p>Jaz seveda podpiram amandma Slovenske demokratske stranke.</p>
            </sp>
            <sp xml:id="SDZ5-Izredna-38-2011-01-11.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Dušan Kumer se je prvi javil, potem mag. Majda Potrata.
           </p>
            </sp>
            <sp xml:id="SDZ5-Izredna-38-2011-01-11.sp44">

               <speaker>DUŠAN KUMER:</speaker>

               <p>Hvala lepa za besedo, gospod predsednik.</p>
               <p>Seveda ne morem molčati, čeprav sem mislil molčati, ampak vsako sprenevedanje ima
               svoje meje. Ob zakonu leta 2005 je bil osnovni headline, ki ga imam še danes
               napisanega na enem od vaših prospektov in plakatov, Za nižji prispevek boste gledali
               boljši program. To je bil vaš headline in s tem ste prepričevali ljudi, vi ste
               prepričevali ljudi, da bo nižji prispevek in zato bodo imeli boljši program. nekaj
               mesecev, ko se je vaše vodstvo, ki ste ga vi izvolili s plonklistki, preko
               programskega sveta usedlo, je prešlo s pobudo, da to ne gre. In trošili so več kot
               dve leti sredstva, ki so bila namenjena razvoju in digitalizaciji. Ko pa se je usedla
               ta vlada z Borutom Pahorjem na čelu, je pa direktor prišel do njega in šef
               programskega sveta, da rabijo več denarja, ker drugače bo televizija ugasnila. Lepo
               prosim, sprenevedanje pa res ima neke meje! In če že govorimo o odgovornosti, potem
               dajmo, vsi skupaj smo odgovorni, da smo pustili, da je RTV prišla v tako situacijo,
               kot je, da imate danes res samo še <gap n="..."/> <stage>/ izklop mikrofona/</stage></p>
            </sp>
            <sp xml:id="SDZ5-Izredna-38-2011-01-11.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Majda Potrata.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp46">

               <speaker>MAG. MAJDA POTRATA:</speaker>

               <p>Hvala lepa, gospod predsednik.</p>
               <p>No, saj je zelo zanimivo, kako so nekateri pozabili, da so imeli v prejšnjem mandatu
               dve vrsti interpretacije o zvišanju oziroma znižanju. Ko je šlo za RTV-prispevek, je
               bilo govora, da je njegovo obstajanje na isti ravni pomenilo dejansko znižanje, ko
               smo pa govorili o socialnih transferjih, pa take interpretacije niso sprejeli, ampak
               so imeli obrnjeno interpretacijo. Res zelo zanimivo! Ampak to je tako kot govoriti o
               lanskem snegu, ker to je bilo in smo preživeli. Tisto, česar pa ne bomo preživeli in
               kar je pravzaprav škoda, je pa to, da smo zamudili priložnost, ki ji je pritrdil tudi
               nekdanji generalni direktor RTV gospod Anton Guzej, da bi bilo smotrno RTV-prispevek
               povezovati z rastjo življenjskih stroškov. In to je v predlaganem zakonu bilo
               napravljeno, ker je v večini primerljivih evropskih držav tak način usklajevanja in
               določanja prispevka za javni servis, da se ta usklajuje neodvisno od tistega, kar
               reče vlada. So potem še druga določila, ki so bila tam. Jaz sem šele naknadno, po
               referendumu slišala, da ste nasprotniki zakona ljudi strašili, da se bo RTV-
               prispevek vsak mesec spreminjal in da naj bi prišel do 35 evrov. Tako da bi malo
               spomnili, kaj je kdo govoril. Tudi to, kako naj ne plačujemo RTV-prispevka, ker zakaj
               pa naj bi ga plačevali, in tako dalje. Gre preprosto za to, da moramo javnemu zavodu
               stabilen vir financiranja zagotoviti, pa če je sprejet zakon in potrjen ali pa ne
               potrjen.</p>
               <p>Že včeraj sem v razpravi povedala gospodu Grimsu, da smo se na referendumu 12.
               decembra lanskega leta odločali o novem predlogu zakona, ne o njegovem. Ampak ker ni
               bil novi zakon na referendumu potrjen, ostaja v veljavi tisti, ki je. Ali je ta dober
               ali ne, vprašajte ljudi, to je njihova stvar. Zdaj pa govoriti o tem, da je ta
               določba neprimerna, poglejte, ko smo sprejemali ZIPRO za leto 2010, takemu načinu
               določanja RTV-prispevka niste nasprotovali. Res pa je nedopustno zdaj očitati
               koaliciji, da ni ravnala odgovorno, ko je zagrizla v kislo jabolko in z 11 evrov
               dvignila RTV-prispevek na 12, zato da bi javni zavod lahko normalno funkcioniral. In
               pri tem je bilo danes znova mogoče slišati neko zavajajoče dejstvo – ta dvig
               RTV-prispevka ne posega v vse tiste določbe, ki oprostitev plačila RTV-prispevka
               določajo. Ko govorijo nekateri o najbolj ogroženih skupinah prebivalstva, je treba
               znova povedati, da ni ne prejšnji ZIPRO ne zdajšnji posegel v tisti del zakona o RTV,
               ki govori o oprostitvi plačila RTV-prispevka. Hvala.</p>
            </sp>
            <sp xml:id="SDZ5-Izredna-38-2011-01-11.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jože Tanko.</p>
            </sp>
            <sp xml:id="SDZ5-Izredna-38-2011-01-11.sp48">

               <speaker>JOŽE TANKO:</speaker>

               <p>Hvala lepa za besedo.</p>
               <p>Morda bi bilo ob obravnavi tega amandmaja potrebno malo introspekcije, pogleda
               samega vase, da se tisti, ki ste povzročili to godljo, tudi vprašate, ali rešujete,
               izboljšujete zadeve ali pa izvajate projekt recepta za katastrofo. Jaz mislim, da je
               to, kar počnete v tem mandatu in tudi na tem področju, recept za katastrofo. Način,
               kako delujete, je očiten: na silo. Ne delujete sistemsko. Lahko se vprašamo, ali
               delujete pravno korektno. Zagotovo ne. Zakon o izvrševanju proračuna pove, kaj z njim
               urejamo: izvrševanje proračuna. RTV ni proračunski uporabnik in z Zakonom o
               izvrševanju proračuna ne moremo urejati neproračunskih uporabnikov. Nemogoče. Je
               nesistemsko. Na to je opozorila pravna služba Državnega zbora, na to ponovno
               opozarjamo. Ali so taka dejanja odgovorna, ki ste si jih dovolili leta 2009 pri
               Zakonu o izvrševanju proračuna, in tudi sedaj, pa tudi v zakonu, ki je padel na
               referendumu. Zagotovo niso! In ko že govorimo o tem, koliko bo škode – lahko bo 4,
               kot piše, lahko jih bo 8, lahko pa čez 80 milijonov evrov. Oranžni cunami, ki tako
               vihravo pelje projekte preko Državnega zbora in tudi drugje, naj te stroške pokrije.
               Hvala lepa.</p>
            </sp>
            <sp xml:id="SDZ5-Izredna-38-2011-01-11.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? K besedi se je javil mag. Branko Grims.</p>
            </sp>
            <sp xml:id="SDZ5-Izredna-38-2011-01-11.sp50">

               <speaker>MAG. BRANKO GRIMS:</speaker>

               <p>Spoštovani!</p>
               <p>Samo kratek odgovor, tudi za osvežitev spomina gospe Potrati.</p>
               <p>Skupaj s sedanjo ministrico sta ves čas očitali, kako ni prišlo do nikakršnega
               znižanja RTV-prispevka. Celo časopis Dnevnik, za katerega, upam, da se boste
               strinjali, nikakor ne bi mogli reči, da je naklonjen SDS, je nekoč priznal, da je
               oprostitev plačevanja RTV- prispevka za socialno ogrožene največje možno znižanje
               plačila RTV prispevka sploh, in to je bilo uveljavljeno z referendumsko potrjenim
               zakonom leta 2005 in velja še danes.</p>
               <p>Drugo, kar je treba reči, zakon je v točno določeni višini zamrznil RTV-prispevek,
               ki se je realno zmanjševal, ker je bila še vedno inflacija. Po izračunu same RTV
               Slovenija, ki je bil predstavljen na seji zbora, je iz tega naslova ostalo v žepih
               slovenskih plačnikov RTV-prispevka, oboje skupaj sešteto, približno 20 milijonov
               evrov. 20 milijonov evrov preračunano pri 600 tisoč plačnikih RTV-prispevka da nekako
               dobrih 30, 35 evrov na osebo. Ni veliko, vendar nekaj je. Predvsem pa je dejstvo, da
               tisti, ki trdite, da je to drugače, se spomnite, kako ste potem, ko številki, ki jo
               je sama RTV Slovenija pripravila, niste mogli več oporekati, obrnili ploščo in začeli
               vpiti, da gre za oškodovanje RTV Slovenija, da je torej sedaj veljavni zakon
               oškodoval RTV Slovenija za 20 milijonov evrov. Zelo zanimivo sprenevedanje in zelo
               slab spomin. Danes pa govorimo o tem, da ste vi v kombinaciji s politično računico,
               ker ste šli vnašat višino RTV-prispevka v ZIPRO, v kombinaciji s svojo
               nesposobnostjo, da bi pravočasno predlagali korekten zakon v okviru pravnega reda
               Republike Slovenije, povzročili RTV Slovenija dokazljivo škodo iz lastne
               malomarnosti, in sicer v višini najmanj 8 milijonov evrov. To pa je dejanska škoda,
               gospe in gospodje, lahko pa bo še bistveno večja, če se zaradi morebitnih zapletov v
               zakonodajnem postopku ta stvar še dodatno potegne. In še toliko ste bili, da ste šli
               ponovno spreminjat ZIPRO, ko bi lahko mirno pripravili poseben zakon o določitvi
               RTV-prispevka ali pa vrnili določbo, kamor dejansko sodi, od koder ste jo vi iz
               politične računice umaknili, to pa je v sam Zakon o RTV Slovenija. Referendumska
               ponovna potrditev obstoječega zakona, objektivno odločitev to pomeni, ne pomeni, da
               ga ni dopustno v nobenem delu spremeniti, ni pa dopustno sprejeti nobene odločitve,
               ki bi bila v nasprotju z določbami sedaj veljavnega zakona.</p>
            </sp>
            <sp xml:id="SDZ5-Izredna-38-2011-01-11.sp51">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati?</p>
               <p>Ministrica za kulturo Majda Širca Ravnikar, izvolite.</p>
            </sp>
            <sp xml:id="SDZ5-Izredna-38-2011-01-11.sp52">

               <speaker>MAJDA ŠIRCA RAVNIKAR:</speaker>

               <p>Pozvana sem bila k odgovorom in z veseljem jih posredujem tudi zaradi tega, ker v
               nekaterih razpravah je bila danes prisotna amnezija ali izguba spomina, še večkrat
               teorija zarote, da ne govorim o tem, da se je izogibalo pri razmišljanju o točki, ki
               jo imate danes odprto skozi ZIPRO, tudi dejstvo, da se je treba soočati z voljo
               ljudstva. Na današnji oziroma na tokratni izredni seji Državnega zbora potrjujete
               rezultate referenduma, hkrati se pa tudi na določenem delu, in to skozi ta zakon
               soočate tudi z odpravo določenih posledic volje ljudstva, ki je nastala z neko pravno
               praznino ob izglasovanju obstoječega Zakona o RTV Slovenija.</p>
               <p>Dolžna sem tudi zaradi tega, da vsi, ki spremljajo to sejo, dati pojasnila, ki
               segajo v tisto zgodovino, ki je bila danes bodisi spregledana bodisi mogoče vendarle
               ne obstaja tako več v spominu. Leta 2009 ni bilo po nemarnem ali po nepravnem ali po
               kakršnekoli drugačnem razmišljanju posegano v ZIPRO. Leta 2009 se je popravek, to se
               pravi dvig RTV-prispevka, to tudi odgovarjam stališču poslanske skupine SLS in tudi
               nekaterim drugim stališčem, ki sem jih danes slišala, kar pomeni, da je bil leta 2009
               ZIPRO odprt zaradi nemoči, da bi na kakršenkoli drugi način rešili zelo težko
               situacijo RTV Slovenija. Do te težke situacije je prišlo, meni je nekdanji direktor,
               gospod Guzej večkrat pojamral, prosil, zahteval, želel, da naj jo Vlada oziroma
               Državni zbor posledično reši, ker je Virantova reforma prinesla velike finančne
               posledice za javni zavod RTV Slovenija, sama vlada pa zaradi načina delovanja ni
               mogla iz proračuna sanirati, kot je mogoče lahko drugje v drugih javnih zavodih, tega
               manjka. Šlo za 6 milijonov, kot vem. In je še tehnična vlada poskušala po
               nesistemskih načinih to sanacijo narediti skozi Ministrstvo za gospodarstvo, kjer je
               šlo 4 milijone, potem je bil poskus, da gre skozi narodne skupnosti, pa smo
               ugotovili, da so to nepravni načini, ki bi jih lahko, ne samo Računsko sodišče, ampak
               še kdo drug spodbijal. V tem smislu je bilo treba popraviti RTV-prispevek in
               dobesedno uresničiti tisto, kar je odkrito nekdanji predsednik Vlade dejal, da v letu
               2008 že ne bo zviševal RTV-prispevka, ker je bilo tudi volilno leto. Tako imenovan
               Grimsov zakon pa govori, da se lahko RTV prispevek zviša šele, če pride do pobude do
               septembra. Do septembra ni prišlo do pobude in Vlada je imela zaprte, zavezane roke.
               Bila pa je tako odprta, da ne rečem prijazna, mogoče danes tudi reče lahko kdo
               neumna, da je odprla, kot pravite vi, nesistemski zakon, to je ZIPRO, in v bistvu na
               nek način rešila takratne težave RTV Slovenija. To je treba povedati, in to zaradi
               tega, da vemo, zakaj to delamo še danes in zakaj drugače tudi ne moremo. V redu,
               gospod Grims, lahko bi šli napisat poseben zakon, ki bi rekel, da je z zakonom
               določena naročnina RTV Slovenija 12 evrov, kot je bila, saj je ne višamo, to
               mimogrede. Ampak tisto, kar je zelo zelo pomembno, in če govorim, da se je treba tudi
               soočiti z dejstvi in ne s popačenimi dejstvi, je pa dejstvo, da ni 80 milijonov. Ne
               strašiti ljudi, ne strašiti Vlade, ne strašiti Državnega zbora, da nesprejetje tega
               popravka ali uravnavanja stvari, postavljanja stvari na svoje mesto, na mesto, ki ga
               je želelo ljudstvo, ni 80 milijonov, prosim vas! To je zelo zelo napačna informacija,
               napačno sporočilo ljudem. Gre samo za vzpostavitev obstoječega stanja, ki pomeni, da
               je RTV-prispevek 12 evrov na mesec. Vprašanje je, kako bo v januarju. To pa je
               resnica. Ampak lahko gre tudi ZIPRO na referendum, saj danes lahko gre vse na
               referendum. V tem smislu se lahko tudi vaša drugačna volja ugotovi.</p>
               <p>Zato je škoda, če se stvari rešujejo na način, kot jih predlagate, to se pravi, da
               se črta ta člen. To pa je vaša velika odgovornost. To pomeni, da svoj zakon, ki ste
               ga napisali, pravzaprav povozite. Naj še povem, res je, ta RTV-prispevek, kot je
               urejen v sedaj veljavnem zakonu, ponuja precej rešitev za socialno šibke. Tudi novi
               zakon, ki je sledil drugi filozofiji, da se RTV prispevek usklajuje z rastjo
               življenjskih stroškov, tako kot priporoča tudi Evropska unija in kot tudi logika, da
               vendarle ni ta javni zavod, ki je sedaj javni zavod, še naprej ujetnik vsakokratne
               volje ljudstva, vsakokratne volje volilnega leta, vsakokratne volje kakšnih uslug. To
               smo pač tako rešili, ampak pustimo to. To je sedaj dobesedno pase. Če ga bo kdaj
               kakšna prihodnost razumela, da je bil dober, ga bo sprejela. Mi smo ga ponudili in
               verjamemo, da je bil dober. In verjamem tudi, da je bil težko potrjen, konec koncev
               iz vrst samih poslanskih predstavnikov se je govorilo, da bog ne daj sprejeti ta
               zakon, ker bo RTV-prispevek 35 evrov. To so poslanci razlagali. Drugje pa so tovrstna
               sporočila dajali s prižnice.</p>
               <p>Kakorkoli že, danes samo urejamo stanje na način, za katerega pravite vi, da ni
               popoln, zakonodajno je primeren. In če slišimo danes večkrat očitek, kje smo bili do
               tega januarja, v decembru je Vlada to sprejela. Poslovnik in rokovniki Državnega
               zbora imajo svojo določeno pot, ni tako fleksibilen, da bi sredi seje prišli pa bi
               rekli: <q>"Predsednik Državnega zbora vrzite ta zakon vendarle na dnevni red, ker je
               nujno in imamo samo še par dni."</q> Procedure so take, mi smo jih spoštovali, kolikor je
               bilo najhitreje možno, vam posredovali, vi ste dobili v januarju na mizo in moram
               reči, da je vsaj ta izredna seja lahko bila priložnost, da se na ta način uredi
               določena rešitev, ki sedaj ni konsistentna in škoduje RTV Slovenija, ko ni pravna
               podlaga določena z zakonom na tak način, da bi pobirala RTV-prispevek.</p>
               <p>Kar se tiče socialnih oprostil, vse več jih je, razumem, ker je tudi tovrstnih
               upravičencev vse več, je pa res, da je to bil edini člen, ki je bil napisan znotraj
               pravne službe Ministrstva za kulturo, kajti vsi ostali so nastali zunaj, dobro so ga
               rešili in tudi sedaj v marsičem pomaga.</p>
               <p>Ne zavajati ljudi, da gre za 80, 87 ali 90, 80, kot smo slišali, milijonov finančnih
               posledic. Ljudje vendarle ne smejo dobiti napačnih sporočil iz tako visokega zbora,
               kot je ta. Verjamem, da poslanci tudi ne morejo in ne smejo manipulirati s podatki.
               Hvala.</p>
            </sp>
            <sp xml:id="SDZ5-Izredna-38-2011-01-11.sp53">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je javil, mag. Branko Grims.</p>
            </sp>
            <sp xml:id="SDZ5-Izredna-38-2011-01-11.sp54">

               <speaker>MAG. BRANKO GRIMS:</speaker>

               <p>Gospa ministrica je govorila o teoriji zarote. Gospe ministrici, Vladi ter koaliciji
               smo očitali malomarnost, nestrokovnost in neznanje. To ni nobena teorija zarote, to
               je nekaj, kar ljudje na lastni koži občutijo vsak dan, to je očitno dejstvo. Torej je
               že izhodišče njenega zagovora bilo napačno.</p>
               <p>Drugič. Uporabila je izraz, nepravni način, ko je govorila o ravnanju leta 1999, ko
               so v Vladi predlagali in je koalicija sprejela, da je šla naročnina, povišanje
               naročnine iz Zakona o RTV Slovenija v ZIPRO. V resnici je bila to računica. Ravno
               tako bi lahko sprejeli takrat novelo zakona, saj je od referenduma leta 2005 že
               minilo dovolj veliko število let, da zakon ni bil več varovan s strani Zakona o
               referendumu in ljudski iniciativi. In to bi bilo tudi edino pravno, kajti v nasprotju
               s tem, kar je ona trdila, je pravna služba Državnega zbora izrecno opozorila, da je
               taka rešitev izrazito nesistemska, sam pa k temu dodajam, da je tudi v nasprotju z
               akti Evropske unije, iz katerih sledi, da je treba zelo jasno ločiti RTV-prispevek,
               ki naj bi bil avtonomen, naj bi zagotavljal avtonomijo, od sicer izvajanja samega
               proračuna države.</p>
               <p>Še odgovor na trditev, da smo poslanci govorili o 35 evrih v kampanji. Meni osebno
               to ni znano. Sami dobro veste, da sem se iz te kampanje sam, na lastno željo,
               umaknil. Zakaj? Ker vem, da greste vedno ad personam, hočete se pogovarjati o osebah,
               ste žaljivi, tako ste se morali pogovarjati pa o argumentih in ste zmrznili. To je
               vsa zgodba. Sem pa seveda v kampanji sodeloval. Kar poglejte si tiste napise, ki so
               bili na spletni strani SDS, najbrž vam je jasno, da sem bil soavtor pri kakšnem, vsaj
               pri tistih, ki so bili objavljeni v zadnjem tednu. Nič skrbeti, da ne bi zagovarjal
               rešitev, za katere sem prepričan, da so evropske, korektne in zajete v sedaj
               veljavnem zakonu in lahko samo rečem, da sem vesel, da so jih ljudi že dvakrat
               potrdili na referendumu. Hvala.</p>
            </sp>
            <sp xml:id="SDZ5-Izredna-38-2011-01-11.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jože Tanko.</p>
            </sp>
            <sp xml:id="SDZ5-Izredna-38-2011-01-11.sp56">

               <speaker>JOŽE TANKO:</speaker>

               <p>Hvala lepa za besedo.</p>
               <p>Zakon o izvrševanju proračuna je terminski zakon. To se pravi, to je zakon, ki ureja
               poslovanje proračuna v enem poslovnem letu med 1. 1. in 31. 12. tekočega leta. To
               najbrž drži. Sprašujem se, ali je možno s takim časovno omejenim zakonom razveljaviti
               določbe za leta po veljavnosti tega terminskega zakona iz Zakona o izvrševanju
               proračuna tudi za naslednje poslovno leto. Zakon o RTV, ki velja, je najbrž v tem
               primeru sistemski zakon. Po moji logiki bi morali vsako leto, gospa ministrica, če bi
               hoteli te zadeve na tak način urejati, ponovno razveljaviti določbo. Ker to najbrž ni
               možno in tudi ni sistemsko, je to, kar se je zgodilo leta 2009, skregano z vsako
               normalno logiko. Na enak način lahko Vlada najbrž predpiše tudi cene vode za
               komunalna podjetja ali pa cene čiščenja odplak. Na enak način, z enako logiko, za
               javna podjetja ali javne institucije na drugih področjih. Zakaj je samo RTV tisti
               neproračunski uporabnik, ki mu je bilo treba posebej naložiti spremembo? Če ste to
               želeli storiti, bi lahko storili s spremembo tistega člena zakona o Radioteleviziji
               in bi zadevo postavili za naprej. Lahko bi, brez problema, lažje kot z nesistemsko
               rešitvijo pri Zakonu o izvrševanju proračuna.</p>
               <p>Mimogrede, dobro preberite mnenje Zakonodajno-pravne službe Državnega zbora, ko se
               je obravnavala ta vaša nasilna vklopitev RTV-prispevka v Zakon o izvrševanju
               proračuna, pa boste videli vse pravne dileme, ki spremljajo tako rešitev. Na veliko
               tega smo opozarjali tudi v poslanskih klopeh, v opoziciji, vendar nič od tega se ni
               upoštevalo. Treba je bilo, zato da se je pokazalo, da je treba nekaj v RTV storiti,
               nasilno spremeniti urejanje RTV- prispevka, tudi na nesistemski način, samo zato, da
               se je tisto, kar ste govorili, nekako poskušalo materializirati. In kaos, ki je
               nastal, imamo zdaj pred sabo. To je kaos. Prav zanimivo je, da na podoben nesistemski
               način, kot ste spremenili zadevo prvič, poskušate to urejati tudi drugič in vsakič
               naslednjič. Tako najbrž ne gre. Če želite, da Državni zbor funkcionira normalno, če
               želite, da bomo sprejemali zakone, ki so pravnosistemsko umeščeni pravilno v pravni
               red, potem je treba zagotoviti predvsem to. Predsednik Državnega zbora je tudi eden
               tistih najbolj odgovornih, ki morajo poskrbeti, da zadeve potekajo na tak način. Tudi
               pravila, ki ste jih predlagali, mimogrede, to urejajo. Skratka, razmere so zelo
               slabe.</p>
            </sp>
            <sp xml:id="SDZ5-Izredna-38-2011-01-11.sp57">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Proceduralno? Dovolim vam samo proceduralni predlog, časa
               za razpravo nimate več. Opozarjam vas, da vas bom prekinil, če boste to zlorabili.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp58">

               <speaker>MAG. BRANKO GRIMS:</speaker>

               <p>Spoštovani gospod predsednik, samo predlagam, da se preko službe poskrbi, da bi
               zdajle vsi prejeli na klopi resolucijo o normativni dejavnosti, ki jo je sprejel ta
               parlament, v kateri je tudi načelo poenostavitve, v katerem izrecno piše, da
               preprečuje spreminjanje enega predpisa z določbo v drugem predpisu<gap n="..."/></p>
            </sp>
            <sp xml:id="SDZ5-Izredna-38-2011-01-11.sp59">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Grims, dali ste proceduralni predlog<gap n="..."/></p>
            </sp>
            <sp xml:id="SDZ5-Izredna-38-2011-01-11.sp60">

               <speaker>MAG. BRANKO GRIMS:</speaker>

               <p>potem bo jasno, da gre v besedah za eno, v dejanjih pa drugo, ko gre za to koalicijo.
               Kot vedno.</p>
            </sp>
            <sp xml:id="SDZ5-Izredna-38-2011-01-11.sp61">

               <speaker>PREDSEDNIK DR. PAVEL GANTAR:</speaker>

               <p>Seveda tega predloga ne bom upošteval. Ta resolucija je javni dokument kot vsi drugi
               in je dostopna vsem vam preko vseh medijev, ki so za to na razpolago. Zato seveda ne
               bomo trošili denarja za fotokopiranje dokumentov, do katerih imate siceršnji dostop
               in so bili že objavljeni.</p>
               <p>Želi še kdo razpravljati? K besedi se javlja ministrica Majda Širca.</p>
            </sp>
            <sp xml:id="SDZ5-Izredna-38-2011-01-11.sp62">

               <speaker>MAJDA ŠIRCA RAVNIKAR:</speaker>

               <p>Zgolj pojasnilo glede predloga, zakaj naj bi omejili leto 2012 znotraj ZIPRA.</p>
               <p>Jasno je, da se v referendumsko voljo z zakonodajo, se pravi, z zakonom, ki
               spreminja zakon, ki je bil predmet odločanja, ne sme posegati kar nekaj časa, dobro
               leto. V tem smislu bi se lahko čez eno leto srečali z istim problemom, kot se
               srečujemo danes, ko na nek način potrjujemo, vi pravite, na bajpas način neko
               rešitev, zato da je legalna. In konec koncev tudi zato, da lahko hiša naprej
               funkcionira. Še enkrat moram povedati, da bi lahko leta 2009 ta vlada rekla: <q>"Briga
               nas, pa bomo še mi malo politično všečni, pa pustili, da se cvrejo in pečejo na
               svojih lastnih izgubah ali pa da naredijo znotraj RTV Slovenija določene piruete,
               dobesedno, in posegajo po sredstvih za plače znotraj drugih sredstev, ki so bila
               namenjena programom."</q> Tega pač nismo naredili in smo se požvižgali na všečnost, na
               kateri ste vi v bistvu v preteklosti na nek način dobesedno zavirali razvoj RTV
               Slovenija. Še posebej potem, ko so se izstavile drugačne računice ob spremembi tako
               imenovane Virantove plačne reforme. Morate vedeti, da je znotraj te reforme prišlo do
               pomembnega, pomenljivega dviga plač v RTV Slovenija. Te plače so dandanes skoraj 400
               evrov večje kot povprečne plače znotraj vse kulturne dejavnosti zaradi tega, ker so
               bile eventualno v preteklosti slabše ocenjene in kljub temu, da je bilo med 2 tisoč
               zaposlenimi vsaj tisoč takih, ki niso imeli ustrezne izobrazbe. Ampak to so vse
               razumljivi razlogi, ker gre za specifične poklice, kjer je včasih praksa, izkušnje in
               tako naprej ali pa nezmožnost dodatnega šolanja bila posledica, dejstvo, da so se
               tako popravljale. Ampak popravile so se, pomembno so mogoče odigrale določeno vlogo
               tudi pri sprejemanju tega zakona. To je prav. Ampak s tem je bila RTV Slovenija
               potisnjena v težavo, s katero se vaša vlada ni hotela soočit in ni dala določenega
               priglasa za povišanje RTV prispevka. To smo, tudi sam predsednik Vlade in vsi,
               doživeli s pobudami, ki so bile danes s strani predsednika programskega sveta gospoda
               Grande, s pobudami, ki jih je dal nekdanji direktor in so bile nenehne in zelo
               vztrajne, ker je razumel, da posluje v zelo otežkočenih pogojih. Temu smo
               prisluhnili. Danes pravite, da nismo naredili prav. Sama RTV Slovenija pa je zagotovo
               lahko dosegala boljše rezultate in sploh lahko delala, ker sicer ne bi. To je pač
               treba pojasniti, da se ne bi razumelo to kot neko soliranje v smislu nepravih
               rešitev. Bile so dobre, koristne rešitve. V bistvu celotno tankočutne in danes sicer
               vi sporočate, da politično ne modre, zagotovo pa potrebne. Hvala.</p>
            </sp>
            <sp xml:id="SDZ5-Izredna-38-2011-01-11.sp63">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o tem členu in amandmaju k temu členu? Ne. Potem
               zaključujem razpravo. O amandmajih bomo v skladu s časovnim potekom seje zbora
               odločali v okviru glasovanj takoj po zaključeni 4. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA – OBRAVNAVA PREDLOGA KANDIDATKE ZA
                  MINISTRICO BREZ RESORJA, ODGOVORNO ZA LOKALNO SAMOUPRAVO IN REGIONALNO POLITIKO</title>
               </p>
               <p>Predsednik Vlade Borut Pahor je 3. januarja 2011 Državnemu zboru predlagal, da za
               ministrico brez resorja, odgovorno za lokalno samoupravo in regionalno politiko,
               imenuje gospo Dušo Trobec Bučan.</p>
               <p>Besedo dajem predsedniku Vlade, gospodu Borutu Pahorju za dopolnilno obrazložitev
               predloga.</p>
               <p>Izvolite, imate besedo.</p>
            </sp>
            <sp xml:id="SDZ5-Izredna-38-2011-01-11.sp64">

               <speaker>BORUT PAHOR:</speaker>

               <p>Dober dan vsem skupaj, gospod podpredsednik, poslanke in poslanci!</p>
               <p>Kot je dejal podpredsednik, sem 3. januarja letos poslal temu visokemu domu predlog
               za imenovanje Duše Trobec Bučan za ministrico brez listnice, pristojno za lokalno
               samoupravo in regionalno politiko.</p>
               <p>Tako sem se odločil iz treh razlogov. Prvič. Vlada mora delovati v polni zasedbi,
               vključno z ministrico, ki drži v rokah vajeti črpanja evropskih sredstev. Kot veste,
               je po daljšem obdobju zatišja, tudi ob sodelovanju kandidatke Trobec Bučan, Slovenija
               začela uspešneje črpati evropska sredstva. To smo, kot veste, dosegli z
               reorganizacijo v delu Vlade, ki je postavila na vrh piramide odgovornosti prav
               položaj te ministrice oziroma ministra. Metaforično sem pred letom dni dejal, da se
               je Vlada v bistvu odločila za vojaško upravo glede pristojnosti tega položaja, da je
               ta vrh piramide jasen in da je na vrhu te piramide pristojen minister ali ministrica,
               ki mora poskrbeti za to, da je črpanje svežih finančnih sredstev čim bolj uspešno.
               Dejansko sodi Slovenija danes med države, ki sodijo v vrhnji del uspešnosti črpanja
               zlasti kohezijskih sredstev.</p>
               <p>Drugič. Gospa Duša Bučan je primerna in izkušena kandidatka za ta položaj. Naj
               poudarim, da je bila v zadnjem letu dni, ko je prišlo do najbolj uspešnih premikov
               pri črpanju sredstev, desna roka dosedanjega ministra. Službo, njene pristojnosti,
               probleme, priložnosti odlično pozna, je z njimi seznanjena in lahko takoj brez motenj
               takoj po imenovanju opravlja zahtevno delo.</p>
               <p>In tretjič. Gospa Bučan, jaz sem imel z njo dolg razgovor, ker mi ni bilo vseeno,
               kdo bo prevzel ta pomemben položaj, me je v dveh urah prepričala v to, da brez
               oklevanja ne dvomi v uspeh njenega dela. To dokazuje tudi njena zelo samozavestna
               odločitev, da bo po vsega treh mesecih dela prišla pred ta visoki dom, gospe in
               gospodje, gospod podpredsednik, z rezultati njenega in vladnega dela in da bomo imeli
               v tem visokem zboru razpravo o uspešnosti ne samo njenega, ampak vladnega dela pri
               črpanju evropskih sredstev. Redkokdaj se v politiki zgodi, da je kdo tako odločen
               prevzeti nase odgovornost za tako težko področje v tako kratkem času in postaviti
               rezultate svojega dela na ogled in v presojo javnosti. In mislim, da to kaže tudi na
               značaj kandidatke, ki nekako spada v ta zahtevni čas pogumnih in smelih odločitev.</p>
               <p>Na koncu naj rečem, da je pri moji odločitvi prevagala njena sposobnost, njena
               kompetitivnost, želja po tem, da tekmuje v tem, da je boljša od predhodnikov, da je
               uspešna, da se dokaže. Prepričala me je njena strokovnost in izkušenost. Eno leto je
               bila desna roka, dobro pozna delo. Če bi menil, da je predlagatelj predsedniku Vlade,
               ki je sicer odgovoren za izbiro oziroma predlog, dal slabega kandidata ali
               kandidatko, bi jo po pogovoru zavrnil in prosil, da da drugega kandidata ali
               kandidatko. Po več pogovorih me je kandidatka prepričala. Konec koncev, res je, ta
               visoki dom bo odločal o njeni izvolitvi oziroma imenovanju, odgovoren za njeno delo
               pa bom jaz.</p>
               <p>Prosil bi ta visoki dom, da razume položaj predsednika Vlade, ki je odgovoren za
               delo ministrskega zbora, da razume, da želi delati s popolnim ministrskim zborom,
               tudi odgovarjati seveda za odločitve, da mu je omogočeno, da ima popoln ministrski
               zbor in da lahko dela brez velikih motenj v sistemu, zlasti pri tako pomembni temi,
               kot je črpanje evropskih sredstev, regionalna politika in delo z županjami in župani.
               Duša Bučan je tega sposobna, in na srce vam polagam, da podprete njeno kandidaturo.
               Hvala lepa.</p>
            </sp>
            <sp xml:id="SDZ5-Izredna-38-2011-01-11.sp65">

               <speaker>PODPREDSEDNIK FRANCE CUKJATI:</speaker>

               <p>Hvala za besedo predsedniku Vlade.</p>
               <p>V skladu z 230. členom Poslovnika Državnega zbora se je kandidatka predstavila
               Odboru za lokalno samoupravo in regionalni razvoj ter odgovarjala na vprašanja članov
               odbora. Poročilo odbora ste prejeli. Mnenje odbora bo predstavila podpredsednica
               odbora gospa Renata Brunskole.</p>
               <p>Prosim, izvolite, imate besedo.</p>
            </sp>
            <sp xml:id="SDZ5-Izredna-38-2011-01-11.sp66">

               <speaker>RENATA BRUNSKOLE:</speaker>

               <p>Hvala lepa. Spoštovani gospod predsednik Vlade, spoštovani gospod podpredsednik,
               kolegice in kolegi!</p>
               <p>Predsednik Vlade Republike Slovenije je dne 3. januarja predsedniku Državnega zbora
               poslal predlog, da Državni zbor za ministrico brez resorja, odgovorno za lokalno
               samoupravo in regionalno politiko imenuje gospo Dušo Trobec Bučan.</p>
               <p>Gospa Duša Trobec Bučan se je v skladu s 112. členom Ustave Republike Slovenije ter
               prvim in drugim odstavkom 230. člena Poslovnika Državnega zbora dne 7. januarja
               predstavila članici in članom Odbora za lokalno samoupravo in regionalni razvoj in
               odgovarjala na naša vprašanja.</p>
               <p>Predlagana kandidatka za ministrico se je uvodni predstavitvi najprej osebno
               predstavila. V nadaljevanju je predstavila področja dela službe, ki je organizirano v
               treh uradih in obsega samoupravo, regionalno politiko in evropsko kohezijsko
               politiko. Prvi del združuje lokalno samoupravo in regionalno politiko, drugi organ
               upravljanje evropske kohezijske politike in tretji združuje naloge s področja
               evropskega teritorialnega sodelovanja.</p>
               <p>Posebej zanimiva je bila predstavitev kandidatke za ministrico oziroma odgovori na
               postavljena vprašanja. Šlo je za dva sklopa vprašanj, in sicer področje lokalne
               samouprave. Vprašanja članice in članov so bila naslednja. Kakšen je plan B, če
               ustanovite pokrajin kot projekt ne bo uspel? Kdaj, kaj in zakaj je potrebna sprememba
               Zakona o financiranju občin? Ali to pomeni napoved ukinitve manjših občin, ki naj bi
               jih bilo glede na kriterij števila prebivalstva skoraj polovico? Kdaj se resnično
               predvideva začetek postopka za sprejemanje pokrajinske zakonodaje in v kakšni fazi so
               predlogi zakonov? Ali bo kdaj izdelana analiza? Koliko so manjše občine dejansko
               ustvarile, ne pa govoriti o tem, da niso sposobne opravljati svojih nalog. Upravne
               enote niso v pomoč občinam, takšno je bilo mnenje nekaterih, in nekateri postopki se
               po mnenju izpraševalcev namensko zavlačujejo. Zato bi služba, ki je zadolžena za
               lokalno samoupravo, in občine morale v tej smeri več storiti in občinam nuditi pomoč.
               Bilo je tudi vprašanje, kakšna je vloga in pomen regionalnih razvojnih agencij, glede
               na to, da imajo različno organizacijske oblike in pristojnosti. Zakaj ima ta vlada
               pri obravnavi regij, ki potrebujejo pomoč, različne pristope? Na primer, sprejme
               Zakon o Pomurju, na nek način pomaga Dolenjski in Beli krajini, področje Koroške pa
               je ne zanima. Kdaj bo izdelana analiza ali poročilo izvajanje zakona o pomurski
               regiji? Kakšna je učinkovitost izvajanja zakonov in ukrepov, ki jih je zakon
               predvidel? Kakšni so predlogi in rezultati dela Sveta za decentralizacijo in
               regionalizacijo v okviru Vlade? Glede na to, da kandidatka prihaja iz koalicijske
               stranke DeSUS, je nekatere člane odbora posebej zanimalo, kako in na kakšen način bo
               deležna podpore v svoji stranki. Področje regionalnega razvoja. Tukaj je bilo tudi
               kar nekaj vprašanj. Glede na Zakon o spodbujanju skladnega regionalnega razvoja je
               člane odbora zanimalo, kakšno mnenje ima kandidatka o subregionalnem razvoju, kako in
               na kakšen način so se opredelila mesta znotraj 30-članskega regijskega sveta.</p>
               <p>Skratka, šlo je za nekaj, bi rekla, precej podrobnih vprašanj, za katera menim, da
               na zaslišanju morebiti celo niso primerna, vendar tukaj dajem poročilo odbora in
               vprašanja, ki so bila postavljena, so bila s strani kandidatke tudi odgovorjena
               izredno strokovno. Predlagana kandidatka je na vsa postavljena vprašanja po
               posameznih vsebinskih sklopih podala odgovore ter člane odbora seznanila tudi s
               svojimi stališči, pogledi in mnenji. Kandidatka je podala tudi konkretne predloge za
               ukrepanje na posameznih področjih delovanja službe. Posebej pa se bo zavzemala, da
               zaradi zamenjave v vrhu službe Vlade za lokalno samoupravo in regionalno politiko
               delo na ključnih projektih ne bo zastalo.</p>
               <p>Po končani predstavitvi predlagane kandidatke je odbor glasoval in izglasoval z
               osmimi glasovi za in štirimi glasovi proti ter sprejel naslednji sklep in mnenje:
               Predstavitev gospe Duše Trobec Bučan kot kandidatke za ministrico brez resorja,
               odgovorno za lokalno samoupravo in regionalno politiko, je bila ustrezna. Hvala.</p>
            </sp>
            <sp xml:id="SDZ5-Izredna-38-2011-01-11.sp67">

               <speaker>PODPREDSEDNIK FRANCE CUKJATI:</speaker>

               <p>Sledi predstavitev stališč poslanskih skupin. Gospod Matjaž Zanoškar bo predstavil
               stališče Poslanske skupine Demokratične stranke upokojencev.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp68">

               <speaker>MATJAŽ ZANOŠKAR:</speaker>

               <p>Hvala, spoštovani podpredsednik, spoštovani predsednik Vlade, kolegice in kolegi!</p>
               <p>Dovolite, da predstavim stališče Poslanske skupine DeSUS glede predloga kandidatke
               za ministrico brez resorja, odgovorne za lokalno samoupravo in regionalni razvoj,
               gospe Duše Trobec Bučan. V Poslanski skupini DeSUS se strinjamo z mnenjem kandidatke
               in trditvijo, da je ena od prioritetnih in hkrati tudi najtežjih in najbolj
               odgovornih nalog, s katero se bo morala spopasti, uspešno črpanje evropskih sredstev.
               Kandidatka gospa Trobec Bučan dobro pozna resor, ki naj bi ga prevzela, saj je sama v
               tej službi delovala kot državna sekretarka, zato po naši oceni ne bo rabila dodatnega
               časa, da se z resorjem spozna, kar je nedvomno ena od velikih prednosti. Področje
               dela Službe za lokalno samoupravo in regionalni razvoj je izjemno široko in poleg
               lokalne samouprave in regionalne politike zajema tudi evropsko kohezijsko politiko.</p>
               <p>V Poslanski skupini DeSUS se strinjamo z oceno kandidatke, da je zaradi usklajenega
               delovanja smiselno ta področja združevati v okviru enega resorja. Prav tako se v
               Poslanski skupini DeSUS strinjamo z njenimi navedbami, da je v tem mandatu služba za
               področje kohezijske politike uspela poenostaviti postopke in doseči bistven napredek
               pri črpanju evropskih sredstev. Pozdravljamo tudi dejstvo, da so na SVLR začeli tudi
               razpravo o izvajanju kohezijske politike v obdobju nove finančne perspektive, torej
               po letu 2013. Kandidatka je med prioritetami svojega dela napovedala prizadevanja za
               čim boljše črpanje evropskih sredstev. Prav tako namerava nadaljevati z dobrim delom
               dr. Gjerkeša na področju odpravljanja vseh administrativnih ovir za črpanje evropskih
               sredstev. Seveda pa se bo še posebej angažirala za sprejem zakona o skladnem
               regionalnem razvoju, ki je trenutno v drugi obravnavi v Državnem zboru. Področje
               regionalnega razvoja so po njenih besedah z novim zakonom o skladnem regionalnem
               razvoju postavili tako rekoč na novo, o čemer se v Poslanski skupini DeSUS popolnoma
               strinjamo. Dejstvo je namreč, da se kljub naporom tudi zaradi krize regionalne
               razvojne razlike ne zmanjšujejo. Pri tem kandidatka poudarja, s čimer se tudi v
               poslanski skupini strinjamo, da slovenska regionalna politika ne sme biti zožena za
               evropsko kohezijsko politiko, saj najbolj občutljivih problemov našega regionalnega
               razvoja vsekakor v Bruslju ne morejo zaznati. Kot je povedala kandidatka bodo
               prizadevanja za izboljšanje učinkovitosti izvajanja kohezijske politike prednostna
               naloga tudi v prihodnje.</p>
               <p>Med konkretnimi cilji je na petkovi predstavitvi kandidatka omenila optimizacijo
               postopkov za črpanje sredstev programskega obdobja 2007–2013, ter pospešitev priprav
               zahtevkov za povračilo sredstev Evropske unije, kar je vsekakor tudi za nas v
               Poslanski skupini DeSUS zelo zelo primerno in pravšnje. Kot že rečeno, je kandidatka
               za ministrico povedala, da se pripravljajo spremembe tudi na področju lokalne
               samouprave. S spremembami Zakona o financiranju občin nameravajo med drugim
               poenostaviti financiranje investicij občinam. Poleg novele Zakona o financiranju
               občin pa za letošnje leto načrtuje pripravo in sprejem novele Zakona o lokalni
               samoupravi. Kar pa zadeva ustanovitev pokrajin, po besedah kandidatke projekt v
               vladni službi nikakor ni zastal in se mu Vlada nikakor ni odpovedala. V Poslanski
               skupini DeSUS se bojimo, da gre tu za projekt, kjer bo politični interes želel
               prevladati strokovne argumente. Zato ji na tem področju še posebej želimo politične
               spretnosti in iznajdljivosti ter modrosti.</p>
               <p>V poslanski skupini smo skratka veseli, da je tudi predsednik Vlade v kandidatki
               videl svojo pravo sodelavko, in prepričani smo, z vsem tem znanjem, ki ga je pokazala
               v dosedanji praksi, vemo, da bo tudi to nalogo, ki ji bo zaupana, odlično opravljala.
               Hvala.</p>
            </sp>
            <sp xml:id="SDZ5-Izredna-38-2011-01-11.sp69">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogdan Barovič bo predstavil stališče Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Izredna-38-2011-01-11.sp70">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Spoštovane kolegice in kolegi, predsednik
               Vlade!</p>
               <p>Za gospo Ploštajnerjevo, za gospodom Gjerkešem danes izbiramo, volimo, imenovali
               bomo že tretjega ministra oziroma ministrico brez listnice, ampak na zelo občutljivem
               področju. Čeprav je bilo vedno največ govora o porabi evropskih sredstev, se moramo
               zavedati, da je delo na Ministrstvu za lokalno samoupravo in regionalni razvoj
               razdeljeno na tri pomembne segmente: na lokalno samoupravo, na regionalni razvoj in
               na evropsko kohezijsko politiko. Hkrati se moramo zavedati, da je leto dni od tega,
               ko je prav to ministrstvo prevzelo izvajanje finančnega mehanizma evropskega
               gospodarskega prostora in tako na enem mestu zagotovilo skupno upravljanje različnih
               evropskih skladov.</p>
               <p>Nedvomno, čeprav brez listnice, zelo pomembno, zahtevno in potrebno ministrstvo!
               Pred tem ministrstvom, pred vsemi nami, predvsem pa pred Slovenkami in Slovenci so
               številni problemi, so številne težave, ki segajo na delo, na delovno področje tega
               ministrstva. Kljub temu, da se je iz leta v leto namenjalo več denarja, lahko
               ugotovimo, da je današnje stanje naslednje. Na področju regionalnega razvoja je
               stanje najtežje, namreč regionalne razvojne razlike v Sloveniji se ne zmanjšujejo
               niti ne stagnirajo, na žalost se povečujejo. Kljub povečevanju sredstev za regionalni
               razvoj, je obseg teh sredstev ugotovljeno premajhen. Najbolj občutljivi problemi
               regionalnega razvoja te države, države Republike Slovenije, ostajajo mnogokrat
               osamljeni. Evropa jih ne vidi vedno, pravzaprav jih sploh noče prepoznavati in
               Slovenija je prepuščena sama sebi. Slovenija mora sama razvijati svojo domačo,
               regionalno politiko. To ministrstvo s svojim delom pomaga kolikor lahko in posega
               tudi na področje umiritve velike brezposelnosti v naši državi, ki, kot vemo, ta
               trenutek presega 110 tisoč ljudi.</p>
               <p>Imamo obstoječi Zakon o skladnem regionalnem razvoju in ugotovljeno je bilo že dolgo
               časa nazaj, da ta zakon ne daje odgovorov na čedalje večje razvojne probleme. In pred
               nami je že osnutek in bil v prvi obravnavi novi zakon o skladnem regionalnem razvoju.
               Ta zakon je pomemben, je pomemben in vidim, da smo ga tudi resno vzeli, kajti veliko
               amandmajev je na ta zakon ravno zaradi tega, ker pričakujemo, da bo ta zakon zares
               pomagal reševati usklajenost regionalnega razvoja. Hkrati pa rešuje še en velik
               problem, na katerega pa smo v Slovenski nacionalni stranki že opozorili in bomo še
               opozarjali, na medresorsko neusklajenost. Vsi skupaj ne glede, ali smo koalicija ali
               opozicija, se zavedamo, da v določenih trenutkih pride do popolnega kolapsa in
               razdora v odnosu med Ministrstvom za lokalno samoupravo in regionalni razvoj in
               ostalimi ministrstvi, kar kažejo tudi dejanja. Ko stvari stečejo na Ministrstvu za
               lokalno samoupravo, se lomijo na Ministrstvu za okolje, če stečejo še na Ministrstvo
               za okolje, se zalomijo na Ministrstvu za finance. Te povezanosti ni. Priča smo, bom
               zelo konkreten, govora o skladnem regionalnem razvoju in o želji po skladnem
               regionalnem razvoju, ko istočasno, v analizi opredeljenem,, danes najbolj ogroženem
               Zasavju, Ministrstvo za zdravje razmišlja o ukinitvi porodnišnice, za njo pediatrije,
               ker ne rabi pediatrije, če ni porodnišnice, in zmanjšanje kirurgije in na koncu bodo
               prišli k ukinjanju bolnice. Ministrstvo za gospodarstvo bo slej ko prej ukinilo
               Rudnik Trbovlje-Hrastnik. V nacionalnem energetskem programu v osnutku na strani 265
               je shema, na kateri je zapisano, da leta 2015 Termoelektrarna Trbovlje ne bo več
               proizvajala električne energije. Drugega v Trbovljah, v Hrastniku, Zagorju ostaja
               bore malo. Bore malo. In ne more biti to skladen regionalni razvoj, ko se bo nova
               ministrica borila za to skladnost, druga ministrstva pa bodo to skladnost razbijala
               tako kot pri bovlingu. Tega nam manjka. Regionalna politika bi morala postati
               koordinator drugih razvojnih politik in ne obratno. Upam, da se bomo vsi enkrat tega
               zavedli.</p>
               <p>Zelo pomembno delo bodoče ministrice in tega ministrstva je na področju lokalne
               samouprave, kjer vemo, da imamo težave pri ustanavljanju ali neustanavljanju še novih
               občin, imamo težave pri poslovanju vseh tistih občin, ki so bile imenovane, pa niso
               ustrezale kriterijem po Zakonu o lokalni samoupravi, ki je bil zdaj spremenjen.
               Recesija in gospodarska kriza je, to sem povedal že lani, zdaj nastopila v občinah,
               kjer se prihodki zmanjšujejo, odhodki pa povečujejo v lokalnih skupnostih. Ob tem, da
               se ogromno bremen prenaša iz državnega na lokalni nivo, kar pomeni dvoje: veliko
               težkih nalog pripomoči in delovanju lokalnih skupnosti in zahtevek za pospeševanje
               procesa ureditve pokrajin v državi Republiki Sloveniji. Nam je žal, da pred leti, ko
               je Slovenska nacionalna stranka predlagala ob ustavnih spremembah, ki so potem bile
               sprejete, da ni takrat tista vlada poslušala in zapisala število regij kot ustavno
               kategorijo. Če bi to naredila, bi danes že imeli pokrajine. Imeli bi jih. Takrat je
               bil predlog 8 pokrajin. In če bi ta predlog osmih pokrajin bil zapisan, število,
               zapisan v Ustavi, takrat je bil dogovor, mislim pa, da je gospod predsedujoči
               usklajeval te pogovore, bi danes regije imeli. Jaz povem samo, da nam je žal, da tega
               nimamo, ker slej ko prej jih bomo morali oblikovati. Zaradi tega, ker lokalne
               skupnosti, takšne, kot so, in toliko, kot jih je, same ne bodo zmogle več živeti.</p>
               <p>Jaz ne bom toliko govoril o izkoriščanju evropskih sredstev, o vrnitvi sredstev v
               domač proračun. Vsi vemo, kakšne so številke, vsi vemo, kakšni so podatki. Na eni in
               na drugi strani so naloge. Lokalne in regionalne skupnosti so dolžne pripravljati
               kvalitetne programe, težji del je, dolžne so zagotavljati del lastnih sredstev, kar
               je dosti težje in tretji del je, da je tudi država dolžna potem, ko te dobre programe
               in ko ima zagotovilo lokalnih skupnosti, da imajo svoj delež pripravljen, da
               izpeljejo tudi te projekte.</p>
               <p>Torej, ministrstvo je potrebno zaradi vsebine nalog, ki je temu ministrstvu dana.
               Kot takšno potrebuje tudi trdno in močno vodstvo. Zame in za moje kolege iz Slovenske
               nacionalne stranke je bila dobra ministrica gospa Ploštajner, je bil dober minister
               gospod Gjerkeš. Na predstavitvi na matičnem delovnem telesu sem spoznal ali pa
               domneval, da bo tudi kandidatka, ki prihaja, dobra kandidatka na zelo težki poziciji
               in zelo težki nalogi, kajti časa zmanjkuje, nalog pa je preveč. Ona bo morala določit
               prioritete. Ali bo to skladni regionalni razvoj, ali bo to pomoč in razvoj lokalnih
               skupnosti, ali pa bo to prioriteta koriščenja evropskih sredstev in programi za
               koriščenje evropskih sredstev. Težka odločitev je pred njo, veliko dela bo ostalo.
               Zato se nam zdi v Slovenski nacionalni stranki pomembno, da delo teče naprej. Za nas
               ni pomembno, kako se piše kandidatka ali kandidat, od kod prihaja, kakšne barve je.
               Nam to ni pomembno. Ta trenutek je za nas pomembno, da bo delo teklo naprej.</p>
               <p>Zato v Slovenski nacionalni stranki ne bomo nasprotovali imenovanju ministrice brez
               listnice. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp71">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Milan Gumzar bo predstavil stališče Poslanske skupine Liberalne demokracije
               Slovenije.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp72">

               <speaker>MILAN GUMZAR:</speaker>

               <p>Hvala za besedo. Kolegice in kolegi, gospod podpredsednik, predsednik Vlade, lepo
               pozdravljeni!</p>
               <p>V Poslanskem klubu Liberalne demokracije Slovenije bomo kandidatko za ministrico
               brez listnice, odgovorno za področje lokalne samouprave in regionalno politiko, gospo
               Dušo Trobec Bučan podprli.</p>
               <p>V Poslanskem klubu LDS smo prepričani, da je resor, ki je zadolžen za črpanje
               evropskih sredstev in spodbujanje regionalnega razvoja, izjemnega pomena, še posebej
               v času krize. V skladu s tem smo v Poslanskem klubu LDS prepričani, da je imenovanje
               ministrice na to mesto nekaj, kar ne more čakati. V takem času pustiti ta resor brez
               vodstva, ne bi bilo odgovorno, tako do ljudi, zaposlenih v Službi Vlade za lokalno
               samoupravo in regionalni razvoj, ki v tem času pripravljajo nove razpise za črpanje
               evropskih sredstev, kot tudi ne do regij in občin, ki ta denar nujno potrebujejo.</p>
               <p>Ob morebitnem imenovanju gospe Duše Trobec Bučan v Poslanskem klubu LDS izražamo
               upanje, da se bo nadaljevalo uspešno črpanje evropskih sredstev, s čimer sta začela
               njena predhodnika. Prav tako pa izražamo pričakovanje, da bo uspela s svojim znanjem
               in energijo v preostanku mandata skozi zakonodajno proceduro pripeljati prepotrebne
               spremembe Zakona o financiranju občin, kjer so še posebej nujne spremembe določb, ki
               urejajo koriščenje investicijskih sredstev po 21. in 23. členu Zakona o financiranju
               občin, saj sedanja ureditev občinam nalaga ogromno administrativnega dela.</p>
               <p>V Poslanskem klubu LDS smo se na zasedanju matičnega delovnega telesa prepričali, da
               kandidatka izpolnjuje pogoje za odgovorno funkcijo, za katero kandidira. Prav tako pa
               po pogovoru, ki smo ga v okviru poslanskega kluba opravili z njo, menimo, da ima
               vizijo za nadaljnje delo v tem resorju.</p>
               <p>Z Zakonom o skladnem regionalnem razvoju, ki je v proceduri sprejemanja v Državnem
               zboru, smo v tej koaliciji začeli trnovo pot izravnavanja razvojnih razlik med
               različnimi slovenskimi regijami. Upamo, da bo kandidatka s sodelavci, ki jih ima
               znotraj vladne službe, pripomogla k čim hitrejši in kvalitetnejši implementaciji tega
               zakona. Prav tako pa, kot sem že omenil, od nje pričakujemo še tisti drugi, ravno
               tako pomemben korak, spremembo Zakona o financiranju občin, na način, ki bo omogočil
               občinam, da opravljajo svoje naloge in ustvarjajo okolje, primerno za gospodarski in
               družbeni trajnostni razvoj.</p>
               <p>V Poslanskem klubu LDS podpiramo predlog predsednika Vlade za ministrico brez
               listnice, ki je danes pred nami. Kot je predsednik Vlade povedal tudi sam, je
               odgovornost za izbiro ekipe njegova. V Poslanskem klubu LDS upamo, da se je odločil
               pravilno.</p>
            </sp>
            <sp xml:id="SDZ5-Izredna-38-2011-01-11.sp73">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod mag. Franc Žnidaršič bo predstavil stališče Poslanske skupine nepovezanih
               poslancev.</p>
            </sp>
            <sp xml:id="SDZ5-Izredna-38-2011-01-11.sp74">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovani predsednik Vlade, kolegice in kolegi!</p>
               <p>Poslanska skupina nepovezanih poslancev kandidatki ne more zagotoviti večinske
               podpore. Razlogov je več, zato bom navedel le nekatere.</p>
               <p>Ob predlogu predsednik Vlade ni imel izbire. Zahteva po novem predlogu, če bi prvi
               ne ustrezal, je bila onemogočena s strani predlagatelja, ki je neizbiro prav te
               kandidatke pogojeval z odhodom iz vladne koalicije, skratka, ali-ali. Stranka z
               enakim številom glasov kot, denimo, Slovenska ljudska stranka, ne more izsiljevati
               tretjega ministrskega položaja, ki ji je pripadal takrat, ko je imela še 7 poslancev
               oziroma glasov in jih sedaj nima več. Predsednik Vlade je imel enkratno priložnost v
               tem primeru, da zmanjša število ministrstev za enega ministra in s tem prihrani
               znatna sredstva v že tako težavnih finančnih razmerah.</p>
               <p>Predstavitev kandidatke je rezultirala v poročilu o sedanjem delu, ki je bilo dobro,
               in o nameri opravljati to delo še bolj odgovorno in dobro tudi v bodoče, in glede
               tega mi nimamo nobenih težav. Črpanje evropskih sredstev samo po sebi pa prav gotovo
               ne more biti razlog za to, da tam potrebujemo ministra, kajti večino dela opravijo
               tam zaposleni in bi to delo lahko opravili tudi, če bi se to ministrstvo oziroma ta
               resor priključil kakšnemu drugemu. Nenazadnje stranka, ki ni podprla proračuna
               države, nima ne moralne ne legitimne pravice zahtevati plače ne samo za predlagano
               ministrico, pač pa tudi za ostale. To je tisto, kar postavlja izsiljevanje te stranke
               našega predsednika Vlade, prav gotovo je nekaj, čemur se mi pri presoji, ali bomo
               dali vse glasove poslanske skupine, nismo mogli izogniti. Če se predsednik Vlade ali
               ta vladna koalicija pusti izsiljevati na tak način, je to lahko način vladanja,
               vendar zagotovo ne more prinesti potrebnih rezultatov, tudi zato ne, ker se na
               posamezne trenutke ta ista stranka s svojim predsednikom celo norčuje iz vladne ekipe
               oziroma iz te vlade, denimo s pripombo, da je bil bivši minister za okolje in prostor
               izgnan iz vlade, kakor da ne bi tukaj vsi v tem prostoru slišali, da je odstopil sam,
               ni bilo nobenega izgona itn. In kadar se taki ljudje pojavijo z izsiljevanjem takrat,
               bi predsednik Vlade ne smel popuščati, moral bi ravnati po svoji lastni presoje in
               nenazadnje, res je odgovornost ministrskega predsednika, koga predlaga. Kaj pa to
               pomeni? Saj je predlagal že kakšnega drugega ministra, ki ga ni imel več, pa s to
               odgovornostjo ni bilo nič. Jaz računam, da bo predsednik Vlade v primeru, da se
               izkaže, da je ta izbira slaba, predlagal glasovanje o zaupnici ali pa celo odstopil.
               To bi bila realna odgovornost, ne pa, da bomo drugega dobili in <q>"nikome ništa"</q>.
               Skratka, odgovornost je tako neotipljiva zadeva, da se jaz nanjo in še kdo v naši
               poslanski skupini ne moremo naslanjati. Želimo ustvarjalo sodelovanje v tej koaliciji
               še v bodoče in tudi ministrici, če bo izvoljena, uspešno delo, nič nimamo osebno
               proti njej in v tem smislu bo naša poslanska skupina prispevala en sam glas. Hvala.
           </p>
            </sp>
            <sp xml:id="SDZ5-Izredna-38-2011-01-11.sp75">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod László Göncz bo predstavil stališče Poslanske skupine Narodne skupnosti.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp76">

               <speaker>DR. LÁSZLÓ GÖNCZ:</speaker>

               <p>Hvala lepa za besedo, gospod podpredsednik. Spoštovani gospod predsednik Vlade,
               kolegice in kolegi!</p>
               <p>Spodbudno je, da se je kandidatka za ministrico, ki bo v primeru imenovanja
               pristojna za lokalno samoupravo in regionalni razvoj oziroma politiko, v svoji
               predstavitvi pozitivno opredelila do nekaj pomembnih prioritetnih vsebin na omenjenem
               področju. Mislim predvsem na intenzivnost črpanja denarnih sredstev iz evropskih
               kohezijskih skladov s poudarkom na kontinuiteti, kajti v zadnjih mesecih je bil na
               tem področju nedvomno dosežen pozitiven premik. Njeno drugo pomembno stališče je, da
               se nadaljuje s postopkom sprejemanja zakona o skladnem regionalnem razvoju, ki naj bi
               v določenih segmentih in v primernem obsegu vplival na zmanjševanje velikih razvojnih
               razlik med območji oziroma regijami v Republiki Sloveniji. Glede na to, da
               pokrajinska zakonodaja verjetno v kratkem še ne bo sprejeta, je zelo pomembno, da bo
               vsebinsko primerno pripravljen zakon o skladnem regionalnem razvoju v najkrajšem
               možnem času tudi sprejet.</p>
               <p>Pričakujemo, da se bo izvajanje Zakona o pospeševanju razvoja Pomurski regiji
               nadaljevalo, brez nepotrebnih zapletov, operativna dejavnost v zvezi s tem pa se naj
               po potrebi kvalitativno nadgradi.</p>
               <p>Menimo, da je kandidatka za ministrico dovolj strokovno odgovorila na pomembna
               vsebinska vprašanja, zato z vidika splošnih parametrov nimamo razloga, da bi
               nasprotovali njeni izvolitvi za ministrico, pristojno za lokalno samoupravo in
               regionalno politiko. Večja dilema se v našem primeru pojavlja glede reševanja
               vprašanj, ki se z vidika lokalne samouprave in regionalne politike nanašajo na
               ustavne in zakonske pravice avtohtonih narodnih skupnosti. Na težave v zvezi z
               ustvarjanjem gospodarske osnove avtohtonih narodnih skupnosti ter z uveljavitvijo
               subsidiarnosti odločanja na tem področju na relaciji država–narodne skupnosti, že
               dolgo opozarjamo. V preteklosti so bile dane določene obljube, vendar do njihove
               realizacije ni prišlo, zato smo kandidatko za ministrico opozorili na pomen
               predlaganega zakona tudi iz tega vidika. Pokazala je pripravljenosti, da se bo
               zavzela za bolj konkretno reševanje tega problema v okviru določb novega zakona.
               Nedvomno je, da bo potrebno zakon iz tega vidika nadgraditi, pri čemer pričakujemo
               njeno podporo.</p>
               <p>Prioritetno je, da se v določbe predloga zakona o spodbujanju skladnega regionalnega
               razvoja med nosilci razvoja na regionalni ravni po načelu partnerstva in trajnostnega
               razvoja, uvrstijo tudi samoupravne narodne skupnosti, ki so osebe javnega prava in
               lahko v tej vlogi opravljajo pomembno funkcijo, ne zgolj za potrebe narodne
               skupnosti, temveč tudi za območje kot celoto. To je pogoj, da pristojne organizacije
               narodnih skupnosti postanejo subjekt lastnega gospodarskega razvoja. Tako se bo
               proces ustvarjanja gospodarske osnove avtohtone narodne skupnosti dejansko lahko
               začel in se postopoma tudi realiziral.</p>
               <p>V upanju, da bo kandidatka za ministrico pripomogla k bolj ustrezni sistemski
               ureditvi, kar se tiče splošnih vprašanj tega področja, kot tudi tistih vprašanj, ki
               so za narodne skupnosti pomembne, najavljam podporo pri njeni izvolitvi. Hvala
               lepa.</p>
            </sp>
            <sp xml:id="SDZ5-Izredna-38-2011-01-11.sp77">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Tomaž Tom Mencinger bo predstavil stališče Poslanske skupine Socialnih
               demokratov.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp78">

               <speaker>TOMAŽ TOM MENCINGER:</speaker>

               <p>Hvala za besedo, podpredsednik. Spoštovani predsednik Vlade, spoštovane kolegice in
               kolegi!</p>
               <p>V Poslanski skupini Socialnih demokratov se je nekaterim postavilo kar nekaj
               vprašanj, pomislekov, stekla je obširna razprava o predlaganem predlogu. Po
               pridobitvi odgovorov, dodatnih pojasnilih, predstavitvi kandidatke v poslanski
               skupini smo sprejeli odločitev o podpori kandidatki s strani Poslanske skupine
               Socialnih demokratov. Kandidatka Duša Trobec Bučan ima izkušnje. Ima izkušnje na
               raznoraznih področjih, predvsem na gospodarstvu, odvetništvu, Ministrstvu za
               pravosodje, v sodniški sfera, na Ministrstvo za okolje in prostor, Ministrstvu za
               pravosodje in zadnje leto tudi na Ministrstvu za lokalno samoupravo in
               regionalizacijo, različna področja, tudi v pripravi zakonodaje, podzakonskih aktov,
               osnutkov zakonov, vodenju bolj zahtevnih upravnih postopkov, z medresorskim
               usklajevanjem. To so vse kvalitete kandidatke Duše Trobec Bučan. Tudi v nadaljevanju
               začetega dela, ki je na Ministrstvu za lokalno samoupravo in regionalizacijo, ki je
               nadaljevanje uspešnega dela njenega predhodnika dr. Henrika Gjerkeša, odprava
               predvsem administrativnih ovir pri črpanju evropskih sredstev. Slovenija je tako
               praktično med bolj uspešnimi, praktično v prvi tretjini članic Evropske unije pri
               črpanju evropskih sredstev.</p>
               <p>Poznavanje ministrstva, poznavanje dela ministrstva, poznavanje aktivnosti na
               ministrstvu – tukaj je kar nekaj zakonov, ki so praktično v fazi realizacije in
               sprejemanja – mislim, da je eden od bolj pomembnih zakonov o skladnejšem razvoju, ki
               je v drugem branju. Poenostavitev sofinanciranja občinskih projektov, zaključek
               petega razpisa konec tega meseca, priprava šestega razpisa za obdobje 2012–2013,
               priprava novele zakonov o financiranju občin in o lokalni samoupravi in pa
               pokrajinska zakonodaja. Naslednja stvar, ki je pomembna pri kandidatki je tudi ta, da
               je izpostavila prednostne naloge in pa cilje. Tukaj bi rad posebej poudaril
               usklajenost delovanja ministrstev, sodelovanje, povezovanje in pa koordinacija in pa
               akcijski načrt črpanja evropskih sredstev, odprava ovir.</p>
               <p>Mislim, da so to stvari, ki prepričajo. Zato bo Poslanska skupina Socialnih
               demokratov podprla kandidatko za ministrico. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp79">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jože Tanko bo predstavil stališče Poslanske skupine Slovenske demokratske
               stranke.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp80">

               <speaker>JOŽE TANKO:</speaker>

               <p>Hvala lepa za besedo in vsem lep pozdrav!</p>
               <p>Pred seboj imamo tretje imenovanje ministra na tem resorju, za ministrico Zlato
               Ploštajner in ministrom Gjerkešem imamo zdaj nov predlog, kar ne govori ravno o tem,
               da je imel predsednik Vlade srečno roko pri izbiri kandidatov. Tudi sicer lahko
               ugotovimo, da je velika večina sprememb na položaju ministrov iz kvote DeSUS.
               Predsednik stranke je bil prisiljen odstopiti, minister. In kot druga zanimivost, če
               se še tega dotaknemo, pa je tudi ta kurioziteta, da je minister iz kvote DeSUS, ki je
               predlagal Zakon o SPIZ, ki je v temeljnem nasprotju s stališči stranke DeSUS, ostal
               trden člen vladne koalicije in ni sporen niti za DeSUS niti za predsednika Vlade. To
               je neke vrste svetovna kurioziteta in veliko pove o stanju v koaliciji. Zanimiva je
               že odstopna izjava gospoda Gjerkeša, kateri je predsedniku Vlade zapisal: <q>"Ker želim
               vse deležnike razbremeniti pritiskov javnosti ti sporočam, da sem na podlagi prvega
               odstavka 12. člena Zakon o Vladi Republike Slovenije pripravljen odstopiti s položaja
               ministra brez resorja, odgovornega za lokalno samoupravo in regionalni razvoj, na
               katerega sem bil imenovan 22. 10. 2009. Prepričan sem, da sem svoje delo doslej
               opravljal vestno, odgovorno in pošteno. Objektivni pogled na delo za časa mojega
               mandata temu gotovo pritrjuje."</q> Kako je predsednik Vlade prebral oziroma razumel to
               pisanje, se kaže v dopisu v Državnemu zboru, v katerem je zapisano, citiram, <q>"na
               podlagi 261. člena Poslovnika Državnega zbora vas obveščam, da sem dne 21. 12. 2010
               prejel pisno objavo dr. Henrika Gjerkeša, ministra brez resorja, odgovornega za
               lokalno samoupravo in regionalni razvoj, s katero me je obvestil, da odstopa s
               funkcije ministra brez resorja, odgovornega za lokalno samoupravo in regionalni
               razvoj."</q> Tukaj vidimo, kako se besede in besedne zveze s tem pa tudi pomeni in nameni
               v Vladi spreminjajo že na kratki poti od ministra do osebe na vrhu Olimpa. Predsednik
               Vlade bere in razume drugače, kot je zapisano, ker ni neke posebnost, ker tudi do
               zdaj smo ugotovili, da drugače bere tudi podatke o gospodarski rasti, o zaostajanju s
               konkurenco, rast na borzi brezposelnih je uspeh, itd. Minister Gjerkeš je ponudil
               odstop, ker je nekoliko preveč napihal. Kaj takega pa ni pričakovati od tistih, ki so
               nekoliko preveč nagrabili. Taki so bolj trdni členi koalicije, bolj trdni podporniki,
               bolj nedotakljivi in do njih se tudi predsednik Vlade obnaša bolj zaščitniško, bolj
               pokroviteljsko tudi bolj razumevajoče. Za temi osebami je močno podporno okolje s
               tihimi družbami, s prijateljskimi navezami, s privilegiranimi cenami bančnih
               kreditov, s prirejenimi razpisi, številnimi uslugami gradbenih firm. Enim je kljub
               napaki ali napakam dana ne samo druga, ampak vedno znova nova priložnost. Tisti
               drugi, ki so pa v koaliciji bolj na obrobju, pa ne morejo računati na nič. Pa naj bi
               za vse veljala enotna pravila pravne države in politične kulture!</p>
               <p>Tudi utemeljitev kandidature Duše Trobec Bučan je, lahko rečem, malomarno
               pripravljena, kajti ne vem, če imamo opravka z isto osebo. Soglasje h kandidaturi je
               podpisala Duša Trobec Bučan, predsednik Vlade pa je v utemeljitvi kandidature v
               zadnjem stavku zapisal, da je Daša Trobec Bučan primerna kandidatka za ministrico
               brez resorja. Kdo torej, Duša ali Daša? Sprašujem se, ali je to le površnost
               kabinetnih uradnikov ali pa predsednik Vlade ne prebere pozorno tistega, kar podpiše,
               recimo niti ne svojih osebnih predlogov za kandidate za ministra. Morda gre za oboje.</p>
               <p>Težave Vlade. Gre za nekoordiniranost politik in pristopov, za nesposobnost
               oblikovanja prioritet, tudi za nezmožnost izvajanja določb ustave, zakonov, tudi
               resolucij, gre za kršenje postulatov demokratične ureditve, blokade se kažejo tudi na
               tem resorju. V normativnem programu Vlade za leto 2009, to lahko rečemo, da je neke
               vrste biblija, je bilo zapisano, da bo Vlada 10. decembra 2009, torej pred več kot
               letom dni, vložila v postopek paket pokrajinske zakonodaje. Sedanji predsednik Vlade
               je namreč ob zavrnitvi pokrajinskega paketa v prejšnjem mandatu, ob zaključku mandata
               Janševe vlade, dejal, da bodo, če dobijo mandat, zagnali vse aktivnosti za
               ustanovitev pokrajin. Do danes se na tem področju ni storilo prav ničesar. Ni
               obljubljenega posvetovalnega referenduma glede števila pokrajin in ni prav nobenega
               vladnega zakona iz pokrajinskega paketa. Ker se štirje predsedniki koalicijskih
               strank, seveda stroka in politika v isti osebi, ne morejo dogovoriti o ničemer, se
               niso tudi o pokrajinah in tudi te niso več prioriteta, zato jih tudi ni v normativnem
               programu za letošnje leto.</p>
               <p>Naj govorita predsednik Vlade ali kandidatka kar želita, vendar med več kot 180
               akti, ki naj bi jih Vlada sprejela in predlagala letos, ni pokrajinske zakonodaje. Pa
               tudi sicer je načrtovani opus na tem področju precej skromen. Predlagani naj bi bili
               dve noveli, zakon o lokalni samoupravi in zakon o financiranju občin, s katerima se
               bo najbrž občinam dodalo še nekaj obveznosti in odvzelo nekaj denarja, da se bo lahko
               lažje utemeljevalo, da občine, male občine niso sposobne preživeti. Ampak brez hrane
               ne preživi nobeno bitje, noben organizem, lahko le krajši ali daljši čas vegetira,
               potem pa mine.</p>
               <p>Pokrajinski paket, ki zaradi kršenja lastnih rokov in zavez, ki si jih je postavila
               Pahorjeva vlada, ni bil vložen, je v tem mandatu vložila Slovenska demokratska
               stranka, vendar sta ga Vlada in koalicija zavrnili. Koalicija in Vlada sta odločitev
               argumentirali, da je predvidenih pokrajin preveč, da pristojnosti niso premišljeno
               prenešene, da formula financiranja ni ustrezna in da bodo pripravili boljši predlog.
               Zdaj pokrajin ni preveč, ker ni prav nobene, nobena ni sporna. Sporna in bojda tudi
               neustavna formula financiranja je zelo podobna tisti, ki ureja financiranje občin. In
               tudi pri občinah je ta formula še vedno neustavna in tako naprej. To so najbrž za to
               vlado in to koalicijo pretežke naloge.</p>
               <p>Kdaj bo Vlada kaj pripravila? Včeraj je bila klavzura koalicije, lahko bi bile
               pokrajine ena od prioritet, ena od tem, pa niso bile. Kajti, očitno je, da imajo
               ministri v tej vladi preveč radi denar, moč, oblast in da tega ne želijo prenesi na
               nižjo raven, in ga potem tudi ministrstva raje sama usmerijo preko prirejenih
               razpisov in tudi klientalističnih navezav.</p>
               <p>Pred časom so mediji prinesli podatke o spornem delu državnega sekretarja Andreja
               Horvata, ki je zadolžen za izvajanje tako imenovanega Pomurskega zakona. Šlo naj bi
               za privilegirano delitev sredstev političnim sopotnikom, za jasno zapisane sume
               korupcije in klientalizma, torej sumov storitev kaznivih dejanj. Kakšen je bil odziv
               koalicije in tudi predsednika Vlade pa tudi resorja, za katerega se poteguje
               kandidatka, smo videli in še vidimo – ni bilo nobenih odločnih, jasnih, javnih
               odzivov, nobenega suspenza, nobenega ukrepa. Edina dobra poteza te vlade, ki je
               povezana z reševanjem Pomurja, je bila odločitev bivšega ministra za gospodarstvo
               Lahovnika, ki je naloga sanatorja Mure poveril Bojanu Starmanu. Ta odločitev je edina
               prinesla sadove Pomurju, se pravi ohranila delovna mesta. Slišimo, da je začela
               družba pozitivno poslovati. Upam, da bodo ti sadovi pustili nek trajnejši pečat. Ni
               pa teh pozitivnih ukrepov in učinkov zaznati zaradi delovanja pisarne državnega
               sekretarja Andreja Horvata.</p>
               <p>Izvajanje regionalne politike se izvršuje po bajpasih, po nesistemskih rešitvah, po
               približkih, ki jih koalicija prilagaja svojim trenutnim interesom, ne po pokrajinski
               zakonodaji, ne po formalnih postopkih, po formalni hierarhiji, ampak po bajpasih.
               Nekatere pokrajinske probleme rešuje Vlada z zakonom, kot je to v primeru Pomurja.
               Morda še težje probleme, kot so na primer na Kočevskem ali Beli krajini, pa se rešuje
               preko nekih tako imenovanih razvojnih svetov, brez operativnih pristojnosti, brez
               denarja in celo z izključitvijo dela občin, ki pripadajo tistemu območju. O problemih
               Koroške se noče niti slišati.</p>
               <p>Opozicija je v primeru glasovanja od tako imenovanega Pomurskega zakona, zakon
               podprla. Bil je soglasno sprejet z izredno visokim soglasjem v Državnem zboru.
               Obratno, koalicija pa ni podprla zakona o razvojni podpori Koroški, ki ga je
               predlagal naš koroški poslanec Miro Petek. SD, LDS, Zares in večina poslancev DeSUS
               so glasovali proti in tu vidimo, koliko je to ravnanje koalicije konstruktivno.
               Pričakuje se samo nedeljena in popolna podpora opozicije. V koaliciji ste trdili, da
               boste probleme Kočevske, Bele krajine, probleme Koroške uredili s sistemskim zakonom
               o skladnem regionalnem razvoju, ki naj bi bil nek nadomestek za neizvedeno
               pokrajinizacijo države.</p>
               <p>Vsebino tega vladnega zakona imamo na mizi, pripomb Zakonodajno-pravne službe je
               ogromno, kolikor hočeš, mislim, da od vseh členov samo trije členi nimajo pripomb.
               Ogromno pripomb so dale že občine in še več jih bodo. Vsem tem pripombam pa je
               skupno, da opozarjajo na nesistemski pristop in rešitve. Zakon je napisan tako, da
               bodo namesto tistih, ki bi jim moral biti namenjen, odločala razvita središča in
               strukture, ki na volitvah niso dobile nobenega mandata za upravljanje z javnim
               oziroma občinskim premoženjem, celo več, niti kandidirali niso, pa bodo preko
               sodelovanja v svetih razvojnih regij odločali o proračunih občin. Izvoljeni svetniki,
               predvsem pa župani, bodo lahko samo nemo spremljali dogajanja odločitev na tem
               parasistemu. In dejansko ta zakon prinaša parasistem upravljanja z javnimi sredstvi.</p>
               <p>Naslednji problem tega zakona so finance. Nikjer v zakonu niso niti z eno številko
               opredeljena sredstva za izvajanje tega zakona. V sedanjem obstoječem zakonu je
               zapisano, da se vsako leto za potrebe skladnega regionalnega razvoja nameni 1,5 %
               bruto družbenega proizvoda in 0,25 % za interventne posebne ukrepe. To pomeni, 1,75
               BDP letno, to je približno 500, 600 milijonov evrov na letni ravni. Veliko. Z ZIPRO
               so to koalicije zmanjševale, vendar zaveza v zakonu je zapisana. V novem zakonu, v
               tem, ki ga zdaj predlaga Vlada, pa ni nobene zaveze, nič. Zakon je po tej plati
               prazen. In s praznim zakonom brez sredstev ni mogoče odpravljati problemov
               regionalnega razvoja. Blažev žegen ne koristi.</p>
               <p>Ta oblast se oklepa denarja. Tudi zaradi tega se pravzaprav ni izboljšalo delovanje
               nobenega podsistema. Povsod prihajajo novi obrazci, novi formularji, nove agencije,
               novi direktorati, novi skladi, nove uprave, namen vsega tega je samo to, da se stvari
               zameglijo. Istočasno pa se zmanjšujejo nadzorne pristojnosti Državnega zbora.
               Govorimo lahko pri Zakonu o integriteti, pri Zakonu o Skladu kmetijskih zemljišč in
               gozdov, ukinili smo komisijo, ki bdi nad organi in tako naprej, skratka, teh
               nadzornih institucij je padlo v tem času kar nekaj.</p>
               <p>Morda Državni zbor res ni dovolj učinkovit, vendar s takimi ukrepi, ki jih sedaj
               predlaga Vlada, s takimi rešitvami ne bomo niti več dobro informirani in nekaterih
               tem verjetno tudi ne bo več možno obravnavati v Državnem zboru, ker ne bodo več v
               pristojnosti Državnega zbora. Poseg v regionalno ureditev predstavlja tudi
               reorganizacija mreže policijskih uprav na osem pokrajin, predstavlja predlog
               reorganizacije mreže porodnišnic in verjetno v naslednji fazi tudi mreže bolnišnic.
               Skratka, z nekimi prikritimi ukrepi se nekaj le poskuša storiti na področju
               organizacije, vendar na nesistemski način in drugače, kot je bilo izglasovano na
               referendumu.</p>
               <p>Tudi črpanje evropskih sredstev, s katerimi se Vlada rada pohvali v tem mandatu, ni
               ravno blesteča. Ne gre pozabiti, da je že na začetku mandata prišlo do poizkusa
               ministra Gasparija in njegove državne sekretarke, da bi se na Evropski komisiji
               spremenila verificirana pravila za črpanje evropskih sredstev. Pravila so ostala,
               petega razpisa v višini čez 200 milijonov, 203 milijone evrov ni bilo eno leto, to se
               pravi, je bila velika zamuda, povzročene so bile velike težave občinam in tudi drugim
               koristnikom teh sredstev. In to je bil tudi eden od vzrokov za odstop ministrice
               Zlate Ploštajner. Povzročitelja zastoja črpanja in povzročitve številnih nevšečnosti
               v lokalnih okoljih pa sta ostala. Da tudi zdaj sistem ne deluje dovolj učinkovito, je
               razvidno tudi z nedavnega poziva ministrstva, da naj pospešijo črpanja sredstev.
               Podatki o črpanju se dnevno spreminjajo, enkrat navzgor, enkrat navzdol, tako da neke
               prave številke ni zaznati. Cilj zadrževanj oziroma blokad pri črpanju evropskih
               sredstev pa je verjetno rezervacija virov za kakšne večje predvolilne projekte. Gre
               za podobno tehnologijo in tudi manipulacijo, kot je bila uporabljena na Ministrstvu
               za šolstvo in šport, ko se je izigralo upravičene koristnike sredstev in se je
               celoten paket denarja namenil za pokritje Stožic. Župani in poslanci, bodite pozorni,
               pravna država in enaka obravnava bosta v tem mandatu še na hudi preizkušnji.</p>
               <p>V Poslanski skupini Slovenske demokratske stranke kandidatke ne bomo podprli, ker
               tudi ne podpiramo neuspešne politike Vlade. Vlada je izgubila bitko na praktično vseh
               področjih, ni več socialnega dialoga, rastemo tam, kjer ne bi smeli, recimo pri
               brezposelnosti, raste primanjkljaj, raste zadolževanje, in padamo tam, kjer bi morali
               rasti, na primer na področju socialne kohezivnosti, pri ustvarjanju novih delovnih
               mest, pri dobrih pogojih za mlade, pri družbeni odgovornosti, pri pravičnosti, pravni
               državi, enakosti pred zakonom. Tako kot izboljšanje delovanja pravne države, ni
               združljivo z delovanjem ministrskega para iz Liberalne demokracije, tudi uspeh
               Slovenije ni združljiv z delovanjem te vladne koalicije. In naš del tega visokega
               doma kandidatke za ministrico ne bo podprl. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp81">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franco Juri bo predstavil stališče Poslanske skupine Zares.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp82">

               <speaker>FRANCO JURI:</speaker>

               <p>Spoštovani predsednik Vlade, spoštovane kolegice in kolegi poslanci!</p>
               <p>Poslanska skupina Zares meni, da je pravica predsednika Vlade, da predlaga kandidata
               oziroma kandidatko za ministrsko mesto, nesporna. Tudi v tem primeru njegovo
               pristojnost in tudi njegovo odločitev spoštujemo.</p>
               <p>Pri tem pa ne moremo mimo dejstva, da je v današnjem primeru postopek kandidature
               potekal s prehitevanjem nekaterih norm, ki jih veleva koalicijska pogodba. Stranka
               Zares ni bila predhodno seznanjena in povprašana o kadrovski rešitvi, ki jo danes
               obravnavamo. Odločitev pa je padla v zelo nedorečenih, domala izključujočih
               okoliščinah, ki jih lahko strnemo ali opišemo nekako tako: ali sprejmete našo
               kadrovsko ponudbo takšno, kot je, ali sestopimo iz koalicije. Tovrstno pogojevanje
               nas nekoliko čudi. Hkrati se zavedamo, da ima predsednik Vlade vso pravico sprejeti
               svojo odločitev in jo ponuditi nam poslancem v presojo. Sicer smo se v poslanski
               skupini odločili, da bomo ljubo pisanim okoliščinam kandidatki za ministrico za
               lokalno samoupravo gospe Duši Trobec Bučan prisluhnili in z njo opravili vsebinski
               pogovor. Ni dvoma, da kandidatka, ki je doslej delala na istem ministrstvu kot
               državna sekretarka, pozna ključna vprašanja tega resorja, in ni dvoma, da utegne
               opravljati utečeno delo na ministrstvu brez odstopanj od dosedanjega vodenja tega
               resorja. Hkrati menimo, da bi bilo smiselno pri iskanju poti do racionalizacije javne
               uprave razmišljati o združitvi tega resorja s Službo za razvoj in evropske zadeve,
               saj se nekateri vsebine, na primer črpanja evropskih kohezivnih sredstev, potencialno
               podvajajo. Odstop prejšnjega ministra gospoda Gjerkeša je ponudil priložnost za
               premislek, ki ga žal nismo znali ali mogli izkoristiti, ker je nekdo hitel in
               pogojeval.</p>
               <p>Spričo vsega navedenega smo se v Poslanski skupini odločili, da ne bomo nasprotovali
               imenovanju kandidatke, vendar tudi podprli ga ne bomo. Poslanska skupina Zares se bo
               pri glasovanju vzdržala.</p>
            </sp>
            <sp xml:id="SDZ5-Izredna-38-2011-01-11.sp83">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Pukšič bo predstavil stališče Poslanske skupine Slovenske ljudske
               stranke.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp84">

               <speaker>FRANC PUKŠIČ:</speaker>

               <p>Lep pozdrav, kolegice in kolegi, podpredsednik, lep pozdrav tudi predsedniku Vlade,
               in kot včasih poslanskemu kolegu mu želim v tem letu več modrejših odločitev, kot pa
               jih je sprejel čisto na začetku tega leta.</p>
               <p>Odločitev, da predlaga predsednik Vlade gospo Dušo Trobec Bučan za ministrico za
               lokalno samoupravo, je bila pač iz enega razloga, in to samo iz enega pravega
               razloga. To je, da razcefrana koalicija ostane še nekaj časa skupaj, čeprav to ni
               dobro za to državo. Ampak to je bila njegova odločitev.</p>
               <p>No, pa vendarle. Poslanci v Slovenski ljudski stranki smo celo na nek način veseli,
               da je to že tretji predlog aktualnega predsednika Vlade za ministrico za lokalno
               samoupravo in regionalno politiko v dveh letih. To pomeni, da lahko pričakujemo še
               tri. Povsod v Evropi velja, da desne vlade decentralizirajo,leve vlade pa
               centralizirajo državo. V štirih letih vladanja desne vlade pri nas se je naredilo za
               decentralizacijo bistveno več, kot se je sedaj v dveh letih oziroma skupaj v
               štirinajstih letih vladanja levih vlad v Sloveniji. Zato je še dobro, da se minister
               v Službi Vlade za lokalno samoupravo in regionalno politiko menja na vsakih nekaj
               mesecev. Zaključek iz tega je naslednji: več je menjav, manj je opravljenega na
               področju centralizacije. Posledično pa je manjša škoda tudi za prebivalce občin s
               podeželja ali, bolje rečeno, izven Ljubljane. In to še kako drži.</p>
               <p>Dotaknil se bom vseh treh področij, regionalizacije, lokalne samouprave in tako
               imenovane evropske kohezijske politike. Glede na odgovore spoštovane gospe kandidatke
               za ministrico lahko začnem z regionalizacijo. Izjavila je, da se vse aktivnosti
               uvajanja pokrajin še vedno nadaljujejo na osnovi strokovnih podlag, vendar še ni
               političnega konsenza. Zato prosim, da danes vi, predsednik Vlade, ali pa če bo
               ministrica kasneje, jasno in glasno poveste, katera od koalicijskih strank
               nasprotuje, ne želi, noče pokrajinizacije oziroma decentralizacije, ki posledično
               pomeni skladen regionalen razvoj. Naslednja izjava gospe kandidatke, da če bo
               ministrica, si bo prizadevala, da bo do konsenza prišlo čim prej. Po dveh letih vaše
               vlade je čas za prizadevanje minil. Spoštovana kandidatka, gospa Duša, zdaj je nujno
               decentralizacijo izpeljati ali pa iti. Povejte, do kdaj, do katerega datuma jo boste
               izpeljali in kdaj ter kaj boste naredili, če do tega ne pride. V svoji predstavitvi
               je gospa izjavila, da bo treba natančno določiti vsebino dela pokrajin. Sprašujemo se
               v Slovenski ljudski stranki, kje lahko poslanke in poslanci preberemo, kaj ste dodali
               k predlogu zakona bivše vlade oziroma bivšega ministra dr. Ivana Žagarja – k zakonu o
               ustanovitvi pokrajin, o pokrajinah, o prenosu nalog, o financiranju, o pokrajinskih
               volitvah ter zakona o volitvah in volilnih enotah. V teh predlogih zakona so namreč
               zadeve že zelo jasno in konkretno dogovorjene. Zataknilo se je le, in to 1. februarja
               2008 zaradi centralistično naravnane takratne opozicijske stranke SD in takratnega
               predsednika te stranke, sedaj aktualnega predsednika vlade gospoda Boruta Pahorja.
               Takrat ste se, gospod Pahor, očitno ustrašili prevelikega uspeha Janševe vlade z
               uvedbo decentralizacije in je izdelana rešitev odreka tej podpori, kljub temu da je
               bil dogovor pred tem v vaši poslanski skupini. Če bi poslanci SD 1. februarja 2008
               ravnali državotvorno, kot smo ravnali poslanci Slovenske ljudske stranke pri
               odločanju o pokojninski reformi, bi se dejansko vzpostavila decentralizacija in
               zagotovo ne bi bilo takšnih kreditnih krčev, kot so sedaj, brezposelnosti in tako
               dalje. Gospa kandidatka za ministrico je govorila o tako imenovanih novih rešitvah
               pokrajinske zakonodaje. Zanima nas, kdaj in s kakšnimi rešitvami bo prišla.</p>
               <p>V odgovorih je gospa kandidatka tudi rekla, da so v zakonu o skladnem regionalnem
               razvoju zastavili vse pozitivne zadeve glede na izkušnje, ki jih imajo v zvezi z
               zakonom o Pomurju. V Poslanski skupini Slovenske ljudske stranke v predlogu novele
               Zakona o skladnem regionalnem razvoju nismo zasledili nobene konkretne rešitve, samo
               o interventnih ukrepih Vlade od primera do primera. Po našem mnenju je ta zakon zgolj
               pesek v oči tako Koroški, Beli krajini in seveda tudi ostalim območjem, ki so jih
               gospodarske razmere in nespametno ravnanje te vlade pahnili v globoko krizo in v
               neobvladljivo brezposelnost. Tudi sicer upam, da se je gospe kandidatki tudi zareklo,
               saj je iz koristi pomurskega zakona rekla, da bodo upoštevali vse te dobre zadeve,
               kar so dali v tako imenovani interventni zakon, izkazalo pa se je, da iz tega
               interventnega zakona, tako preberemo in slišimo tudi na odboru, lahko le to, da je
               državi zmanjkalo milijon evrov za obveznosti iz zakona za Pomurje in da je gospod
               državni sekretar Andrej Horvat poskrbel za več prijateljev in podobno. In še nekaj
               glede revolucionarnega zakona o spodbujanju skladnega regionalnega razvoja.
               Zakonodajno-pravna služba Državnega zbora je zakon razcefrala po vseh členih, zato
               samo upam, da ima toliko razuma, če bo ministrica, da bo to skrpucalo umaknila iz
               obravnave. Tudi higienično bi bilo, če bo nova ministrica, da bi prišla z novim
               zakonom. Več o tem zakonu, o katerem je široko gospa kandidatka razpravljala, seveda
               nima smisla govoriti, in je škoda vsakega trenutka.</p>
               <p>Drugo področje, lokalna samouprava. Spoštovana kandidatka, ki je že leto dni državna
               sekretarka na SVLR, kar pomeni, da je tudi neposredno odgovorna za izvajanje
               zakonodaje na področju lokalne samouprave. Njena izjava o analizi in učinkih zakona o
               financiranju občin s stroškovnega vidika v zvezi z razkorakom med stroški in
               prihodki, po njenem tako imenovanih sedežnih občin. Kaj so to sedežne občine? Sedežne
               občine ne poznamo v zakonodaji. Me pa zato čudi in popolnoma neprimerno je, da
               kandidatka za ministrico govori o tako imenovanih sedežnih občinah, saj v Republiki
               Sloveniji vse občine delujejo po istih zakonih. Iz njene izjave lahko izhaja kvečjemu
               le to, da namerava s spremembo Zakona o financiranju občin uničiti, ukiniti,
               onesposobiti točno 110 slovenskih občin, ki imajo kot 5 tisoč prebivalcev. 5 tisoč
               prebivalcev ste v tej vladni koaliciji namreč zapisali v Zakonu o ustanavljanju občin
               kot pogoj, če hočemo ustanoviti občino. To samo kaže, da se ne zaveda razvojnih
               komponent, ki jih lokalna samouprava prinaša, in dokazuje, da je kandidatka
               neprimerna za pristojno ministrico na tem področju.</p>
               <p>Tretje poglavje, ki sem ga že omenil, je kohezijska politika in koriščenje evropskih
               sredstev. Spoštovani gospod predsednik oziroma kandidatka! V Slovenski ljudski strani
               že celi dve leti opozarjamo na katastrofalno slabo koriščenje evropskih sredstev.
               Razlogov za to je več. Želja te vladne koalicije od vsega začetka, da bi spremenila
               organ upravljanja, se še spomnite pisem z oznako <q>"zaupno"</q>, gospe Andreje Jerina,
               gospoda Mitja Gasparija in bivšega ministra gospoda Gjerkeša. Spremembe OP-jev, s
               katerimi je ta vlada želela zadostiti interesom nekaterih svojih lobijev, seveda na
               škodo neelitnega dela našega naroda, in za katere, kolikor smo seznanjeni, še danes
               nimate soglasja o Evropske komisije. Vsaj na vseh področjih ne. Ministrstva ne
               izvajajo razpisov ali pa jih prilagajajo konkretnim projektom, kot je bil recimo
               razpis Ministrstva za šolstvo za Zorana Jankoviča oziroma Stožice. Temu so
               nasprotovali tudi poslanke in poslanci ne samo koalicije, ampak tudi, spoštovani
               gospod predsednik, vaše politične stranke.</p>
               <p>Sprememba pravil, dodatne komplikacije, dodatni stroški, zunanji ocenjevalci,
               netransparentni postopki, nenehno spreminjanje pravil in tako dalje, uvedba
               poenostavitve, kot na primer uveljavitve upravičenosti DDV, so prinesli številne
               birokratske ovire, časovne zamike in nedorečene prihodnje postopke.</p>
               <p>Gospod predsednik! Leta 2010 se je formula N+3 končala, zato sprašujemo, koliko
               stotine milijonov evrov je ostalo v bruseljski blagajni in kdo in na kakšen način bo
               za to odgovarjal. Koliko tega je za Slovenijo trajno izgubljenega? Izjava gospe
               kandidatke, da do leta 2009 nismo iz evropskega proračuna dobili nobenih sredstev, je
               popolnoma deplasirana in celo, lahko rečem, zelo nesramna. Saj bi kandidatka kot
               strokovna sodelavka in državna sekretarka vendarle morala vedeti, da so bili OP-ji
               izpogajani z Evropsko komisijo od junija do oktobra 2007, in to med prvimi v Evropski
               uniji. Bivša vlada je samo v enem letu razpisala za 1,5 milijarde evrov razpisov,
               vaša Vlada, gospod predsednik, pa je v dveh letih razpisala za cca 700 milijonov.
               Skupaj 2,2 milijardi, kar je tako rekoč 25 % realizacije bivše vlade na letni ravni.
               Če bi bili korektni, bi priznali, da povrnjena sredstva s strani bruseljske blagajne
               v proračun Republike Slovenije izhajajo v glavnem iz razpisov prejšnje vlade, in
               sicer za odobrene večletne projekte, ki so se zaključili v času te vlade. Ta vlada pa
               je zgolj izkoristila to priložnost in si pripenja zasluge za uspešno koriščenje in
               napada, da ni bilo vrnjenih sredstev v letu 2009. Nepojmljivo!</p>
               <p>In da sem konkreten, preden zaključim še ta del. Poslanci – župani, ki smo tudi
               vpeti in zato velikokrat zelo moteči za predsednika Vlade in ministre, bom zdaj zelo
               konkretno povedal, kaj se je dogajalo s 5. javnim pozivom, ker predsednik Vlade za
               to, verjamem, da ne veste. 5. javni razpis je bil januarja 2010. Najprej je bil
               objavljen razpis s točno določenim razpisnim rokom, pri čemer je bil januar
               prestavljen na februar, rok preklican. Namesto da bi v 60. dneh občine obvestili o
               rezultatih razpisa, smo šele v treh oziroma štirih ter celo več mesecih kasneje
               dobili informacijo v zvezi z opravljenim razpisom. Zanima nas oziroma zelo težko bo
               to tudi pojasniti, zakaj je bil ta preklic narejen, nadzornim organom iz Evropske
               skupnosti. In potem naprej. Po prejetju pozitivnih sklepov, v treh, štirih mesecih, v
               službi ugotovijo napake tako imenovane strokovne komisije. Kaj se zgodi? Nič drugega
               kot to, da so nekatere sklepe s strani SVLR preklicali. Potem so bile občinam
               obljubljene sofinancerske pogodbe v enem mesecu. Kaj se zgodi? Prejeli smo jih šele
               po javnem obvestilu roka za oddajo zahtevkov za izplačilo, namesto posredovanih
               pogodb je bil za mesec dni zamaknjen rok za oddajo teh zahtevkov. SVLR je tako za
               podpis pogodb v postopku javnega razpisa, objavljenega januarja 2010, potrebovala
               celih 10 mesecev, da je poslala vse, kar je bilo treba, občinam. Občinam pa je
               ostalo, kolegice in kolegi – kolegi župani, podžupani, svetniki to dobro vedo – za
               to, da damo zahtevke na SVLR, celih 10 dni. Od sprejetega sklepa do dobljene pogodbe,
               jasno, nisi mogel poslati nobene situacije. Torej za izvedbo in za to, da si lahko
               poslal na SVLR situacijo, ti je na koncu ostalo tako rekoč nič. V skladu z določili
               teh težko pričakovanih pogodb bi morale občine prejeti sredstva za sofinanciranje dan
               pred zapadlostjo. Tako je tudi pisali v pogodbah. Dobile pa so jih skoraj s še
               dodatno enomesečno zamudo ali po 20. decembru leta 2010. Sprašujem se, kdo bo občinam
               povrnil ali pa jim vsaj poslal dopis: <q>"Hvala lepa, za najete kredite, plačane
               obveznosti, obresti in tako dalje. Mi iz SVLR vam tega ne bomo povrnili."</q> Ali pa se
               motim. Sprašujem se, ali je takšno vodenje postopkov tudi za vas tako opevana
               poenostavitev črpanja, visoka strokovnost, pomoč občinam, operativnost službe in tako
               dalje, primerna. Torej zgled, ki se ne bi smel dogajati. Zanima nas, kaj bo gospa
               kandidatka, če bo ministrica, naredila na tem področju.</p>
               <p>Na koncu sprašujem, kdaj bo objavljen šesti poziv občinam. Čeprav smo predlagali pri
               spremembi OP-jev, da bi občine na regionalni razvoj namesto 600 milijonov dale še 400
               milijonov, namreč, če so kje pripravljeni projekti, so pripravljeni v občinah. In
               seveda s pomočjo občin bi lahko koristili evropska sredstva bistveno bistveno bolj
               uspešno. To se takrat ni poslušalo. Sedaj je ostalo na tej postavki približno še 100
               milijonov. Pričakujemo in sprašujemo, kdaj bo tudi ta poziv in tisti ostanki,
               približno 130 ali 150 milijonov, narejen. V Slovenski ljudski stranki pričakujemo
               odgovore na postavljena vprašanja, če bo gospa kandidatka izvoljena. Prosimo, naj ne
               bodo tako pavšalni, kot so bili že pri samem zaslišanju.</p>
               <p>Da bi olajšali delo vam, spoštovani gospod predsednik Vlade in celotni koaliciji, v
               Slovenski ljudski stranki kandidatke za ministrico ne bomo podprli.</p>
            </sp>
            <sp xml:id="SDZ5-Izredna-38-2011-01-11.sp85">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Prehajamo na razpravo
               poslank in poslancev. Najprej se je javil premier gospod Pahor.</p>
               <p>Izvolite.</p>
            </sp>
            <sp xml:id="SDZ5-Izredna-38-2011-01-11.sp86">

               <speaker>BORUT PAHOR:</speaker>

               <p>Hvala lepa.</p>
               <p>Rad bi se zahvalil predstavnikom poslanskih skupin za vsebinsko zelo bogato
               diskusijo. Bila je tudi politično korektna, bom rekel, in se je osredotočila na
               dileme, ki so povezane s tem resorjem. Zato je tudi moja dolžnost, da se tako odzovem
               na to razpravo po svojih najboljših močeh, kratko, kolikor je mogoče.</p>
               <p>Najprej o tem, da imamo opravka s tretjim kandidatom za ta položaj. Mag. Zlata
               Ploštajner je odstopila, tako kot me je večkrat prosila, zaradi izčrpanosti. V
               začetku njenega mandata je imela dve pomembni nalogi. Prva je bila, kot sem dejal v
               svojem inavguralnem govoru, najti kompromis glede ustanovitve pokrajin. Imeli smo
               vrsto svetov, posvetov, pogajanj. Na koncu, k temu se bom še vrnil, se je izkazalo,
               da verjetno vlaganje strahovite energije v iskanje rešitve za ta problem v času, ko
               smo morali hkrati kratkoročno in dolgoročno reševati gospodarsko in socialno krizo,
               ne gre. Ampak k temu se bom vrnil.</p>
               <p>Drugič. Vemo, da dr. Henrik Gjerkeš ni odstopil zaradi tega, ker bi slabo opravljal
               svoje delo, ampak zaradi drugih razlogov. Imamo torej opravka s predlogom kandidatke,
               ki prihaja na ta položaj, če se boste tako odločili, ker sem se tako odločil po
               najinem pogovoru, in ne zato, ker bi me kdo prisili v to odločitev. Moram odkrito
               povedati, da sem kandidatko v več kot dveh urah vprašal prav vse, kar menim, da je
               vredno vedeti, ali njena znanja in izkušenost zadovoljujejo potrebe za vodenje tako
               odgovornega resorja. Kljub temu, da sem pričakoval od kandidatke, da bo pri kakšnem
               od vprašanj, nekaj tem poznam dobro, bolj v zadregi, sem naletel na izredno
               profesionalnost, na uglajenost tudi takrat, ko sem bil kot spraševalec nekoliko morda
               ciničen, naletel sem na veliko znanje in poznavanje resorja in ne nazadnje s svojimi
               izkušnjami je pokazala, da lahko hitro nadomesti odhod prejšnjega ministra in
               nadaljuje uspešno delo. Še enkrat, kolikor se tega občutka tukaj v tem visokem domu
               tiče, če bi ocenil, da kandidatka ne izpolnjuje pogojev za imenovanje, bi
               predlagatelja prosil za drugi predlog. Ocenil sem, da pogoje izpolnjuje in se po
               lastni presoji ter po konzultaciji s partnerji odločil, da jo predlagam temu visokemu
               domu in on bo o tej moji odločitvi tudi dokončno presodil. Rad bi vam povedal, da
               dajemo tej temi na vsaki seji Vlade velik poudarek: 1. točka dnevnega reda – črpanje
               evropskih sredstev. Torej si lahko mislite, zakaj je imenovanje človeka na ta
               položaj, ki obvlada to tematiko, ima izkušnje in ima znanje, tako pomembno. Želimo
               nemoteno nadaljevati z uspešnim črpanjem sredstev.</p>
               <p>Tretjič. Tukaj je bila diskusija o regionalizmu in o tem, ali in kdaj bomo v
               Sloveniji uveljavili regionalno razdelitev. Jaz sem povedal zelo pošteno in odkrito.
               V začetku je mag. Zlata Ploštajner skupaj z menoj imela nalogo, da preko strokovnega
               sveta, ki je bil za to ustanovljen, poskušamo poiskati strokoven in politični
               kompromis za predlog Državnemu zboru glede regionalne razdeljenosti Slovenije. Nisva
               uspela. To morava povedati, ker sva ugotovila, da bi bil čas, napor, ki bi ga vložila
               v nadaljnje delo za iskanje političnega in strokovnega kompromisa, obojega pa ni bilo
               na obzorju, v času gospodarske in socialne krize v bistvu stvar, ki ni tako
               prioritetne narave, zlasti, ker je potem prišlo do odločitve, da gremo v zakon o
               spodbujanju regionalnega razvoja in na ta način poskušamo, začasno, za čas te krize
               odpraviti nekatere probleme, ki nastajajo s povečevanjem razlik v regionalnem
               razvoju. Poleg tega se boste poslanke in poslanci prejšnjega mandata spomnili, da
               tudi prejšnja vlada ni skrivala, da z zagonom novih regij nastajajo neki začetni
               stroški, ki so neizbežni. Teh stroškov, teh finančnih virov si Vlada v letu 2009 in
               2010 ni mogla privoščiti, če je hotela obvladovati javne finance. Tako jaz ostajam
               privrženec regionalne razdelitve Slovenije, vem pa, da mora biti v vsakem obdobju
               vlad ekonomiziranje s prioritetami. Mi smo imeli nekatere prioritete v teh dveh
               letih, Državni zbor bo brž ko ne, predvidoma februarja, seznanjen s prioritetami
               Vlade za naslednji dve leti. Imeli bomo eno splošno razpravo o tem, tako da bo lahko
               in mogoče slišati tako pozitivna kot negativna oziroma tista mnenja, ki bodo imela
               nasvete za naprej. Ni res, da gremo mimo površnosti ali morebitnih napak kar tako.
               Tukaj je bilo omenjeno, državni sekretar je osumljen, da je ravnal morda nezakonito
               ali pristransko, državni sekretar je pripravil poročilo, poročilo je romalo na
               protikorupcijsko komisijo in protikorupcijska komisija ga opravlja. In na koncu je
               bil omenjen, in tukaj želim izkoristiti to priložnost, mislim, da sodi točno v to
               diskusijo, namreč Mura in problemi, ki so bili povezani z njo, so bili na nek način
               povod za to razmišljanje Vlade o posebnem zakonu, ki ga je, in za to sem vam
               hvaležen, ta visoki dom sprejel. Gospod Bojan Starman je prevzel vodenje Mure v času,
               ko je bilo to najmanj hvaležno opravilo. Danes me je obvestil, da se s tega položaja
               umika, deloma zaradi tega, ker je to napovedal že na začetku, da se bo približno po
               letu dni umaknil, deloma pa tudi zato, ker mi je na koncu pisma napisal, da nekateri
               njegovi predlogi, če se sedaj dobro spomnim, niso bili upoštevani. Zato sem mu takoj
               napisal pismo, ne samo zato, da se mu zahvalim za to, kar je storil za Muro, da se
               je, se mi zdi, vseeno kot nek feniks dvignila iz pepela, ampak tudi zato, da pride
               čim prej k meni na razgovor, ker želim slišati razloge, ki so botrovali temu drugemu
               razlogu, zakaj bi se umaknil nekdo, ki je toliko storil za uspeh Mure, in tudi zato,
               da so se stvari v Pomurski regiji začele izboljševati, ne samo v tem stvarnem pomenu,
               ampak tudi v pomenu ene atmosfere med ljudmi.</p>
               <p>Hotel sem se torej odzvati na to razpravo, ki se mi je zdela vsebinsko zelo
               korektna, ni bila žaljiva do kandidatke, bila je kritična, in to pri tako pomembni
               temi, kot temu pristaja. Še enkrat pa bi pozval ta visoki dom, poglejte, vlado moram
               voditi v teh, vsi boste to razumeli, zelo zahtevnih časih. Poskušam jo voditi po
               svojih najboljših močeh, ne vedno brez napak, nanje me vedno tudi radi opozorite. In
               če je mogoče, jih tudi upoštevam in jih vsaj ne ponavljam. Da bi lahko izpolnjeval
               naloge, rabim ekipo. Rabim človeka na tem položaju, ki ima vajeti in velika
               pooblastila za nekatere naloge vlade, zlasti za črpanje kohezijskih sredstev, v
               svojih rokah. Če ne, ne bi tako nagovoril tega doma, da poskuša to upoštevati, da mi
               da možnost.</p>
               <p>Veste, da sem bil, s tem tudi končujem, gospod podpredsednik, pred kratkim vprašan,
               kdo je odgovoren za črpanje evropskih sredstev. Na koncu in na začetku sem odgovoren
               jaz kot predsednik vlade. In ta odgovornost je na mojih ramenih, zato tudi predlagam
               kandidatko zaradi njene kompetentnosti in ne zaradi tega, ker bi bil to prisiljen
               storiti samo zato, da bi obstajal nek politični mir v koaliciji. Zaradi
               kompetentnosti. Ima preveč odgovorno nalogo, da bi izbral nekoga, ki ji ne bi bil
               kos. Duša Bučan je tej nalogi kos, če ne, je temu visokemu zboru ne bi predlagal.
           </p>
            </sp>
            <sp xml:id="SDZ5-Izredna-38-2011-01-11.sp87">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Renata Brunskole, pripravi naj se gospod Bogovič.</p>
            </sp>
            <sp xml:id="SDZ5-Izredna-38-2011-01-11.sp88">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni še enkrat.</p>
               <p>Sama bom kandidatko za ministrico gospo Dušo Trobec Bučan podprla. Mislim, da je
               bilo že v predstavitvi stališč poslanskih skupin in tudi v poročilu odbora, ki sem ga
               sama predstavljala, dovolj jasno povedano in da je tudi razultat glasovanja na seji
               odbora 8 : 4, pokazal, da je dejstvo, da je treba delo tako pomembnega resorja, kar
               je tudi prej predsednik Vlade omenil in poudaril sedaj še enkrat, nadaljevati. Če
               želimo nadaljevati delo, tako črpanje kohezijskih evropskih sredstev kot tudi
               področje lokalne samouprave, ki zajema veliko število občin, v bodoče 212 občin, in
               mislim, da gre res za tako zelo zelo pomemben resor, da ne glede na sedaj izrečeno,
               lahko samo rečem, da očitno Služba vlade za lokalno samoupravo v tem mandatu ni imela
               ravno sreče, da je sedaj že tretji kandidat oziroma kandidatka za ministra. Čas pa
               gre naprej in delo je treba nadaljevati. V razpravah danes tukaj se je govorilo o
               temah, vezanih na pokrajinizacijo, regionalizacijo, doseženih in nedoseženih
               rezultatih. Tukaj bi lahko bili potem mogoče tudi tisti, ki prihajamo z obrobja
               Slovenije, ostri, pikri tudi v razmišljanju do tega, zakaj pa se mogoče že prej ni
               pomagalo, kot je bilo prej rečeno, Beli krajini, Kočevski, mogoče že prej tudi
               Pomurju. Če gledamo na skladen regionalni razvoj v smislu kvalitetnih prometnih
               povezav, potem bi verjetno lahko tudi jaz za nazaj razpravljala, kdo je bil
               odgovoren, katera politična stranka je vodila katere resorje, ali je morebiti zdaj ta
               stranka v opoziciji, ali je bila v koaliciji in tako dalje, in bi tukaj bilo lahko
               izredno pestro. Menim, da je škoda, da sedaj razpravljam o tem, zakaj se mogoče
               takrat ni za Kočevsko in Belo krajino na področju prometa naredilo bistveno več, kot
               se je. Kvalitetne ceste ni, kar je nujno potrebno. Ali naj potem kakor koli očitam
               prejšnjim ministrom, razmišljam o očitkih, ne vem, katerim vsem vladam. Lahko bi
               tukaj tako razpravljali, vendar menim, da je škoda.</p>
               <p>Sama bom kandidatko podprla. Prepričana sem, da je tukaj iz tega, kar smo imeli
               poslanke in poslanci, posebej še člani Odbora za lokalno samoupravo priložnost
               videti, da je bila prisotna praktično na sejah, v primeru, da ni bilo ministra, ga je
               zamenjevala oziroma je kot državna sekretarka zagotovo tista, ki je to področje tudi
               strokovno v zadnjem letu dni zagotovo spremljala. Treba je iti z delom naprej.
               Evropska sredstva je treba črpati v čim večji meri. O tej uspešnosti, kdo si sedaj
               lasti pa tako dalje, tukaj bi lahko na nekaj konkretnih primerih pokazala, da je bilo
               kar nekaj novih razpisov tudi v tem mandatu izpeljanih. Tisti, ki na področju lokalne
               samouprave imamo operativno tudi priložnost delovati ali pa se tudi več vključevati,
               lahko to dokažemo s konkretnimi primeri in projekti. Da bi zdaj si ta vlada lastila
               samo rezultate prejšnje vlade, tukaj moramo biti fer, da ni čisto tako. So nekateri
               projekti, ki se leta in leta nadaljujejo, kar nekaj pa je bilo razpisov, vemo, kateri
               javni razpisi, četrti, peti, ki pa so bili v tem mandatu. Vemo to, in tukaj nikar ne
               obračajmo besed. Ni tukaj z moje strani izražen nek zagovor nekomu, ampak govorim
               samo o dejstvih, ki so merljiva, možnost jih je prikazati in izkazati.</p>
               <p>O delu kandidatke za ministrico. Jaz mislim, da je s tem, ko je spoznala področje
               dela, zagotovo, ko je prva oseba ministrstva, je ta odgovornost, ta pogum, kot je
               bilo prej rečeno, in tudi smele odločitve so zagotovo še v večji meri tudi na njeni
               strani. Jaz sem prepričana, da z dosedanjim enoletnim delom že na področju resorja,
               skupaj z dr. Henrikom Gjerkešem, dosedanjim ministrom, kateremu bi se tudi sama
               želela zahvaliti za zelo kooperativno sodelovanje, tako kot podpredsednica Odbora za
               lokalno samoupravo pa tudi kot poslanka pa tudi na drugi strani kot županja na
               področju lokalnih skupnosti, ker mislim, da je tukaj resnično pokazal veliko mero
               širine, ne glede na to, za katero območje Republike Slovenije je šlo. In prepričana
               sem, da to njegovo delo pri pripravi zakona o skladnem regionalnem razvoju, še z
               nekaterimi dopolnitvami, da bo to sprejetje zakona v kratkem, in tisto, o čemer je
               bilo prej rečeno tudi na seji Odbora za lokalno samoupravo, da se bo poskrbelo za
               Pomurje, Kočevsko, Belo krajino, morebiti ne za Podravje, morebiti ne za Koroško,
               mogoče ne za Ilirsko Bistrico ali kje drugje, da ne bomo govorili samo o nekaterih
               krajih, ali pa mogoče tudi za Idrijo. Tako bi tukaj rekla, da je zakon o skladnem
               regionalnem razvoju nujen. Nujno je tudi tukaj k zadevi pristopiti v tej smeri, da bo
               bolj pravičen za vse, da bodo tudi območja, tudi sama s takšnega prihajam, ki imajo
               danes težave in ni enostavno te težave prebrosti. Prej je bila tudi ena od
               predstavitev stališč poslanskih skupin, kjer je bilo rečeno, da je samo zaradi te
               vlade kriza, recimo na območju Bele krajine, bilo je rečeno v Sloveniji, se pa ne
               morem strinjati. Ker kriza tekstilne industrije pa tudi ostalih področij je kriza ne
               samo Evrope, ampak je praktično povsod po svetu. Treba le biti v nekih razpravah
               dovolj eksakten in jasen, ne samo na splošno kriviti. Ker lahko se spremeni obdobje,
               pa je obdobje še iste vlade lahko obdobje neke druge vlade ali pa drugačne koalicije,
               pa bo mogoče potem zopet kdo na koga krivdo prevaljeval. Bistvo je, da se na področju
               skladnega regionalnega razvoja delo nadaljuje odločno, jasno, ker mislim, da bomo
               lahko največ prispevali poslanke in poslanci, ko se bomo skupaj odločali, se
               uskladili in prišli do kompromisa ter sprejeli potrebno zakonodajo. V mislih imam
               zakona o skladnem regionalnem razvoju, o financiranju občin, treba bo prisluhniti
               tudi ustanovitvi dveh novih občin in dajati vso podporo novi ministrici, saj
               pričakujem, da bo danes dobila podporo, da bo lahko nadaljevala delo, ki ga je
               praktično tudi sama že začela skupaj z dr. Henrikom Gjerkešem.</p>
               <p>Kandidatko za ministrico bom podprla in ji že zdaj želim veliko uspeha pri delu.
               Mislim, da je pa naša naloga, da kooperativno prispevamo k uspehu pri delu. Manj
               očitkov, manj napadov in več dobrih misli, pa bomo, sem prepričana, na boljši poti.
               Hvala.</p>
            </sp>
            <sp xml:id="SDZ5-Izredna-38-2011-01-11.sp89">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Bogovič. Pripravi naj se gospod Zanoškar.</p>
            </sp>
            <sp xml:id="SDZ5-Izredna-38-2011-01-11.sp90">

               <speaker>FRANC BOGOVIČ:</speaker>

               <p>Lep pozdrav, spoštovani podpredsednik, spoštovane kolegice in kolegi!</p>
               <p>Govorimo o članu vlade, ki naj popolni ekipo, ki je ostala brez enega ministra, v
               nekem smislu lahko parafraziramo, da govorimo o upravi podjetja, ki se imenuje
               Slovenija. In od delovanja uprave, kompetentnosti uprave je zelo veliko odvisno, kako
               to podjetje posluje. Danes kolegica, ki bo očitno vstopila v vlado, kakšne zelo
               velike podpore, vsaj moralne, nima od svojih kolegov, saj bolj poslanci o tem
               govorimo. Vsekakor mislimo, da je zelo pomembno, da bi bil na tem ministrskem mestu
               politično in strokovno kompetenten, močan minister. Sam ocenjujem, da ne bi bilo
               dobro, da bi v tej, sicer preveliki vladi po številu, sedaj začeli racionalizacijo
               pri lokalni samoupravi, regionalni politiki, črpanju evropskih sredstev. Bojim se, da
               bi ministri, ki bi ostali, med katere bi se porazdelila ta področja, vse premalo
               skrbeli za lokalno samoupravo in regionalni razvoj, podobno kot imam mnenje o celotni
               vladi, da je bolj usmerjena k centralističnim težnjam kot k decentralizaciji
               Republike Slovenije.</p>
               <p>Mislim, da je v Sloveniji po napaki, ki se je zgodila v letu 2008, ko nismo sprejeli
               pokrajin, danes zelo težko pričakovati kakršenkoli premik v smeri regionalizacije v
               tej vladi. Mislim, da ima Slovenija danes v razvojnem smislu kar veliko vprašanj in
               težav ravno zaradi tega, ker nastaja nek razkorak med številnimi, po velikosti tudi
               zelo različnimi občinami, in državo na drugi strani in marsikateri regionalni projekt
               se danes težko umesti v prostor ali zanj dogovori in tu bi pokrajine zagotovo
               odigrale pomembno vlogo. Bojim se, da se v teh dveh letih ne bo storilo kaj veliko na
               tem področju, kvečjemu, kot smo slišali tudi iz predstavitve, skozi sistem
               financiranja občin, skozi določene analize, dodatno ugotavljanje, da je mogoče ta
               mreža občin prevelika, kar je bilo tudi čutiti iz te razprave.</p>
               <p>Mislim, da bi minister ali ministrica morala biti dovolj močna, da bi se s svojimi
               kolegi v vladi pogovorila, kaj pomeni, da vlada na eni strani sprejema zakon o
               skladnem regionalnem razvoju, v katerem poskuša vzpostaviti mehanizme, da sanira
               regije, ko zaidejo v velike težave, istočasno pa njeni kolegi v vladi, na primer,
               minister za zdravje, ukinjajo porodnišnice, govori se o ukinjajo tudi nekaterih
               pristojnosti v okviru zavodov za zdravstveno varstvo. Na drugi strani se ukvarjamo z
               ukinjanjem policijskih uprav, ministrica Radićeva ukinja določene energetske stebre.
               Podobno se veliko pristojnosti, ki so danes decentralizirane, počasi seli proti
               velikim središčem. Prepričan sem, da je to pot k centralizaciji, pot k večanju
               regionalnih razlik, ne pa pot k zmanjševanju le-teh in dajanju pristojnosti po
               principu subsidiarnosti tam, kjer se naj bi določene stvari urejale. Minister oziroma
               ministrica bi zagotovo morala biti tudi politično toliko močna, da bi pri črpanju
               evropskih sredstev povprašala kolege, da bi minister, zadolžen za lokalno samoupravo
               in regionalni razvoj, povprašal okoljskega ministra, kdaj bo umeščena 3. razvojna os,
               prometnega ministra, da bi vprašal okoljskega ministra, kdaj bodo umeščene komunalne
               deponije v prostor, kdaj bodo odobreni programi za te komunalne deponije, za
               vodovode, kdaj bo kakšen drug okoljski projekt sprejet, kajti tukaj vidimo, da je
               veliko zaostanka. Na drugi strani pa se je treba pogovoriti z ministri, zakaj še ni
               razpisov za učinkovito rabo energije na področju osnovnega šolstva, vrtcev, razpisov
               za javno razsvetljavo in podobno. To so naloge po teži zelo pomembnega ministra,
               kajti od tega, ali bo Slovenija v teh letih počrpala 300, 400, 500 milijonov več
               sredstev iz EU, kakor jih bo v to plačala, je zelo veliko odvisno, kakšen bo razvoj
               Republike Slovenije.</p>
               <p>Glede črpanja sredstev lahko mirno rečemo, da lahko damo priznanje ekipi, da je v
               nekaterih postopkih dosegla določene poenostavitve v črpanju, po drugi strani pa
               mislim, da moramo biti toliko pošteni, da povemo, da so projekti, ki se beležijo kot
               prihodki v državi v zadnjih dveh letih, se pravi, v letih 2009 in v letu 2010,
               projekti, ki so bili razpisani v nekem drugem času v letih 2007, 2008. Sam lahko zelo
               konkretno povem, da v Občini Krško, iz katere izhajamo, smo doslej počrpali približno
               10 milijonov evrov sredstev. Prav vsi razpisi so bili objavljeni v času prejšnje
               vlade, res pa je, da je bilo treba to procesirati v tej vladi. Želim, da bi imel
               minister Gjerkeš, ministrica Ploštajnerjeva tudi takšne rezultate v letu 2011, 2012,
               ko bomo sodili, kako uspešno in hitro bomo počrpali sredstva iz tistih razpisov. Prav
               je, da tukaj resnično in korektno govorimo in da si vsi skupaj prizadevamo, da bodo
               tudi vsi tisti, ki so pristojni za to, da se do teh razpisov čim prej pride, te
               razpise tudi izpeljali.</p>
               <p>Sam ocenjujem, kot smo že danes dejali, da je predsednik vlade odgovoren za vlado.
               Koalicija je odgovorna za njeno sprejetje, zato se v Slovenski ljudski stranki ne
               čutimo poklicane, da bi zagotavljali glasove za ministrico. Sam osebno pa ocenjujem,
               da na številnih področjih bo predlagana kandidatka, če hočete, tudi politično premalo
               močan minister, da bi na teh velikih projektih uspela s tem prebojem, zato sam ne bom
               dal glasa za, ampak bom glasoval proti temu imenovanju.</p>
            </sp>
            <sp xml:id="SDZ5-Izredna-38-2011-01-11.sp91">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Zanoškar. Pripravi naj se gospod Majhenič.</p>
            </sp>
            <sp xml:id="SDZ5-Izredna-38-2011-01-11.sp92">

               <speaker>MATJAŽ ZANOŠKAR:</speaker>

               <p>Hvala, spoštovani predsedujoči. Kolegice in kolegi!</p>
               <p>V Poslanski skupini DeSUS si nikakor nismo želeli, vendar smo pričakovali, da bo
               razprava o kandidatki za resor o lokalni samoupravi in regionalnem razvoju zelo
               pestra in da bo ta razprava segala daleč čez okvirje, ki določajo razpravo o
               primernosti kandidatke, ki je predlagana. Obenem smo veseli in zadovoljni, da je
               predsednik Vlade spoznal kandidatko Dušo Trobec Bučan za primerno kandidatko za
               opravljanje te odgovorne funkcije. V teh razpravah, ki segajo daleč čez te okvirje je
               bilo slišati marsikaj. Zelo so bodle v oči izjave, ki so bile, da je bilo to
               izsiljevanje do predsednika Vlade, da mora ravno to kandidatkino imenovati, da
               predsednik Vlade ni imel druge možnosti in druge izbire. Ne verjamem niti v eno in v
               drugo. Verjamem, da ima predsednik svoje mnenje in da ima hrbtenico in pokončno držo,
               da si ne bi pustil izsiljevati bodisi od naše ali katerekoli druge politične stranke.</p>
               <p>Prav tako menim, da bi tudi predsednik Vlade verjetno imel široko paleto in veliko
               možnosti izbirati tudi druge kandidatke in kandidate, vendar se je odločil za to
               kandidatko, kar nam je tudi všeč. Pa najsi bo to tretja zamenjava na Ministrstvu za
               lokalno samoupravo in regionalni razvoj, zame to ni toliko pomembno, ker vsaka
               zamenjava je šla kot ustaljena, usklajena kontinuiteta dela naprej. Tako je
               Ploštajnerjeva potrdila sodelovanje z ministrom Gjerkešem. Tako bo Gjerkeš potrdil
               sodelovanje s to novo kandidatko. Tako se ni bati in ni bojazni, da bi zaradi treh
               zamenjav to ministrstvo bilo oškodovano oziroma bi izgubilo na svoji dinamiki in
               razvoju. Tudi v tem času vseh treh zamenjav oziroma vsaj dveh zamenjav lahko vidimo,
               da se je ministrstvo dobro razvijalo, da je ohranjalo to dinamiko in da je ohranjalo
               to prilagajanje vsem tem zahtevam, ki so jih dali tudi vzroki gospodarske in finančne
               krize. V tem času lahko rečemo, da je ministrstvo dobro delovalo. In prav žal mi je,
               da bomo danes morali pomahati v slovo dr. Henriku Gjerkešu, ki ima zanesljivo veliko
               zaslug, da je to ministrstvo v tako dobri kondiciji, kot je. V tem času so se
               intenzivno črpala sredstva evropskih skladov. V tem času se je naredilo veliko pri
               odstranjevanju vseh administrativnih preprek za pridobivanje teh sredstev. V tem času
               se je intenzivno tudi razmišljalo o reorganizaciji lokalne samouprave in regionalnega
               razvoja. Zelo mi žal, da v tem času niso uspeli nekateri projekti, kot je ne nazadnje
               predlog, ki ga je dal kolega Miro Petek za razvoj Koroške, interventni predlog.
               Vendar na koncu koncev me v tem trenutku nekako tolaži dejstvo, da je v postopku
               drugega branja zakon o spodbujanju skladnega regionalnega razvoja. Tudi to je nek
               obliž, ki smo ga doživeli z neuspehom pri zakonu o Koroški in prepričan sem, da bo
               tudi ta zakon, ki ima sicer danes veliko pripomb in ima veliko vloženih amandmajev.
               Vendar to me ne moti toliko. Bolj pomembno je, da se bo uskladil z vsemi interesnimi
               skupinami in da bo na koncu dosegel to formo, ki si jo vsi skupaj želimo. Da bo
               dosegel formo, skozi katero in preko katere bo možno začeti zmanjševati te razvojne
               razlike med posameznimi regijami. To pa zanesljivo ta zakon prinaša in ta zakon ima.</p>
               <p>Danes je bilo veliko razprav o vseh drugih stvareh, ki so in niso toliko povezane,
               absolutno ne, s primernostjo kandidatke. Seveda nas motijo stvari, ki so bile
               povedane, tako ukinjanje Policijske uprave na Koroškem, ukinjanje tudi drugih
               pomembnih institucij v določenih regijah, ki bodo pripomogle k temu, da se bo
               centralizacija uveljavila bolj, kot se je uveljavila do sedaj. Mi smo proti
               centralizaciji. Mi nismo proti oblikovanju pokrajinskega zakona, zakona o regijah,
               ker bi s tem zanesljivo dobile regije in pokrajine pristojnosti, ki jim gredo. Bile
               bi suverene pri odločanju, pri svojih odločitvah. Bile bi suverene pri vprašanjih
               svojega razvoja, razvoja vsake posamezne regije. Vendar vemo tudi to, da v tem
               trenutku je projekt pokrajin in projekt regij zelo zelo težka stvar, težka stvar ne
               samo zato, da ne bi dosegli nekega splošnega in širšega političnega konsenza, pač pa
               problematična zaradi tega, ker lansiranje novega zakona o pokrajinah zanesljivo
               pomeni tudi velik poseg v javnofinančno situacijo. Torej moramo imeti denar, da bomo
               realizirali ta projekt, ki je aktualen. Sploh za nas, ki prihajamo iz perifernih
               regij, je projekt aktualen in si ga želimo. Veliko stvari, veliko vsebin je, ki
               segajo na področje dela nove ministrice in kandidatke, vendar kar se tiče njenega
               dela, pa sem in najbrž ste tudi vi sami prepričani, tako kot smo v Poslanski skupini
               DeSUS, da je dosedanja državna sekretarka Duša Trobec Bučan dobro delala<gap n=".."/> Pri tem
               delu in v sodelovanju tudi z ministrom dr. Gjerkešem je pokazala svoje znanje, svoje
               izkušnje, in absolutno ni razloga, da ji ne bi zaupali, da ne bi verjeli v njeno
               sposobnost in odločenost, da bo ta resor vodila uspešno in kvalitetno, da ga bo
               vodila na tak način, da bomo zadovoljni tudi v vseh lokalnih skupnostih in regijah.
               Zato sem prepričan, da bo z vsem svojim znanjem, ki ga je do sedaj pokazala in vsem
               tistim, ki ga imajo posamezne politične stranke pri oblikovanju zakonodaje, tako
               zakona o spodbujanju skladnega regionalnega razvoja in tudi zakona o spremembah
               zakona o lokalni samoupravi, da bo z upoštevanjem vsega tega lahko zelo uspešna
               ministrica.</p>
               <p>In ne nazadnje, seveda me moti, da nekatere poslanske skupine govorijo, da je ne
               bodo podprle. Vendar ni razlog v njeni stroki. Ni razlog v njenih sposobnostih. Sedaj
               vidimo, da nepodporo dosega zaradi nestrinjanja z nekaterimi odločitvami Vlade, z
               vladno politiko, kar mislim, da je ne nazadnje zelo slabo zanjo. Torej ne gre zdaj na
               rovaš splošne vladne politike, da ne bodo dali glasu za njeno kandidaturo. Vendar
               vseeno upam, da bo kandidatura uspela in da bo kandidatka Duša Trobec Bučan
               postavljena za ministrico in da bo uspešno vodila ta resor, ki ji bo zaupan. Hvala
               lepa.</p>
            </sp>
            <sp xml:id="SDZ5-Izredna-38-2011-01-11.sp93">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Silven Majhenič, pripravi naj se gospod mag. Franc Žnidaršič.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp94">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>Po strokovni plati kandidatki sigurno ni mogoče očitati, da ni primerna, kajti
               ministrstvo, ki ga bo vodila, pozna in je seznanjena z vso tekočo problematiko, tako
               da ne potrebuje uvajalne dobe, kar je v tem času zelo pomembno. Očitno je, da gre za
               zelo odgovorno in občutljivo delo, kjer se zahteva sposobnega ministra, ki bo
               pripravljen prisluhniti tudi tistim lokalnim skupnostim, ki so do zdaj imele določene
               probleme tudi pri pridobivanju sredstev za realizacijo lastnih programov.</p>
               <p>Verjamem, da je težko nadomestiti ministra, ki je bil sposoben in strokoven in ki je
               moral odstopiti zaradi res nenavadnega prekrška ter s samim odstopom postavil zelo
               visok standard ministrom, ki so zaradi večjih napak bili interpelirani in do danes še
               niso odstopili. Zdi se mi nepotrebno, da se na veliko razpravlja o interesih
               posameznih statističnih regij in lokalnih skupnosti, kajti o tem smo razpravljali pri
               ostalih dveh predhodnikih in je že vse pojasnjeno. Bolj se mi zdijo pomembni vzroki
               za zamenjave, kot so premajhna politična podpora in lapsusi, ki se zgodijo po
               nepotrebnem. Res je nenavadno, da se v roku dveh let v istem ministrstvu zamenjajo
               kar trije ministri. Upam, da bo kandidatka, če bo potrjena, vzdržala naslednji dve
               leti, v kar ne dvomim, in ji pri njenem delu želim vso srečo. Hvala.</p>
            </sp>
            <sp xml:id="SDZ5-Izredna-38-2011-01-11.sp95">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Franc Žnidaršič. <stage>(Ga ni.)</stage> Gospod Franco Juri. <stage>(Ga ni.)</stage> Gospod Mirko
               Brulc. <stage>(Ga ni.)</stage> Gospod mag. Radovan Žerjav, ne želite razpravljati?</p>
               <p>Gospod Anton Kampuš, izvolite. Pripravi naj se gospod Miro Petek.</p>
            </sp>
            <sp xml:id="SDZ5-Izredna-38-2011-01-11.sp96">

               <speaker>ANTON KAMPUŠ:</speaker>

               <p>Spoštovani podpredsednik, hvala za besedo. Kolegice in kolegi!</p>
               <p>Res je, bilo je kar precej zamenjav na tem ministrstvu, gospa Ploštajnerjeva je
               začela, za dr. Gjerkeša že moramo reči, da je bil odličen minister. Verjetno je nekaj
               od tega na tem ministrstvu pridobila tudi Duša Trobec Bučan, o kateri danes govorimo,
               in vemo, da je bila njegova tesna sodelavka, ki je sodelovala pri pripravi vseh
               zadev, ki se tičejo lokalne samouprave, regionalnega razvoja in tako naprej. Jaz
               ocenjujem, da je sodelovala tudi pri pomurskem zakonu ter tudi pri tem zakonu, ki je
               na mizi, torej o skladnem regionalnem razvoju, ki je zame vsekakor korak naprej.
               Zaradi tega bom spoštovano gospo Trobec Bučan podprl.</p>
               <p>Je pa res, da je k tej zadevi treba reči še kar precej zadev, zdaj ko je priložnost.
               Ocenjujem, da je pomembnost tega resorja takšna, da mi daje pravico, da razmišljam
               tudi o tem, da je ta resor tako pomemben, da bi si ta čas, dokler še vedno črpamo
               evropska sredstva, zaslužil samostojno ministrstvo, ne pa samo ministrstvo brez
               listnice, ker je ta resor tako pomemben za celotno Slovenijo, bi si skoraj upal
               trditi, da bi imel potem več teže. Če pa mi misli letijo nazaj, na to, kar pa se v
               Sloveniji dejansko dogaja v smislu regionalne politike, je jasno, da je regionalna
               politika v Sloveniji problematična. Res je, da se razlike v Sloveniji ne zmanjšujejo,
               še vedno se ne zmanjšujejo, ampak dejanski podatki kažejo, da se povečujejo, zato ni
               čudno, da je treba zakonodajo, vse podzakonske akte dnevno spremljati in jih tudi
               sistematično dopolnjevati. Zato je v Sloveniji skrajni čas, da dobimo zakon o
               skladnem regionalnem razvoju, o katerem tečejo razprave. Kaj pa to pomeni?
               Povezovanje skladnega regionalnega razvoja med lokalno in nacionalno ravnjo je v temu
               trenutku neustrezna. Prej je bilo rečeno, da se je črpanje ali pa vračilo finančnih
               sredstev začelo komaj po 2009. Ne vem, zakaj bi koga to motilo? Ne vem, zakaj koga to
               moti? Takrat so pa začela pritekati sredstva iz namena EU. Res pa je, da se je na
               podlagi tega moralo zgoditi marsikaj. Marsikaj pa pomeni, da je bilo veliko popravkov
               zakonodaje, da se je črpanje lahko izboljšalo in da smo dosegli tudi to, da so bili
               prijavljeni projekti uspešnejši, da smo usposobili tiste, ki so sploh projekte
               pripravljali, da so jih bili sposobni pripraviti in da se je ta pridobitev teh
               projektov, ki so tudi zagledali luč sveta, povečala. Jasno je tudi, da je bilo treba
               poenostaviti zakonodajo, jo narediti nekoliko razumnejšo, manj birokratsko. Torej smo
               šli v tej smeri, da so postopki bili čim manj zapleteni in čim bolj jasni.</p>
               <p>Dovolil si bom nekaj besed o zakonu o skladnem regionalnem razvoju, katerega
               ravnokar v delovnih telesih obravnavamo, in si danes dovolim reči sledeče, da ta
               zakon je korak naprej. Danes sem slišal ministra reči, da celo dva; ne bom tega
               zanikal zaradi tega, ker v tem novem zakonu o skladnem in regionalnem razvoju vidim
               novo kvaliteto. Torej ni vse samo dano županom, da bi znotraj regije izključno
               odločali o vsemu župani, ampak je odlična sprega županov, gospodarstva in tudi
               nekaterih nevladnih ali pa drugih, civilne iniciative ali kako drugače lahko temu
               rečemo. Tudi razpored ali pa število, procenti so za mene primerni. Prisiliti pa bodo
               morali vse tiste, ki znotraj regije sodelujejo, župane, gospodarstvenike in še druge,
               da se bo končno začelo to, kar v regionalnem smislu pričakujemo: dogovarjanje in
               pogovarjanje. Ampak ne samo dogovarjanje in pogovarjanje, ampak doseči konsenz;
               znotraj tega je treba doseči konsenz. Seveda je regijski svet tisti, v katerem bo
               vnaprej tekla še bolj silovita razprava in bodo morali prevladati argumenti, ne pa
               samo razpravljavska politika.</p>
               <p>Ocenjujem tudi, da je to dobro, da bodo znotraj tega morali sodelovati župani in
               gospodarstveniki. To pripelje do tistega, da bodo v regijski politiki na prvem mestu
               tisti programi, ki so pomembni, kot na primer ne samo zidovi, ne samo ceste, ampak
               delovno mesto. Vsi, prav vsi znotraj regije se bodo morali potruditi, da je na prvem
               mestu delovno mesto in tako naprej. Torej po logiki stvari, ne pa tako kot si
               posamezniki to predstavljajo.</p>
               <p>Seveda bo treba preseči tudi regionalne meje. Zakon prinaša subregionalno
               organiziranost, to pa pomeni povezovanje tudi občin iz kakšne druge regije, če imajo
               neke skupne interese. Če imajo skupne interese v smislu posameznih projektov, ki
               znotraj njihove regije niso bili usklajeni ali kako drugače. Subregionalna
               organiziranost, ki jo ta zakon prinaša, je pomemben prispevek k temu, da se bodo
               območja lahko med seboj povezovala tudi čezmejno – znotraj regij mislim seveda.</p>
               <p>Sem na koncu, pri pomurskem zakonu. Ne vem, zakaj vas skrbi, pomurski zakon je dal
               svoje rezultate in predvidevam, ko bo prišel do konca, bo dal tista pričakovanja.
               Vesel sem pa tega, da bodo v temu novemu zakonu o skladnemu regionalnem razvoju
               vpletene že neke dobre prakse, ki izhajajo iz tega pomurskega zakona; kar smo si
               seveda vsi želeli.</p>
               <p>Da pa ne bom koga razočaral, moram reči: spoštovane poslanke in poslanci, verjetno
               poznate, kakšne so bile alineje pri sprejemanju pomurskega zakona, da poročilo mora
               biti v parlamentu do konec tega meseca, za vsako leto. V kratkem pričakujem, da bo to
               poročilo tudi razjasnilo še tiste nejasne stvari, ki so v tem trenutku na mizi.
               Hvala.</p>
            </sp>
            <sp xml:id="SDZ5-Izredna-38-2011-01-11.sp97">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miro Petek. Pripravi naj se gospod Miran Györek.</p>
            </sp>
            <sp xml:id="SDZ5-Izredna-38-2011-01-11.sp98">

               <speaker>MIRO PETEK:</speaker>

               <p>Hvala za besedo, spoštovani podpredsednik.</p>
               <p>Te dni smo lahko marsikaj slišali in marsikaj prebrali o kandidatki, tudi na primer
               razmišljanja o njeni frizuri, ki je po moji oceni za njeno osebnost povsem primerna.
               Vendar to ni naša stvar, to ni stvar nas, parlamentarcev. Mi moramo razmišljati in
               razpravljati o tem, kako bo kandidatka vodila ta resor, ali je za to sposobna, ali je
               za to kompetentna. Mene osebno ni prepričala, da ji bo ta stvar šla dobro od rok.
               Spomnimo se samo razpravo o razvojni pomoči Koroški regiji. Takrat je bila povsem
               neprepričljiva. Zdelo se mi je, kot da na Koroškem že dolgo ni bila, če sploh kdaj.
               Na hearingu je govorila o razvojni pomoči Pomurju, Posočju, Pokolpju, o Koroški prav
               nič.</p>
               <p>Na že omenjeni razpravi okrog zakona o razvojni pomoči Koroški regiji se je gospa
               sekretarka ob razpravah kolega Pojbiča, ki je govoril o brezposelnosti, o velikih
               socialnih stiskah, odkrito hihitala. Včasih se bi skoraj tem razpravam že režala in
               to je bilo nespodobno za državno sekretarko in za bodočo ministrico.</p>
               <p>Našo pobudo zakona o razvojni pomoči Koroški regiji je vehementno zavračala in s tem
               pokazala, da država, ministrstvo tudi pod njenim vodstvom Koroški ne namerava
               pomagati, tako kot je pomagala Pomurju, in da bomo v Sloveniji tudi v prihodnje imeli
               Slovenijo treh hitrosti: na eni strani je Ljubljana z okolico, ki ji tudi namenjate
               posebne zakone. Slovenija druge hitrosti je Pomurje, ki jim gre ta koalicija znatno
               na roko, na tretjem mestu pa smo žalujoči ostali, na čelu s Koroško regijo. Očitno
               tudi kandidatka zagovarja regionalne razlike in zagovarja centralizacijo.</p>
               <p>Gospa kandidatka je očitno rada v političnih strankah, ki so na oblasti. Od leta
               2006 do 2008 je bila v SDS. Toda v SDS je kadrovsko sito bolj gosto in se ni mogla
               povzpeti do državne sekretarke, kaj šele do ministrice. Tu pa gre že za vprašanje
               politične morale, politične kulture, kolikokrat kdo zamenja politično stranko in o
               tem tukaj ne bi.</p>
               <p>Sam nisem slišal njene jasne vizije okrog regionalizacije: kdaj pokrajine, koliko
               pokrajin, kakšna naj bo vloga regije oziroma pokrajine. Predvidevam, da je
               kandidatka, ki je bila v času od leta 2006 do 2008 v SDS, predvidevam, da podpira
               členitev Slovenije na 14 pokrajin, kolikor smo jih mi vložili v parlamentarno
               proceduro. Žal pa imamo sedaj nek nov zemljevid, ki ga riše slovenska policija in je
               narisala 8 pokrajin, s tem da je seveda policijsko upravo v Slovenj Gradcu ukinila.
               Kolega Zanoškar ima prav, da protestira proti temu, ker se mu regijske institucije
               selijo iz njegove mestne občine in bojim se, da bo na tem področju še večje
               siromašenje.</p>
               <p>Bojim se, da velike vloge v tej vladi gospa ministrica ne bo imela, in resnično se
               bojim, da bo v tej vladi več ali manj samo strošek. Toliko. Hvala.</p>
            </sp>
            <sp xml:id="SDZ5-Izredna-38-2011-01-11.sp99">

               <speaker>PODPREDSEDNIK MAG. VASJA KLAVORA:</speaker>

               <p>Gospod Miran Györek. Naslednji bo razpravljal gospod Anton Colarič.</p>
            </sp>
            <sp xml:id="SDZ5-Izredna-38-2011-01-11.sp100">

               <speaker>MIRAN GYÖREK:</speaker>

               <p>Hvala za besedo, gospod podpredsednik.</p>
               <p>Očitno je, da kandidatka prevzema vlogo in nadaljuje delo uspešnega bivšega
               ministra. Njena prednost je, da je kot sodelavka ministra dobro seznanjena s stanjem
               tako na samem ministrstvu kot tudi s tekočo problematiko in z že začetimi zakonskimi
               projekti ter tudi z vsemi tremi osnovnimi področji v pristojnosti tega ministrstva.</p>
               <p>Ob tej priložnosti bi se želel osredotočiti predvsem na področje regionalnega
               razvoja. Upam in verjamem, da je tudi sama aktivno sodelovala pri pripravi predloga
               zakona o skladnem regionalnem razvoju, kjer je predlagatelj dobro in natančno obdelal
               realno stanje problematične regionalne neskladnosti v Republiki Sloveniji, predvsem
               zelo velike razlike med posameznimi regijami pri ustvarjanju BDP, razpoložljivosti
               delovnih mest oziroma brezposelnost, kritična demografska slika, neskladnost na
               področju izobrazbe prebivalstva, izkoriščenost naravnih in gospodarskih potencialov
               in tako naprej.</p>
               <p>Stališča in pristopi k reševanju regionalne problematike bivšega ministra so mene in
               tudi mnoge druge poslance navdali z upanjem, da bo med drugim prišlo tudi do krepitve
               relevantnih institucij in razvojne mreže. Kajti bivši minister se je zavedal in tudi
               potrdil, da regionalne in območne razvojne agencije zdaleč ne opravljajo zadovoljivo
               svojega poslanstva in zaupane jim vloge. Kot kaže, so regionalne razvojne agencije
               marsikje same sebi namen, kajti določene regije pospešeno zaostajajo v razvoju, denar
               se troši neučinkovito, mnogokrat nenamensko, in bi bilo nujno treba vzpostaviti
               temeljit nadzor nad njihovim delovanjem, predvsem pa nad razpolaganjem s finančnimi
               sredstvi.</p>
               <p>Zato upravičeno pričakujemo več iniciative od nove ministrice, kajti žal je to edina
               rešitev za sanacijo obstoječega stanja v nekaterih regijah, predvsem tu mislim na
               Pomursko regijo, katere poslanec sem. 27 pomurskih županov deluje namreč kot
               popolnoma razglašen orkester, ko gre za reševanje regionalne problematike skupnih
               regionalnih projektov, pa naj bo to vodooskrba, deponija odpadkov, financiranje
               raznih skupnih regionalnih institucij, kot je na primer pokrajinska študijska
               knjižnica in tako naprej. Očitno je, da ni druge rešitve, kot da pride dirigent od
               zunaj, prevzame komando, pa naj to izpade še tako centralistično ali kakor koli že.
               Zato bodo delno kar držale kritike od zunaj, da smo si marsikje krivi tudi sami za
               neučinkovitost izvajanja programov, kar me pri takšni strukturi županov in lokalne
               samouprave, raznoraznih regijskih svetov in tako dalje niti ne čudi.</p>
               <p>Z bodočim zakonom o skladnem regionalnem razvoju naj bi se pripravile tudi nekatere
               uredbe o regionalnih razvojnih programih in pravilniki o regionalnih razvojnih
               agencijah, ki zaslužijo temeljito obravnavo, saj bodo ključnega pomena pri izvajanju
               tega nadvse potrebnega zakona. Nekatere strokovne študije kažejo namreč, da pristop
               in način reševanja razvojne regionalne neskladnosti doslej ni bil pravilen, lahko bi
               celo rekli, da je bil neučinkovit. Že v izhodišču se ni upoštevalo, vsaj kar se tiče
               razvojnih vprašanj Pomurske regije, izkoriščanja oziroma spodbujanja in aktiviranja
               vseh štirih relevantnih regionalnih kapitalov, to je gospodarskega, socialnega,
               človeškega in naravnega. Samo investiranje v gospodarski kapital po teh študijah
               očitno ne zagotavlja trajnostnega razvoja niti ne zmanjšuje nastale neskladnosti
               razvoja regij.</p>
               <p>Če se vrnem na Pomursko regijo in na način reševanja regije, je ta, žal, neuspešen.
               Tisti, ki govorijo o uspešnosti izvajanja zakona o razvojni podpori Pomurju, očitno
               ne razumejo ali pa ne želijo gledati na vprašanje spodbujanja razvoja širše in
               strokovno. Pomurje kot razvojno najbolj ogrožena regija v državi je v zadnjem
               desetletju prejelo tudi največ razvojnih spodbud, izraženih bodisi kot delež v
               regionalnem BDP ali na prebivalca. Kljub temu se razvojne razlike med Pomurjem in
               povprečjem Slovenije še naprej povečujejo, zlasti na socialnem področju. Tudi novi
               regionalni razvojni program 2007–2013 in državno razvojna resolucija do leta 2023
               Pomurju ne prinašata preobratov.</p>
               <p>Razvojno ogrožene regije v Sloveniji dobijo dvakrat več razvojne pomoči kot drugi
               deli države. Ta v Pomurju znaša 250 do 300 evrov na prebivalca, okoli 2 %
               regionalnega bruto domačega proizvoda. Kljub temu se ključni neugodni razvojni trendi
               niso preobrnili. Demografsko ogrožena je regija po številu in starostni sestavi
               prebivalstva, slabšanje se nadaljuje. Prebivalstvo se znižuje že od leta 1981, od
               osamosvojitve naprej je padlo število prebivalstva za 10 tisoč s 132 tisoč za 10
               tisoč manj. Če bo šlo to tako naprej, bo v naslednjem desetletju padlo na številko
               115 tisoč, to kažejo strokovne študije in napovedi.</p>
               <p>Nadaljuje se tudi staranje prebivalstva, stopnja brezposelnosti je v vsej državi
               najvišja ravno v Pomurju. Blaginja preostalega prebivalstva regije je znatno nižja od
               državnega povprečja, ljudje so slabšega zdravja, imajo manj služb in te, ki so, so
               praviloma slabše plačne. Dvakrat višji od državne povprečja je delež ljudi, ki v
               Pomurju živi od socialnih podpor. Zaostanek po dohodku na prebivalca v primerjavi z
               osrednjeslovensko regijo se je v zadnjem desetletju poslabšal in se slabša vsako leto
               za 1 %. Da omenim samo še samomorilnost, predvsem žensk je za dvakrat višja kot v
               državi, ki je v smem svetovnem merilu na visokem 9. mestu po samomorilnosti. Celotna
               regija je proglašena za ogroženo območje.</p>
               <p>Razvojnih problemov Pomurja se, vse kaže, ne bo dalo odpraviti s samo zvišanjem
               priliva naložb. Razvojne trende v regiji bi bilo treba obravnavati strukturno tako na
               strani gospodarskih kot socialnih, človeških in naravnih učinkov naložb. Lahko je
               reči, da mora biti razvoj regije trajnostno uravnovešen in integriran; ampak – kako
               to zagotoviti v postopkih priprave in pri vrednotenju različnih scenarijev razvojnih
               programov? Po kakšnem postopku bi bilo sploh mogoče graditi razvojne scenarije? To so
               praktična vprašanja, ki bi jih zelo rad postavil ministrici. In ta vprašanja morajo
               pripravljavci programov tudi upoštevati, ko se soočijo z nalogo priprave trajnostnega
               uravnovešenega razvojnega programa.</p>
               <p>Ocenjujem, da je pomemben razlog za razvojno zaostajanje Pomurja preozka in
               nestrukturirana obravnava razvojnih programov. Zanimajo me stališča in pristop,
               predvsem pa priprava ustrezne strategije. Pomurje potrebuje razvojno strategijo, v
               kateri bo razvoj dober za vse. Oblikovanje takšnega razvojnega programa pa žal ni
               preprosta naloga in to je naloga, ki jo prevzema nova kandidatka oziroma bodoča
               ministrica. Najbolj ranljive skupine prebivalstva in lokalne skupnosti imajo slabšo
               sposobnost izkoriščanja novih priložnosti in zato jih izrabijo tisti, ki so že itak
               na boljšem, s čimer se prepad samo povečuje, kar ni trajnostno in niti ni pravično;
               in to bi morala imeti nova ministrica v mislih. Samo z eno vrsto kapitala je težko
               dosegati trajnostne učinke. Povezovanje različnih kapitalov in projektov k
               integriranemu smotru je izrazito kompleksna naloga, zato je pred ministrico kar nekaj
               težkih nalog.</p>
               <p>Tisti, ki mislimo, da je to neko ministrstvo drugega razreda, se močno motimo. Še
               kako pomembno ministrstvo in kako pomembna odgovornost od vseh, ki delajo na tem
               ministrstvu, zahteva kar nekaj sposobnosti in kompetenc in tudi pomoči drugih
               resornih ministrstev. To ministrstvo bi moralo delovati, integrirano, skupaj,
               medresorno, če hočemo, da bo nekaj učinka od tega ministrstva in bodoče ministrice.
               Toliko. Hvala.</p>
            </sp>
            <sp xml:id="SDZ5-Izredna-38-2011-01-11.sp101">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Colarič. Naslednji je gospod Janko Veber.</p>
            </sp>
            <sp xml:id="SDZ5-Izredna-38-2011-01-11.sp102">

               <speaker>ANTON COLARIČ:</speaker>

               <p>Hvala lepa, gospod podpredsednik. Kolegice in kolegi!</p>
               <p>Predlog predsednika Vlade, da danes imenujemo za ministrico brez resorja, odgovorno
               za lokalno samoupravo in regionalno politiko, gospo Dušo Trobec Bučan, bom seveda
               podprl, kot sem jo podprl že tudi na seji Odbora za lokalno samoupravo.</p>
               <p>Danes je bilo že veliko besed povedanih o njeni strokovnosti, o delu tega
               ministrstva itd. Predvsem bi pa opozoril na zadevo, o kateri že kar nekaj časa
               razpravljamo in ni prišlo do sprememb, in sicer je to zakon o financiranju občin.
               Pred nekako šestimi leti je bila sprememba zakona, ki je marsikaj postavila na glavo,
               in upam, da si bo ministrica in ta resor za letos postavila cilj, da pridemo do
               pravičnega zakona o financiranju občin, ki bo upošteval tudi večjo vlogo mestnih
               občin in tudi glavnega mesta Slovenije.</p>
               <p>Seveda sem zadovoljen, da smo v tem mandatu zakon o glavnem mestu že potrdili in
               delno popravili krivice, ki so bile pred leti narejene z zadnjo spremembo, zakona o
               financiranju občin, vendar sem prepričan, da je treba sprejeti zakonodajo, ki bo
               omogoča tudi bistveno boljši razvoj mestnim občinam, večjim sredinam. Seveda bo treba
               ravnovesje med malimi občinami, mestom, mesti in glavnim mestom, vendar upam, da bo
               bodoča ministrica ta zakona vzela v prioriteto, da bo to tudi prioriteta te vlade in
               da bomo v letošnjem letu prišli do zakona, ki bo po meri Slovenije in glavnega mesta
               te države. Hvala.</p>
            </sp>
            <sp xml:id="SDZ5-Izredna-38-2011-01-11.sp103">

               <speaker>PODPREDSEDNIK MAG. VASJA KLAVORA:</speaker>

               <p>Gospod Janko Veber, imate besedo. Naslednji bo gospod Bojan Kontič.</p>
            </sp>
            <sp xml:id="SDZ5-Izredna-38-2011-01-11.sp104">

               <speaker>JANKO VEBER:</speaker>

               <p>Hvala za besedo.</p>
               <p>Ob današnji točki dnevnega reda, ko poskušamo pripeljati zadevo do imenovanja gospe
               Duše Trobec Bučan kot kandidatke za ministrico brez resorja, do tega, da bo lahko
               tudi svečano prisegla pred Državnim zborom, je treba vendar povedati, mogoče tudi v
               uvodu v moji razpravi, da se lahko zahvalimo dr. Henriku Gjerkešu za dobro
               sodelovanje s poslanci kot predstavniki lokalnih skupnosti, predvsem pa mislim, da je
               zelo pomembno, da je prišlo do odziva predvsem na izjemno zahtevane razmere, ki so
               nastale v oddaljenih krajih Republike Slovenije od glavnih prometnic, predvsem z
               nastopom gospodarske in finančne krize.</p>
               <p>Če je kaj treba pri delu trenutne vlade izpostaviti in kar se bistveno razlikuje od
               prejšnjih vlad, je ravno to, da je zelo konkretno posegla z rešitvami prav na ta
               območja, pa naj bo to Zakon o Pomurju kot tudi ustanovitev Razvojnega sveta za Belo
               krajino in Kočevsko, s katerim se je predsednik Vlade odzval na to, da je treba čim
               prej vzpostaviti mehanizem za ponovno spodbuditev tako gospodarske rasti kot tudi
               predvsem preprečiti negativno demografsko sliko ob obmejnih območjih, predvsem tudi v
               Pokolpju, kamor spadajo občine iz Bele krajine in Kočevske.</p>
               <p>To so tisti izzivi, ki so ne nazadnje tudi zelo uspešno v tem delu obravnave zakona
               o skladnem regionalnem razvoju preneseni v besedilo tega zakona, kar pomeni, da se je
               dejansko poskušalo posnetek stanja prenesti tudi v besedilo zakona, ki ga obravnavamo
               v Državnem zboru. To je tista bistvena sprememba tudi glede na prejšnjo vlado, kajti
               velikokrat je hodila po terenu, velikokrat je veliko obljubila, zelo malo pa
               naredila. Če samo pogledamo razvojne osi, tretja, tretja A, četrta razvojna os – kdaj
               sta že takratni predsednik Janša in minister za okolje Podobnik zasadila lopato na
               Koroškem, pa ¸po tej lopati ni bilo, lahko rečemo danes, popolnoma nič.</p>
               <p>Učinkovito delo na regionalni politiki je eno od tistih, ki je velik izziv za vse
               nas, kajti podatki kažejo, da so ravno obmejna območja dejansko najbolj
               izpostavljena. To je tisto, kar tudi pričakujem od nove ministrice, da nadaljuje s
               tem delom in da tudi v Državnem zboru pripeljemo zakon o skladnem regionalnem razvoju
               do tretje obravnave in tudi dokončnega sprejema in uveljavitve tega zakona. Namreč,
               od uveljavitve zakona o skladnem regionalnem razvoju je odvisno tudi izvajanje
               ukrepov, ki jih je pripravil Razvojni svet za Belo krajino in Kočevsko. Program je
               pripravljen. Ovrednoten je v višini 20 milijonov evrov za obdobje 2011–2016 in
               sprejetje tega zakona pomeni tudi možnost izvajanje teh ukrepov, teh sredstev, ki so
               zagotovljena v proračunu za 2011, 2012 in jih bodo tudi naslednji proračuni tudi na
               podlagi tega zakona do leta 2016 vsebovali.</p>
               <p>Tudi očitek, ki je bil dan s strani predstavitve stališča Poslanske skupine SDS, da
               so nekatere občine izključene iz Pokolpja, neupravičeno, moram odločno zavrniti.
               Pokolpje je bilo ustanovljeno pred petimi leti oziroma leta 2005 z namenom, da se
               povežejo občine, ki imajo največje razvojne probleme ob meji, ob Kolpi. Dejansko so s
               to odločitvijo prispevali odločilno tudi k temu, da je program za Pokolpje bil zelo
               hitro pripravljen in da smo, lahko rečem, prehiteli sprejetje zakona o skladnem
               regionalnem razvoju. Vključene so pa vse tiste občine, ki imajo izjemno velike
               razvojne težave tako zaradi visoke stopnje brezposelnosti, zaradi demografskih težav,
               zaradi dostopnosti, torej zaradi izgradnje infrastrukture in s tem dostopnosti do
               večjih središč. Vse to so tiste naloge, ki so nas pravzaprav takrat povezale, zato da
               smo ustanovili območno razvojno partnerstvo Pokolpje.</p>
               <p>Želim si tudi, da bi v prihodnosti to območno razvojno partnerstvo ohranilo svojo
               samostojnost pri delu in da bi se resnično tudi okrepile predvsem tiste institucije,
               ki skrbijo za to, da bo to območno razvojno partnerstvo tudi v praksi dobro
               funkcioniralo. V mislih imam seveda podjetniški inkubator Kočevje in tudi na območju
               Bele krajine ustrezne institucije, ki so vključene, zato da se ustrezno usposobi
               razvojni menedžment in se s tem tudi pripravijo ustrezne razvojne naloge, ki bodo
               potem tudi uvrščene kot tiste, ki se jih lahko občine ali pa podjetja poslužujejo na
               posameznih razpisih. In kar je zelo pomembno za ta obmejna območja: predvideno je, da
               bodo vsa ministrstva morala določiti ali dodatne točke, s katerim ovrednotijo dodatno
               programe, ki prihajajo iz objemnih območij, ali pa zagotoviti zelo konkretna finančna
               sredstva, s katerimi neposredno pomagajo na teh območjih.</p>
               <p>To je tista res bistvena razlika od vsega tega, kar smo se do nedavnega pogovarjali
               o skladnem regionalnem razvoju, kajti dokazano je, da so se razlike povečevale, ne
               zmanjševale in da je treba ta trend odločno zaustaviti, če želimo, da resnično tudi v
               Sloveniji uvedemo neko primerno raven razvoja prav v vsem delu Slovenije.</p>
               <p>Za ukrepe, ki so ta hip že v izvajanju, pričakujem, da jih bo uspešno nadaljevala
               tudi kandidatka za novo ministrico. Pri tem ji želim veliko uspeha in sreče pri
               svojem delu. Hvala.</p>
            </sp>
            <sp xml:id="SDZ5-Izredna-38-2011-01-11.sp105">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bojan Kontič. Naslednji bo gospod Jakob Presečnik.</p>
            </sp>
            <sp xml:id="SDZ5-Izredna-38-2011-01-11.sp106">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>Pozdravljam odločitev predsednika Vlade, da ohrani ministra oziroma ministrico za to
               področje. Sicer bi si želel, da bi kdaj pri temeljitejši reorganizaciji vlade, pa ne
               mislim poimensko, ampak glede ministrstev, za kar bo morda v naslednjih mandatih tudi
               primeren čas, razmišljali o tem, da je to področje, ki bi lahko pomenilo resor, ki bi
               lahko bilo Ministrstvo za lokalno samoupravo, regionalni razvoj in bi imeli ministra
               z listnico, torej ne ministrice brez listnice. Ampak to je razprava za drugo
               priložnost in razmislek v tej smeri.</p>
               <p>Kandidatko zelo težko ocenjujem, ker če sem povsem pošten, njenega dela in nje
               osebno pravzaprav ne poznam prav dobro. Zaupam pa izbiri predsednika Vlade, ki si
               sodelavce izbira sam in glede na to, da mu zaupam, bom za njegov predlog tudi
               glasoval, ne pa zato, ker posamezna koalicijska stranka misli tako, druga pa drugače.
               V koaliciji je neka politična higiena, ki narekuje, da projekte, kot je imenovanje
               ministrov pa morda najpomembnejše projekte, ki si jih vlada zada v določenem mandatu,
               da ji koalicija nudi ta support tudi v Državnemu zboru. Pri nas žal te politične
               higiene nekoliko primanjkuje.</p>
               <p>Kot je bilo povedano, so v temu sklopu, v temu delu zajeta tri področja, ki so zelo
               pomembna. Lokalna samouprava – nadvse pomembno področje. Tukaj bo vsekakor treba
               razmišljati o določenih spremembah, v mislih imam predvsem zakon o financiranju
               občin. Spremembe tega zakona so bile napovedane že nekajkrat in upam, da ne bodo več
               velikokrat napovedane, ampak da se bo pristopilo k realizaciji. Pa ne zato, da bi me
               zdaj kdo želel označiti kot tistega, ki nasprotujem manjšim občinam oziroma opazujem
               posledice, ki so nastale s to lokalno samoupravo. Veliko nalog, ki jih sicer ne bi,
               so te male občine, manjše občine, da ne bom krivičen, v svojem obdobju trajanja
               postorile. V mislih imam predvsem komunalno infrastrukturo, prometno infrastrukturo
               bivalno okolje se je zanesljivo izboljšalo, seveda pa je vprašanje, kaj vse štejemo v
               kvalitetno bivanje v določenem okolju. Če gledamo bolj široko, naletimo zelo hitro
               tudi na težave s tem drobljenjem, ki smo mu v Sloveniji priča.</p>
               <p>Še enkrat povem, da je bilo pametno s strani tistih, ki so ustanavljali nove občine,
               zato ker je zakonodaja tako napisana, zato ker so bili za to nagrajeni, kaznovani pa
               tisti, ki so ostajali v obsegu, kot je bil pred nekaj leti. Zato jih tudi razumem,
               ampak zdaj mislim, da smo to obdobje nekako prešli in je treba razmišljati tudi o
               tem; ne o kaznovanju manjših, ampak o nagrajevanju tistih, ki bodo pripravljeni na
               združevanje. Kajti proces naj bi šel v to smer. So projekti, ki presegajo sposobnosti
               manjših okolij, lokalnih skupnosti in tukaj bo treba najti recept.</p>
               <p>Nič novega ne bom povedal, če se zdaj preselim na pokrajine, da sem v prejšnjem
               mandatu, mislim, da kot edini opozicijski poslanec, tudi podpiral prizadevanja
               prejšnje vlade za ustanovitev pokrajin. Zato, ker se mi je zdelo, da je treba ta
               korak narediti, ga spremljati in spreminjati, če bi bilo potrebno. Danes smo na temu
               zelo spolzkemu terenu, kjer pokrajin nimamo in to je dodana vrednost problemu, ki ga
               imamo z manjšimi občinami. Te manjše lokalne skupnosti niti ne bi bile v težavah, če
               bi imeli pokrajine, ker bi pokrajine vodile investicije oziroma projekte, ki
               presegajo to, kar v manjših lokalnih skupnostih enostavno ni moč postoriti. Zato
               mislim, da bo treba o tem ne le razmišljati, ampak tudi kaj postoriti.</p>
               <p>V tem trenutku se zavedam, da je pokrajinizacija Slovenije ali regionalizacija,
               kakor koli jo imenujemo, utopična misel v tem parlamentu in da pokrajin v tem mandatu
               zanesljivo ne bo. Kandidatko sem tudi povprašal, kaj meni o številu pokrajin, kako
               vidi te pokrajine, kako vidi zakonodajo, ki je bila pripravljena na tem področju, pa
               v njenem odgovoru ni moč zaznati ravno navdušenja nad tem, kar je bilo pripravljeno
               in verjetno bi tudi konceptualno stvari spreminjala, za to je pa premalo časa. Prav
               tako tudi soglasja v tem hramu parlamentarne demokracije glede števila pokrajin in
               vsebine, ki naj bi bila na prvem mestu nalog in pristojnosti, v kratkem ne bo.</p>
               <p>Ko pa se oziramo na tretje področje, to je črpanje evropskih sredstev – to se sliši
               tako, kot da nam Evropa nekaj daje, v bistvu gre za črpanje naših sredstev. Če smo
               dovolj uspešni, jih počrpamo nazaj, če pa nismo dovolj uspešni, ima pa Evropa
               presežek glede na naše finančno vplačevanje teh sredstev v proračun. In tu je
               napredek, ki ga je treba priznati in tega boste verjetno priznali tudi tisti, ki se
               sicer z vladno politiko ne strinjate. Zato je tudi toliko bolj pomembno, da ta služba
               ohranja svoj status in da v času, ko uspešno črpamo sredstva, ne spreminjamo pravil
               in organiziranosti, ker se bomo zapletli ali zahodili, bi kdo dejal, v teh postopkih.
               Tako je to še ena pravilna odločitev, ki je dejansko bila sprejeta.</p>
               <p>Ampak, ko govorimo o razvoju, je zelo pomembno, kako bo bodoča ministrica uspela
               sodelovati s kolegicami in kolegi v vladi. Mislim, da je to zelo pomembno. Ko
               govorimo o razvoju, bomo verjetno morali v prihodnje svoj pogled, pa morda kdaj tudi
               prst usmerit v koga od ostalih kolegov v tej vladni strukturi. Ko govorimo o razvoju,
               bo seveda morala kaj več postoriti tudi ministrica za gospodarstvo.</p>
               <p>Ne bom pozabil razprave tu v tej dvorani glede zakona o obvezni udeležbi delavcev
               pri dobičku. Opozorjen sem bil, da s tem, ko ta zakon zagovarjam, skupaj s poslansko
               skupino takrat in še z nekaterimi kolegicami in kolegi tu v dvorani, da ogrožam
               konkurenčnost slovenskega gospodarstva. Da so v tujini investitorji, da ne rečem kar
               na meji, ki čakajo, ali bo ta zakon, katerega prvopodpisan sem bil, sprejet ali ne:
               če bo sprejet, bodo šli drugam, če pa ne bo sprejet, bodo prišli pa v Slovenijo. Zdaj
               se sprašujem, kje so se izgubili na tej poti v Slovenijo. Prav zanimivo bo slišati,
               kako konkurenčnost zaradi tega, ker tega nismo storili, napreduje. Te podatke si
               želim slišati in tudi povem, da jih bom v svojih razpravah in tudi vprašanjih iskal
               tudi v naslednjem obdobju tega mandata.</p>
               <p>Torej, dela je več kot dovolj. Mislim, da je treba tudi prisluhniti – in tu mi je
               kandidatka pritrdila – slovenski stroki na tem področju. Mislim, da sicer tople vode
               ne bomo več izumljali in da imamo analiz o lokalni samoupravi oziroma o pokrajinah
               več kot dovolj in da je dobro morda vse to samo še enkrat prelistati, preučiti in
               razmišljati, kaj na tem področju storiti. Strokovnjakov za to zanesljivo imamo
               veliko, tudi izven službe, ki jo bo ministrica obudila.</p>
               <p>Torej bom za ministrico glasoval, za kandidatko glasoval, in zaupam torej presoji
               predsednika, ki je po pogovoru s kandidatko ugotovil, da je primeren in dober kader.
               Prepričan sem, da bo nadaljevala uspešno delo odhajajočega ministra in tudi sam naj
               povem, da mi je žal, da ta minister zapušča to ekipo, ampak zgodilo se je pač to, kar
               se je zgodilo, in njegovo odločitev spoštujem.</p>
               <p>Torej, kandidatka moj glas za ministrico seveda ima.</p>
            </sp>
            <sp xml:id="SDZ5-Izredna-38-2011-01-11.sp107">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Samo Bevk, naslednji bo gospod Ljubo Germič, če ga ne bo, potem
               gospod Ivan Grill.</p>
            </sp>
            <sp xml:id="SDZ5-Izredna-38-2011-01-11.sp108">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Kandidatko za ministrico gospo Dušo Trobec Bučan bom seveda podprl. Tudi glede na
               doslej predstavljena stališča poslanskih skupin in poslancev verjamem, da bo dobila
               dovolj glasov, da bo lahko nadaljevala svoje delo, tokrat ne kot sekretarka, temveč
               kot ministrica te službe.</p>
               <p>Če bi imeli drugačen sistem v tej državi, če bi imeli mandatarski sistem, potem
               predsedniku Vlade sploh ne bi bilo treba spraševati parlamenta oziroma Državnega
               zbora, ali je nek kandidat ali kandidatka primeren za to mesto. Dovolj bi bilo že to,
               da bi se premier pogovoril s kandidatom oziroma kandidatko in stvar bi bila
               zaključena, kabinet bi bil popolnjen, brez tega, da bi opravljali te dolge razprave
               tako na matičnem odboru kot tudi na seji Državnega zbora.</p>
               <p>Mene je kandidatka Duša Trobec Bučanova prepričala tako na razgovoru v poslanski
               skupini kot tudi na seji matičnega delovnega telesa, nima pa po poslovniku možnosti,
               da bi sodelovala na plenarnem zasedanju in še tukaj predstavila svoj program dela.</p>
               <p>Ta zamenjava je prišla ravno sredi obravnave zakona o spodbujanju skladnega
               regionalnega razvoja, se pravi v nekem zelo delikatnem trenutku, vendar menim, da
               bomo kljub številnim pripombam, ki jih imamo na ta zakon, da bomo ta projekt
               pripeljali do konca. Tako ne bo vsaka posamezna ogrožena pokrajina ali območje v
               Sloveniji dobilo nov zakon, kot je bilo to primer pri Prekmurju.</p>
               <p>Mislim, da je zelo pomemben 25. člen tega zakona o spodbujanju skladnega
               regionalnega razvoja, ki govori o obmejnih problemskih območjih, ki obsegajo obmejne
               občine in občine, ki neposredno mejijo na te obmejne občine, kajti ta obmejna
               problemska območja so prednostna območja vseh razvojnih politiki. Naj jih samo nekaj
               naštejem, kot so: Obsotelje, Kozjansko, severna Primorska oziroma zgornje Posočje z
               Idrijskim in Cerkljanskim, potem Kočevska, Bela krajina in Brkini in tako dalje in še
               bi lahko našteval. Zato se mi zdi eden bistvenih ukrepov, da bi Vlada v tej novi
               razvojni strategiji, s katero je začela razpravo ravno včeraj, v ta program uvrstila
               tudi malo bolj ambiciozno najprej umeščanje tako imenovanih razvojnih osi v prostor
               in tudi potem gradnjo tretje, tretje A, tretje b in četrte razvojne osi ter dokaj
               učinkovito tudi črpala sredstva iz evropskih skladov za te prepotrebne
               investicije.</p>
               <p>Pri 24. členu pa bi bilo morda treba poleg težke prometne dostopnosti in velikega
               območja Nature upoštevati še nekatere druge kriterije, kot so, recimo, neugodne
               demografske razmere oziroma neugodna demografska struktura, nesorazmerna struktura
               gospodarstva. Naj omenim, če je na nekem območju neke občine ali na območju več občin
               zgolj ena velika gospodarska družba in če iz različnih razlogov ali če se lastnik
               odloči, da bo to proizvodnjo preselil v drugo državo ali drugi del države, potem
               lahko čez noč izgubimo 500, tisoč, tisoč 500 delovnih mest in to je prav velik udarec
               za tako območje.</p>
               <p>Po mojem mnenju bi v ta problemska obmejna območja morala spadati tudi tista
               območja, ki imajo značaj gorske ali pa hribovske občine. Kajti, predvsem zelo težka
               dostopnost do avtocestnega in železniškega križa pomeni velik razvojni zaostanek za
               ta območja.</p>
               <p>Po mojem mnenju bo treba dopolniti zakon o spodbujanju skladnega regionalnega
               razvoja tudi s temi elementi, tako da bi lahko prišli do razvojnih sredstev tudi na
               nekaterih drugih območjih, ki sedaj niso zarisani na tem zemljevidu. Prav gotovo med
               ta območja spadajo tudi občine, kot so Železnici, Cerkno, Idrija in še nekatere
               druge, ki jih trenutno na tem zemljevidu ni. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp109">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ivan Grill. Naslednji bo gospod Andrej Magajna.</p>
            </sp>
            <sp xml:id="SDZ5-Izredna-38-2011-01-11.sp110">

               <speaker>IVAN GRILL:</speaker>

               <p>Hvala lepa za besedo.</p>
               <p>Odlično izhodišče mi je dal sedaj v razpravo eden izmed koalicijskih poslancev, ki
               je razpravljal nekoliko prej, ko je poudaril, da je izredno pomembno, da bo bodoča
               ministrica – verjamem, da bo seveda izglasovana –, imela podporo tudi ostalih
               ministrstev in tudi predsednika Vlade. Očitno bo zelo dobro sodelovala samo z
               državnim sekretarjem na ministrstvu za zdravje, kajti le on je danes tukaj prisoten,
               ki posluša to razpravo. Pričakoval bi, da bi bilo tu nekaj več ekipe s strani
               ministrov, predvsem pa predsednika Vlade, ki jo je tudi predlagal.</p>
               <p>Ravno tako je ta koalicijski poslanec povsem odkrito priznal, da nje ne pozna, ne
               pozna njenega programa – govorim o kandidatki –, ne pozna, kako razmišlja za naprej;
               da pa verjame predsedniku Vlade, ki pa je tukaj povedal, da je v dveh urah uspel
               prepoznati, da je to odlična in primerna kandidatka. To se mi zdi res nenavadno, da
               lahko v dveh urah uspeš z nekim razgovorom prepoznati vse tisto, kar je za tako
               ključen resor, za katerega sam tudi ocenjujem, da je, da je to mogoče prepoznati.
               Verjamem, da to ni; da je vse skupaj bila velika farsa, kajti prvi odzivi gospoda
               Pahorja so bili mlačni, razmišljal je celo, da ukine to ministrstvo. Vendar je bila
               potem njegova odločitev drugačna, verjetno zaradi raznih izsiljevanj ali pogojevanj
               stranke DeSUS.</p>
               <p>Da nima podpore ali tudi da ne poznajo vsebine njenega delovanja za naprej
               koalicijski poslanci, kaže tudi današnja izjava ali komentar Poslanske skupine Zares,
               ki so imeli gospo kandidatko na zaslišanju oziroma na predstavitvi, pa jih očitno ni
               uspela prepričati in se bodo do tega vzdržali. Če je pa razlog tudi pri njih neka
               politična kalkulacija ali špekulacija, pa to seveda ni korektno.</p>
               <p>Kar se tiče, recimo, predstavitve gospe kandidatke, sam nisem član tega odbora,
               nisem bil prisoten, sem pa prebral magnetogram. Moram reči, da je v njenem nastopu
               zaznati veliko podatkov, ki veljajo za nazaj. To jasno izkazuje, da je delala v tem
               ministrstvu, da je bila del te ekipe, vendar to ni dovolj. Mi ne potrebujemo sedaj
               podatke za nazaj, pa še ti so zelo zelo diskutabilni, bom potem skušal tudi o tem
               diskutirati, ampak predvsem se mi zdi pomembno, da bi v tej svoji predstavitvi
               nakazala prioritete za naprej. Tega pa ni bilo in to je tisto ključno.</p>
               <p>Sam sem tudi mnenja, da mora to ministrstvo resnično skrbeti za to, da bomo veliko
               sredstev iz Evropske unije uspeli tudi počrpati. Ampak če je ta sistem zdaj že tako
               uspešen, kot je, to mora biti zdaj avtomatizem. To zdaj ni več stvar ministra, da se
               bo z vsako tako zadevo moral neposredno sam ukvarjati, za to je množica uradnikov.</p>
               <p>Pa tudi to, kar je bilo tako vehementno izpostavljeno, kako je bilo to ministrstvo
               uspešno v črpanju evropskih sredstev. Sam menim, da temu ne moremo pritrditi. Res je,
               da se je v letu 2010, pa tudi že v 2009 veliko sredstev ali pa bistveno več sredstev
               prililo v državni proračun oziroma v Slovenijo. Ampak zakaj? Zato, ker se je to
               sejalo v času, ko je vodil ta resor minister bivše vlade, vlade gospoda Janše, in to
               dr. Žagar. Takrat so se pripravili projekti, ki so takrat tudi startali. Govoriti, da
               zdaj nekdo žanje nekaj, kar je nekdo drug sejal, da je to zasluga tega, mislim, da ni
               najbolj higienično. O delu tega ministrstva se bomo pogovarjali v naslednji vladi, ki
               ne bo ta, ki je zdaj, to bo ponovno vlada Janeza Janše. Takrat bomo videli, ali bomo
               kaj sejali. Trdno sem prepričan, da boste takrat, verjetno že leta 2013, sklicali
               izredno sejo Državnega zbora, kako nismo črpali nobenih sredstev – seveda ne, če ni
               bilo v tem mandatu nič sejanega! In to je tisto, kar je zaskrbljujoče.</p>
               <p>Kar se tiče vizije za naprej. Saj verjetno sama bodoča ministrica te vizije ne more
               pripraviti, če v vladnem programu, ki je uradni dokument, lahko zasledimo, ne boste
               verjeli, samo dve točki za leto 2011. In to zakon o financiranju občin – če to
               prevedemo, to bo zakon, ki bo občinam denar pobral. To je prvi pomemben zakon za vas,
               ampak očitno bo to za naše občine smrtni udarec. In drugi je zakon o lokalni
               samoupravi, kjer se bodo neke pristojnosti spremenile. Če so to prioritete te vlade
               in bodoče ministrice, potem mislim, da se nam slabo piše!</p>
               <p>Kar se tiče tako hvalospevnega zakona o regionalnem razvoju, o katerem smo opravili
               prvo branje. Koalicijski poslanci ste bili do njega zelo skeptični in zelo kritični.
               Ta zakon ni prava rešitev. To je slab zakon, ki se ga z amandmaji ne bo dalo
               popraviti. Tu zdaj iskati neko zasilno rešitev, ki bi nadomestila pokrajine – seveda
               ni. O pokrajinah je bila kandidatka na zaslišanju zelo skopa. Napisala je oziroma
               izjavila je samo to, da ni ideja o pokrajinah sicer zaenkrat dana v predal in da se
               vlada temu še ni odpovedala – poudarek je na <q>"še ni"</q>. Bojim se, glede na to, da za
               leto 2011 nimamo ničesar, da tudi za leto 2012 ne bo ničesar. Slovenija pa bi
               pokrajine nujno potrebovala, kajti samo pokrajine so tiste, ki bodo ustvarile pogoje
               za enakomeren razvoj Koroške, Primorske, Prekmurja, Dolenjske, Bele krajine oziroma
               vseh delov Slovenije in ne samo osrednjega dela, kot je sedaj. Da ste neresni, kaže
               tudi glasovanje koalicijskih poslancev. Zakon o Koroški ste seveda zavrnili, o
               Prekmurju, kjer je bil političen <q>"deal"</q>, ste podprli. Vse se dela na način jaz meni,
               ti tebi. Ampak to ni prav, kajti Slovenija je za vse enaka.</p>
               <p>Sam kandidatke ne bom podprl. Ne, da bi imel neka osebna nasprotovanja do nje, ampak
               mislim, da ne bo uspela, ne bo mogla, tudi če bo imela ne vem kakšno voljo in
               sposobnost kot oseba, tega v takšni vladi izpeljati. Zato mislim, da ne bomo dosegali
               pričakovanih ciljev. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp111">

               <speaker>PODPREDSEDNIK MAG. VASJA KLAVORA:</speaker>

               <p>Gospod Andrej Magajna. <stage>(Ga ni.)</stage></p>
               <p>Gospod Alan Bukovnik, izvolite. Naslednja bo gospa Silva Črnugelj.</p>
            </sp>
            <sp xml:id="SDZ5-Izredna-38-2011-01-11.sp112">

               <speaker>ALAN BUKOVNIK:</speaker>

               <p>Hvala lepa. Spoštovani predsedujoči, spoštovane kolegice in kolegi!</p>
               <p>Saj ne vem, kje bi začel svojo razpravo o kandidati za ministrico za lokalno
               samoupravo in regionalizem. Pa naj se vrnem v tisto obdobje, ko so potekala ravno
               takšna pogajanja, kot potekajo zdaj s strani Slovenije z Evropsko unijo, in sicer
               potekala so pogajanja o finančni perspektivi 2007–2013. Takratna ekipa, ki je vodila
               ta pogajanja, je opravila odličen posel. Iz Evropske unije smo v obdobju 2007–2013
               dobili na voljo za koriščenje 4,5 milijarde evrov. Od tega je bilo za regionalno
               politiko namenjene 1,6 milijarde evrov in tudi vse lokalne skupnosti in razvojne
               regije so takrat pripravile svoje razvojne regionalne programe, ki smo jih – vsaj za
               Koroško lahko trdim – pripravili na odstotek sredstev, ki je bil opredeljen kot
               regionalna politika. Zelo hitro po začetku finančne perspektive 2007–2013 smo
               ugotovili, da je pravzaprav za neposredno regionalno politiko in regionalni razvoj in
               za izenačitev razvojnih možnosti regij namenjenih borih 600 milijonov evrov namesto
               1,6 milijarde evrov za regionalni razvoj. Če od teh 600 milijonov evrov odštejemo,
               pravzaprav razparceliramo te milijone po Sloveniji, smo ugotovili, da smo na Koroškem
               od te zajetne 1,6 milijarde evrov dobili na voljo za izkoristiti vsega skupaj 28
               milijonov evrov. Ti regionalni razvojni programi, ki so bili pripravljeni, vsaj za
               Koroško govorim, na sredstva 1,6 milijarde evrov, so bili takoj v hendikepu in so
               morali biti spremenjeni. Ne vem, kaj je vodilo Vlado Republike Slovenije v to, da so
               bila sredstva, ki so bila namenjena regionalni politiki, razdeljena med ministrstva.
               Zdaj ta sredstva razpisujejo v kontekstu strukturnih regionalnih skladov. Bržkone bi
               bilo bolje, da bi ta sredstva, ki so bila namenjena regionalni politiki, dali tistim,
               ki ta sredstva potrebujejo, ta sredstva načrtujejo in od njih pričakujejo ta razvojni
               potencial za razvoj.</p>
               <p>Predlagam, da se tudi v obdobju 2014–2020, za katerega trenutno potekajo pogajanja
               za finančno perspektivo, pripravijo takšni programi, ki bodo dejansko sredstva, ki
               bodo namenjena regionalni politiki, locirali tja, kamor ta sredstva sodijo, in ne na
               ministrstva, kjer pravzaprav s sredstvi za spodbujanje regionalnega razvoja nimajo
               kaj početi.</p>
               <p>Želim si, da bi to delo ali to poslanstvo opravljala tudi gospa Duša Trobec Bučan,
               ki je po mojem skromnem mnenju tudi že del ekipe, ki je sodelovala z ministrom
               Gjerkešem, da bi dodala tudi svoj kamenček v mozaik, ki se imenuje dobro delo službe
               Vlade Republike Slovenije za lokalno samoupravo in regionalno politiko in črpanje
               sredstev.</p>
               <p>Zato ji v primeru njene potrditve, prepričan sem, da bo do te potrditve danes
               prišlo, želim vse dobro pri opravljanju zahtevne funkcije, predvsem pa ji želim
               veliko tekmovalnega duha v tekmi za ta tako potrebna regionalna sredstva za regije,
               ki jih potrebujejo. Seveda ji želim vse dobro pri vodenju postopka za sprejetje
               zakona o skladnem regionalnem razvoju.</p>
            </sp>
            <sp xml:id="SDZ5-Izredna-38-2011-01-11.sp113">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Silva Černugelj. Naslednji bo gospod Joško Godec ali naprej gospod
               dr. Luka Juri.</p>
            </sp>
            <sp xml:id="SDZ5-Izredna-38-2011-01-11.sp114">

               <speaker>SILVA ČERNUGELJ:</speaker>

               <p>Hvala lepa za besedo, gospod podpredsednik. Lepo pozdravljeni, kolegi in
               kolegice!</p>
               <p>Naj uvodoma povem, da bom kandidatko za ministrico Dušo Trobec Bučan podprla. Moram
               priznati čisto iskreno, da sem na začetku bila dejansko zelo skeptična do imenovanja,
               in to že drugega v temu mandatu, pa vendar moram iskreno povedati, da me je v to
               prepričal tudi predsednik Vlade Borut Pahor.</p>
               <p>Lokalna samouprava je seveda zelo pomembno področje, mislim pomembno zlasti zaradi
               tega, ker je srčika demokracije in lokalna samouprava je tisti lakmus papir, ki pove,
               kakšna je stopnja demokracije in razvitosti demokracije v posameznem okolju oziroma v
               posamezni lokalni skupnosti oziroma občini. Tudi pove, kako in na kakšen način je
               razporejena politična moč in koliko imajo posamezniki in posamezni interesi, ki so
               tudi izven političnih krogov, možnosti, da na en način prosperirajo.</p>
               <p>Ta lokalna samouprava je v vsem tem času razvoja dobila kar veliko, bi rekla, vetra
               in energije. Narejeno je kar mnogo analiz, doktoratov in magisterijev. Nekdo je tukaj
               rekel, da jih je bilo skoraj več oziroma da je več doktoratov in magisterijev, kot je
               bilo nekoč, recimo, za področje samoupravljanja, vendar menim, da so ti in doktorat,
               analize in magisteriji kar poglobljeni in da je sedaj čas za dialog, sedaj je čas za
               delo, da nekaj vendar postorimo in naredimo.</p>
               <p>Jamrati, da so regije tiste edine, ki bodo rešile lokalno samoupravo – ni res, to je
               pač fama, o kateri govorijo. Tudi brez regij se da na tem področju zelo veliko
               narediti, saj imamo tak in drugačne statistične in ne vem kakšne regije. Seveda od
               sposobnosti in od tega, kako in na kakšen način bo bodoča ministrica znala
               komunicirati z ostalimi resorji, ostalimi ministri, bo tudi odvisna uspešnost tega
               resorja. Glede na to, da so trendi na tem področju zelo uspešni, pozitivni, ne samo
               glede črpanja sredstev, ampak tudi glede na to, kako in na kakšen način lokalno
               prebivalstvo na določenih območjih participira pri odločanju, recimo, zlasti se
               čutijo boljši trendi odločanja in participirajo javnosti pri okoljskih zadevah, kar
               pomeni, da smo na tem področju, kljub temu da zelo radi kritiziramo, vendar nekaj
               naredili in da je sprejetje Aarhuške konvencije nekaj na tem področju naredilo. Pa
               vendar, to področje je zelo zapleteno; zapleteno zaradi tega, ker je tako vse obsežno
               in tako odvisno od znanja in možnosti komuniciranja med različnimi ministrstvi in
               tudi zaradi obilice predpisov, ki to področje pokrivajo.</p>
               <p>Menim, da ne bo lahko in da bo treba zelo veliko narediti in da sigurno bo tisti
               slogan, ki govori na temo, <q>"misli globalno, delaj lokalno"</q>, še kako potreben. Črpanje
               je pomembno, ampak ni tisto osnovno in edino, ki na tem področju pomeni, da je
               napredek mogoč. Jasno je, da so stvari, ki jih ni mogoče čez noč rešiti, in da so
               stvari, ki se vlečejo iz mandata v mandat in da bo treba tudi na področju lokalne
               samouprave, tudi na področju razprav med občinami in občinskimi interesi iskati
               optimalne variante, od tega ministrstva pa tudi ne nazadnje od te kandidatke se
               pričakuje, da bo na nek način tista gonilna moč in tista povezovalna moč, ki bo dala
               možnost za nekatere rešitve, ki se že dolgo časa v Sloveniji vlečejo.</p>
               <p>Ker je bilo govora o vseh mogočih nerazvitih območjih, zlasti v Beli krajini, na
               Koroškem in Kočevskem, bi samo rekla, da se vedno pozablja Notranjska, pa ne
               Notranjsko–kraška regija, ampak Notranjska, zlasti občine Cerknica, Loška dolina, ne
               nazadnje Logatec in Vrhnika, ki so tako ali drugače bile v tem obdobju zapostavljene.
               Zakaj in kako – ne bom, ker imamo še enega govorca, ki bo vsekakor imel na tem
               področju kaj povedati. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp115">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jožko Godec. <stage>(Ga ni.)</stage> Gospod dr. Luka Juri. Naslednja bo
               razpravljala gospa mag. Majda Potrata.</p>
            </sp>
            <sp xml:id="SDZ5-Izredna-38-2011-01-11.sp116">

               <speaker>DR. LUKA JURI:</speaker>

               <p>Hvala lepa. Lep pozdrav!</p>
               <p>Zelo na kratko o ministrici, o bodoči ministrici. Sam jo bom podrl, zato in le zato,
               ker oseba, kateri sem zaupal skupaj s kolegi vodenja vlade, meni, da je ministrico
               smiselno potrditi in da lahko dobro vodi ta resor. Ne osebno in ne strokovno je ne
               poznam, imel sem bistveno premalo časa in priložnosti, da bi lahko ocenil njeno
               sposobnost. Nisem pa dobil nobenega močnega in konkretnega argumenta, zaradi katerega
               bi lahko ali pa bi moral glasovati proti.</p>
               <p>Ob pomanjkanju argumentov, močnih argumentov o glasovanju proti in o močnem nagovoru
               predsednika Vlade, naj ministrico podpremo, mi, logično, preostane le to, da tudi sam
               ministrico podprem. Ne zaradi zaupanja vanjo, ampak zaradi zaupanja v predsednika
               Vlade.</p>
               <p>Obenem bi pa izrazil obžalovanje nad javno razpravo, ki se je razvila ob vprašanju
               imenovanja te ministrice, za katero mislim, da je bila načeta na napačen način.
               Namreč, kmalu potem, ko se je odprlo vprašanje, kdo bo nasledil gospoda Gjerkeša na
               tem mestu, se nismo več ukvarjali s tem, ali je nekdo sposoben ali ne, ampak smo se
               ukvarjali s tem, kdo koga izsiljuje in kdo hoče kaj doseči. Mislim, čeprav to je
               osebno stališče in spoštujem različna mnenja kolegic in kolegov, da takšna
               argumentacija, kot je bila postavljena s strani koalicijskih partnerjev, ni bila
               najbolj posrečena.</p>
               <p>Zato trditi vnaprej, da je treba podpreti nekoga samo zato, ker sicer nas več ne bo,
               in ne podati vsebinskih argumentov, zakaj bi bilo to treba, pomeni odreči se moči
               argumenta in poseči po argumentu moči, po argumentu izsiljevanja in po argumentu to
               ali nič. Mislim, da je to napaka.</p>
               <p>Zaključil bom s tem, da vabim kolegice in kolege v koaliciji, predvsem v koaliciji,
               vse kolegice in kolege v koaliciji, da se takšne retorike več ne gredo. Hvala lepa.
           </p>
            </sp>
            <sp xml:id="SDZ5-Izredna-38-2011-01-11.sp117">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima mag. Majda Potrata. Naslednji bo gospod mag. Andrej Vizjak.</p>
            </sp>
            <sp xml:id="SDZ5-Izredna-38-2011-01-11.sp118">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Kandidatko za ministrico bom podprla. Ne bom razpravljala o tem, ali jo dovolj
               poznam ali ne. Izrekla bom samo želje, da bi program, ki si ga je zastavila in ki je
               v bistvu nadaljevanje tistega programa, ki ga je zastavila tudi Vlada, uspela
               uresničiti. Pri tem se mi zdi, da se bo znašla pred neko skoraj nerešljivo nalogo, če
               upoštevam, koliko časa se že spopadamo s sprejetjem take zakonodaje, ki bi
               vzpostavila pokrajine, zato se mi zdi dosti bolj sprejemljiv predlog zakona o
               skladnem regionalnem razvoju, ki vpeljuje razvojne regije. Pri tem se zavedam, da je
               mogoče kakšno stvar še izboljšati, težko pa odgovoriti na vsa tista vprašanja in
               zlasti na želje vseh tistih, ki so morebiti v Državnem zboru tudi vlagali kakšne
               posebne zakone, podobne tistemu o Prekmurju; pa tudi če je šlo za zakon o drugem
               največjem mestu in o delu pripadajoče pokrajine.</p>
               <p>Torej zakon o skladnem regionalnem razvoju upam, da bo sprejet. Si pa ne
               predstavljam, da bi bil sprejet, kot rečeno, s popolnim soglasjem, ker bodimo realni
               in priznajmo si, da celo v lokalnih okoljih, v občinah, tudi če gre za mestne občine,
               posamične mestne četrti in krajevne skupnosti niso zadovoljne vedno s tistim, kakršen
               položaj v posamezni občini imajo. Sama poznam tako zgodbo iz Maribora, ko je ena od
               mestnih četrti, obupana nad tem, kar se ji dogaja, zagrozila z izstopom iz mestne
               občine, čeprav so tisti, ki poznajo zakonodajo, vedeli, da je to neuresničljivo.</p>
               <p>Želela bi si tudi, da bi bodoča ministrica nadaljevala tisto prizadevanje, ki je
               videlo v kulturi tudi razvojno priložnost, in da bi v okviru tega uzrl realizacijo
               tudi kateri od projektov za Evropsko prestolnico kulture, počrpan iz evropskih
               sredstev. Bi pa pri tem, ko sem pri evropskih sredstvih rada opozorila, da po moje ni
               edini problem, kako zelo učinkovito smo pri tem, ali počrpamo sredstva in je to samo
               naloga ministrstva ali resorja, ampak je tudi odgovornost lokalnih skupnosti, ki
               kandidirajo za evropska sredstva, da potem prispevajo svoja sredstva in so lahko ta
               sredstva počrpana. Tu zadaj namreč vidim tisto zgodbo, o kateri ste nekateri govorili
               in očitali ministru Lukšiču razpis v zvezi s financiranjem športne infrastrukture, ko
               je bilo ta razpis ali ta poziv mogoče uresničiti ravno zaradi tega, ker so ostala
               neporabljena sredstva, ki so jih vrnili tisti, ki so jim bila sredstva namenjena, pa
               niso imeli svoje participacije.</p>
               <p>Problemov je torej veliko. Upam, da bo ministrici uspelo rešiti večino teh.
               Hvala.</p>
            </sp>
            <sp xml:id="SDZ5-Izredna-38-2011-01-11.sp119">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Andrej Vizjak, naslednji naj se pripravi gospod Franc
               Jurša.</p>
            </sp>
            <sp xml:id="SDZ5-Izredna-38-2011-01-11.sp120">

               <speaker>MAG. ANDREJ VIZJAK:</speaker>

               <p>Spoštovani. Lepo pozdravljeni!</p>
               <p>Sam predlagane ministrice ne bom podprl, in to ne zaradi nekih političnih razlogov,
               temveč predvsem zaradi vsebinskih razlogov. Pozorno sem prebral magnetogram njenega
               hearinga in iz tega magnetograma sem razbral neko izredno pasivnost in ne vizijo na
               področju regionalizacije Slovenije. Mislim, da je to izjemno pomemben razvojni
               projekt za Slovenijo in to, da ministrica dve leti pred iztekom mandata pove, da ta
               projekt ni mrtev in da bo nadaljevala aktivnosti, ne pove, katere in ne v kateri
               smeri, je premalo, da bi lahko verodostojno trdili, da je ta projekt prioriteta te
               vlade.</p>
               <p>Menim, da je in da mora biti ta projekt prioriteta, če želimo Slovenijo narediti
               boljšo, prijaznejšo tudi do občin ali večine slovenskih občin, ki niso centri, in če
               želimo zmanjšati razvojne razlike in razlike v kakovosti bivanja v Sloveniji. Namreč,
               prejšnja vlada je smatrala pokojninsko zakonodajo in jo v opoziciji še danes smatramo
               kot izredno pomemben instrument razvojne politike. To ni dodatna birokratizacija
               Slovenije, temveč je pomembna razvojna priložnost, da se tiste regije, ki imajo
               lastne razvojne programe, ki imajo vizijo, hitreje razvijajo. Nasprotno od tega, da
               bi udejanjili končno ta projekt, ki brez politične volje ne bo nikoli izpeljan, torej
               brez tistega števila pokrajin, ki jih bomo potrdili v tem parlamentu, ne pa, ki jih
               bodo pisali tako ali drugače obremenjeni ljubljanski strokovnjaki. Torej, kadar in če
               ne bomo zmogli tudi te razsodnosti, da je to tudi politični projekt, da ni to le
               strokovni projekt, torej da je političen projekt, kar je vsak projekt, in da bomo
               določili tisto število pokrajin, ki bo šlo skozi ta parlament, ne pa tistega, ki ne
               bo šlo skozi parlament, do takrat ne bom resno smatral, da ima vlada to ambicijo.</p>
               <p>Priča smo neki pasivnosti na tem področju in posledično povečevanju razvojnih razlik
               med pokrajinami. Še več kot to, trenutno stanje celo zavira pokrajine, ki imajo
               razvojne ambicije, imajo jasne načrte, imajo pravzaprav ideje, kako naprej tudi brez
               državnega denarja, brez proračunskega denarja, pa se jih celo hromi ali onemogoča pri
               njenem razvoju. To lahko podčrtam na primeru Posavja. Posavci dobro vemo, kaj in kje
               so naše prioritete razvoja, katera so naša prioritetna gospodarska razvojna področja,
               pa so v večini primerov pravzaprav pod vprašajem, ki jih je odprla ta vlada, in ne
               nazadnje so tudi ohromljene zaradi nekaterih namer, ki so sprožene.</p>
               <p>Naštel bom nekaj tega, da bom zelo konkreten. Ne znam si predstavljati, kako Vlada
               snuje regionalizacijo Slovenije brez pokrajine Posavje in brez posavskih institucij.
               Namera te vlade je ukinjanje nekaterih oddelkov, na primer, bolnišnice Brežice kot
               ključne regionalne bolnišnice. Minister si prizadeva ukiniti bolnišnico oziroma
               porodniški oddelek v bolnišnici Brežice. Civilna iniciativa je zbrala preko 20 tisoč
               podpisov v podporo tej porodnišnici. Sklicala je javno razpravo, strokovno razpravo
               na to temo, minister ni želel niti sprejeti teh podpisov, se pravi, da se ne bo
               udeleževal javnih strokovnih diskusij. Ne vem, zakaj imamo potem takšnega ministra za
               zdravje v tej vladi – da ignorira 20 tisoč podpisov in da ignorira civilne
               iniciative, da bi soočili argumente <q>"za"</q> in <q>"proti"</q>. Minister se najprej želi z
               argumenti svoje, torej dvorne ekipe, odločiti, potem pa to odločitev prodajati drugod
               po Sloveniji. Ne vem, kako lahko drugače razumem to kot velik posmeh ruralnemu delu
               Slovenije in velik posmeh vsem tistim, ki nismo v centrih. To je en primer.</p>
               <p>Naslednji primer, energetika. Ta vlada je na široko razlagala, urbi et orbi, da bo
               ukinjala drugi energetski steber, s tem kvarila ne nazadnje konkurenco na trgu z
               električno energijo na debelo in odrezala eno regijo. Da ne govorim, da se podobno
               dogaja zdaj s Šaleško dolino, podobno se dogaja s Koroško. Da ne izpostavljam
               ukinjanja policijskih uprav in priključevanja nekaterih, se pravi, ukrepov tako
               imenovane tihe regionalizacije. Pravzaprav imam občutek, da se je ta vlada odločila,
               koliko bo pokrajin in da jih želi na tiho izpeljati, mimo parlamenta. Vi, poslanci
               koalicije, boste pa to lepo požegnali tudi na tak način, da ministrica v dveh stavkih
               na odboru odgovori na vprašanje o regionalizaciji – da ta projekt ni mrtev in da ga
               bo nadaljevala. To za mene, oprostite, ni dovolj.</p>
               <p>Torej, z vsemi štirimi se bomo borili proti taki politiki, ki bo dodatno
               pasivizirala razvojne potenciale slovenskih regij, ki bo zavirala tiste pobude, tako
               imenovane vaše periferije, spoštovani v Ljubljani, ki so koristne ne samo za tiste
               regije, ampak tudi za širšo Slovenijo. Če bi ta vlada, če bi ta ministrica imela
               jasno vizijo te najbolj pomembne razvojne naloge, ki je pred njo, bi odgovorila
               poslancem na hearingu, da bo moj predlog šel in bo predložen v parlament čez pol leta
               ali pa še prej, vseboval bo to, to, to. Se pravi, število pokrajin in tako naprej.
               Tega, žal, nismo slišali. In ker tega nismo slišali na hearingu – se pravi, ne gre za
               kandidatko za ministrico, ki je frišna, ki potrebuje 100 dni, da se bo spoznala s
               problemom. Gre za kandidatko, ki je bila doslej državna sekretarka in je dodobra
               spoznala področje, ki ga bo vodila, saj ga je do zdaj vodila z drugega mesta.</p>
               <p>To je pravzaprav zelo pomemben sklop vprašanj, ki jih navajam kot razlog za
               nepodporo.</p>
               <p>Drugi sklop je črpanje evropskih sredstev. Hvalite lahko boga, da ste v času krize
               soočeni s tako ugodno izpogajano finančno perspektivo in s tako velikim bazenom
               sredstev na raznih operativnih programih. Pričakovali bi, da jih črpate bistveno bolj
               učinkovito. Črpate jih s 60 % izkoristkom in zna se zgoditi, da se bo zadnja leta
               implementacije oziroma potrebe po črpanju nakopičilo toliko, da bo enostavno nekaj
               tega ostalo v blagajni. Uspeh torej ni bilanca, uspeh je učinkovito črpanje teh
               sredstev zdaj.</p>
            </sp>
            <sp xml:id="SDZ5-Izredna-38-2011-01-11.sp121">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Jurša. Pripravi naj se gospod Milan Gumzar.</p>
            </sp>
            <sp xml:id="SDZ5-Izredna-38-2011-01-11.sp122">

               <speaker>FRANC JURŠA:</speaker>

               <p>Hvala lepa za besedo.</p>
               <p>Na začetku bi povedal, da bom podprl gospo Dušo Trobec za ministrico brez listnice
               za področje lokalne samouprave in regionalnega razvoja. To pa predvsem zaradi tega,
               ker ocenjujem, da je gospa strokovna, da lahko skrbi za kontinuiteto dela vladne
               službe za lokalno samoupravo in regionalni razvoj. Ker je ta služba, moram reči, v
               dobri kondiciji, ker jo je vodil tudi uspešen minister v tem zadnjem letu, gospod
               Gjerkeš, in se mu s tega mesta tudi zahvaljujem za njegovo delo.</p>
               <p>Moram pa reči, da kandidatka mora v prihodnosti predvsem zagristi v nekoliko kislih
               jabolk. Zelo pomembno je, v katero smer bo tekel razvoj Slovenije kot celote, tu
               mislim na skladnejši regionalni razvoj. Že nekaj časa nazaj je, ko smo razpravljali v
               prvi obravnavi o tem zakonu in sem rekel, da bi morali, če želimo imeti ta razvoj
               skladen, zagotoviti posameznim statističnim regijam osnovno izhodišče za ta razvoj.
               To je prvo, da ima vsaka statistična regija dejansko na svojem območju za vsako
               gospodinjstvo zdravo pitno vodo, da ima urejeno področje odvajanja in čiščenja
               odpadnih padavinskih voda, da imamo ustrezno možnost razvoja gospodarstva – tu mislim
               predvsem na določene industrijske poslovne cone, ampak ne v vsaki vasi. Mislim tudi
               predvsem na razvoj turizma, da zgradimo turistično infrastrukturo od gostinskih do
               turističnih objektov, ustreznih sprehajalnih poti, tudi poti za vožnjo s kolesi; pač
               te zadeve, ki so potrebne za razvoj turizma. Komaj takrat bomo lahko enakovredno
               stopili v to dirko za skupen razvoj celotne Slovenije.</p>
               <p>Zelo je pomembno, v kakšnem obsegu se bodo črpala sredstva. Mislim, da smo bili v
               zadnjem obdobju zelo uspešni na črpanju sredstev za razvoj regij. Prav tako se dokaj
               uspešno črpajo sredstva za področje kohezije. S to nalogo mora tudi nova ministrica
               nadaljevati.</p>
               <p>Predhodnik pred menoj je govoril o tem, ali se bodo ustanovile pokrajine in da
               ministrica ni odgovorila na hearingu o tem, kaj razmišlja, povedala je v dveh stavkih
               o tej zadevi. Moram reči, da za ustanovitev pokrajin znotraj tega parlamenta moramo
               priti do konsenza. Prepričan sem, da je v teh težkih časih to zelo težko doseči;
               vemo, pod kakšnimi pogoji se lahko sprejema družbena pogodba in koliko mora biti
               poslancev, da se to razreši in da bomo našli ustrezen konsenz.</p>
               <p>Zelo pomembno je govoriti tudi o zakonu o financiranju občin. Mislim, da moramo
               spodbujati, da se bodo občine tako organizirale, da bodo imele osnovne pogoje za
               preživetje. Ali je dobro, da imamo tako razdrobljeno lokalno samoupravo, ali ni, v
               tem trenutku ne bi polemiziral, ampak bi rekel, da bo o tej tematiki je v prihodnosti
               treba še kako resno spregovoriti.</p>
               <p>Rekel bi tudi to, da smo v preteklosti naredili za območje, iz katerega izhajam,
               tukaj mislim predvsem na regijo Pomurje, določeni premik v pozitivni smer in da je
               tudi preko te vladne službe potekal intenziven razgovor za pripravo tega zakona, ki
               pozitivno vpliva na rešitev osnovnih problemov v naši statistični regiji.</p>
               <p>Tukaj bi rad izpostavil področje pomurskega vodovoda. Še kako me zanima ta odgovor
               bodoče ministrice ali pa kandidatke za ministrico, kako ona vidi to investicijo, ki
               ena bo največjih investicij v zadnjem obdobju v Pomurju, če že ne največja. V Pomurju
               se borimo za to, da bi vsaka hiša dobila tudi zdravo pitno vodo, za nekatere je
               verjetno to nepomembna zadeva, moram pa povedati, da pa za mnogo katerega prebivalca
               na tem območju je zelo pomembna, saj mu več kot pol leta v sušnih obdobjih moral vodo
               voziti gasilci z gasilskimi cisternami.</p>
               <p>Eno zelo pomembno odprto vprašanje je sodelovanje občin in upravnih enot. Tudi na
               tem področju – ne samo ministrica brez listnice za lokalno samoupravo oziroma
               minister; z ministrico za javno upravo se morata usesti skupaj in doreči, kako morajo
               na tem področju sodelovati občine in upravne enote.</p>
               <p>Še enkrat. Gospo bom podprl pri izvolitvi za ministrstvo brez listnice za področje
               lokalne samouprave in regionalni razvoj. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp123">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milan Gumzar, pripravi naj se gospod Franc Pukšič.</p>
            </sp>
            <sp xml:id="SDZ5-Izredna-38-2011-01-11.sp124">

               <speaker>MILAN GUMZAR:</speaker>

               <p>Hvala za besedo.</p>
               <p>Uvodoma seveda želim povedati, da bom kandidatko podprl, tako kot jo je predlagal
               predsednik Vlade in tako kot smo tudi najavili znotraj poslanskega kluba. Sam osebno
               pa želim opozoriti na nekatere stvari, predvsem na to, kar smo poslušali pravzaprav
               tudi že od prejšnjih dveh ministrov ali pa tudi še od kakšnega ministra s prejšnje
               vlade.</p>
               <p>Največ problemov na področju lokalne samouprave imamo pravzaprav zaradi štirih malih
               sklopov: zaradi neurejenega zakona o financiranju občin, zaradi nepravega zakona o
               skladnem in regionalnem razvoju, razdrobljenosti Slovenije na več občin. Ampak vse te
               občine, ki smo jih v zadnjih dvajsetih letih napravili, smo jih napravili v temu
               visokemu zboru. Res pa je, da je tu in tam kakšna občina nastala zaradi sklepa
               Ustavnega sodišča.</p>
               <p>Naslednja tema, ki je bila danes tukaj izpostavljena je bila izpostavljena glede
               pokrajin. Če vse te štiri sklope na nek način povzamem, je treba reči, da smo za te
               težave odgovorni tudi mi poslanci, ki tukaj sedimo. Ali smo se kdaj želeli usesti in
               želeli napraviti pravi zakon o financiranju občin? Sicer zdaj poskušamo z zakonom o
               skladnem in regionalnem razvoju, sicer tudi ustanavljamo še kar naprej občine,
               čeravno je sistem bil postavljen malo drugače. Predvsem pa po mojem ni nobene velike
               želje v tem zboru, da ustanovimo pokrajine. Če bi želeli ustanoviti pokrajine, bi
               bilo zelo dobro, da bi bila ta pokrajina na mojem dvorišču, če pa ne že na mojem
               dvorišču, pa vsaj na sosedovem, ker potem bi bili na nek način zadovoljni.</p>
               <p>Glede zakona o financiranju občin; seveda ga lahko kar hitro spremenimo, če lahko
               povišamo tudi kvoto denarja znotraj proračuna. Če pa se začnemo pogovarjati o tem, da
               je treba zakon o financiranju občin spremeniti tako, da občine razdelimo v štiri
               pakete ali pa še mogoče več, mestne občine, občine s sedežem v upravni enoti in
               ostale občine in pobrati ostalim občinam pa mogoče še kaj denarja občinam iz upravnih
               enot in to nameniti občinam, ki imajo status mestnih občin, bomo zopet ustvarili neko
               nezadovoljstvo. V vsakem primeru je pa treba poudariti, da so vse občine tako rekoč
               finančno podhranjene, tiste najbolj majhne kot tudi tiste, ki imajo status mestne
               občine, saj se absolutno zavedam, da ima mestna občina več nalog, kot jih ima neka
               občina, ki ni mestna občina. Res pa je, da tisti, ki živimo na nemestnem območju,
               nismo krivi, če danes urejujemo tisto, kar bi civilizirano okolje že moralo imeti
               napravljeno. V vsakem primeru pa se zavedamo, da ko stopamo v gledališče ali v muzej
               – tisti, ki prihajamo iz vasi –, da to mora tudi nekdo plačati in to bi moralo biti
               urejeno znotraj države.</p>
               <p>Želel bi si, da bi ministrica vse te sklope težav, ki jih je povedala, v svojem
               mandatu na nek način pripeljala do konca in da bi tudi bili nekih pozitivni
               sadovi.</p>
               <p>Kot sem že povedal, želim si, da bi v temu mandatu res prišli do novega zakona o
               financiranju občin, da bi zakon o skladnem regionalnem razvoju res prinesel skladni
               regionalni razvoj in da bi mogoče pri črpanju evropskih sredstev znotraj ministrstva
               naredili nekaj manj administrativnih ovir, da bi se za ta sredstva lahko prijavljali
               po bolj enostavnih postopkih. Predvsem mislim na tista sredstva, ki so namenjena po
               21. oziroma 23. členu Zakona o financiranju občin, saj je pravzaprav ta del sredstev
               po občinah namenjen s kvoto denarja, mi se pa moramo prijavljati na razpis, tako da
               se lahko teh sredstev dobi, več kot pa jih je vnaprej planiranih. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp125">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Pukšič, vendar ga ni.</p>
               <p>S tem je seznam vseh razpravljavcev izčrpan. Vsi prijavljeni razpravljavci, ki ste
               to želeli, ste dobili besedo. Ker čas, določen za razpravo, še ni potekel, sprašujem,
               ali želi na podlagi prvega odstavka 71. člena Poslovnika zbora še kdo razpravljati.
               Ne vidim v dvorani nobenega dviga roke oziroma znaka, da bi kdo želel razpravljati,
               zato zaključujem s tem vprašanjem.</p>
               <p>Zaključujem razpravo in prehajamo na odločanje. Poslanke in poslance prosim, da
               preverite delovanje glasovalnih naprav.</p>
               <p>Gospod Jože Tanko, izvolite postopkovno.</p>
            </sp>
            <sp xml:id="SDZ5-Izredna-38-2011-01-11.sp126">

               <speaker>JOŽE TANKO:</speaker>

               <p>Hvala lepa za besedo.</p>
               <p>Predlagam 10 minut pred odločanjem za posvet. Hvala.</p>
            </sp>
            <sp xml:id="SDZ5-Izredna-38-2011-01-11.sp127">

               <speaker>PODPREDSEDNIK MAG. VASJA KLAVORA:</speaker>

               <p>V redu. Čez 10 minut nadaljujemo sejo. To je ob 16.43.</p>
               <stage type="time">(Seja se je prekinila ob 16.33 in se je nadaljevala ob 16.41.)</stage>
            </sp>
            <sp xml:id="SDZ5-Izredna-38-2011-01-11.sp128">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci!</p>
               <p>Nadaljujemo sejo zbora in prehajamo na odločanje. Poslanke in poslance prosim, da
               preverite delovanje glasovalnih naprav.</p>
               <p>Odločali bomo o naslednjem predlogu sklepa: Za ministrico brez resorja odgovorno za
               lokalno samoupravo in regionalno politiko se imenuje gospa Duša Trobec Bučan.</p>
               <p>Glasujemo. Navzočih je 79 poslank in poslancev, za je glasovalo 39, proti 30.</p>
               <p><stage>(Za je glasovalo 39.)</stage> <stage>(Proti 30.)</stage></p>
               <p>Ugotavljam, da je gospa Duša Trobec Bučan imenovana za ministrico brez resorja,
               odgovorno za lokalno samoupravo in regionalno politiko.</p>
               <p>Gospe ministrici, ki ravnokar prihaja v dvorano, čestitam k imenovanju in ji želim
               uspešno opravljanje dolžnosti. <stage>/ aplavz/</stage></p>
               <p>Prosim novoimenovano ministrico, da v skladu s 113. členom Ustave Republike
               Slovenije priseže pred Državnim zborom.</p>
            </sp>
            <sp xml:id="SDZ5-Izredna-38-2011-01-11.sp129">

               <speaker>DUŠA TROBEC BUČAN:</speaker>

               <p>Prisegam, da bom spoštovala ustavni red, da bom ravnala po svoji vesti in z vsemi
               svojimi močmi delovala za blaginjo Slovenije.</p>
            </sp>
            <sp xml:id="SDZ5-Izredna-38-2011-01-11.sp130">

               <speaker>PODPREDSEDNIK MAG. VASJA KLAVORA:</speaker>

               <p>Želi gospa ministrica spregovoriti pred Državnim zborom?</p>
            </sp>
            <sp xml:id="SDZ5-Izredna-38-2011-01-11.sp131">

               <speaker>DUŠA TROBEC BUČAN:</speaker>

               <p>Spoštovani poslanci, spoštovane poslanke!</p>
               <p>Vsem, ki ste glasovali zame, se iskreno zahvaljujem. Zahvaljujem se pa tudi vsem
               ostalim, ker sem prepričana, da ste glasovali po svoji vesti. Hvala lepa.</p>
            </sp>
            <sp xml:id="SDZ5-Izredna-38-2011-01-11.sp132">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>S tem zaključujem to točko dnevnega reda. <title>Nadaljujemo s prekinjeno 1. točko dnevnega reda, to je z obravnavo Predloga sklepa o razglasitvi odločitve, ki je bila sprejeta na
                  zakonodajnem referendumu o Zakonu o Radioteleviziji Slovenija, ki je bil 12.
                  decembra 2010.</title>
               </p>
               <p>Ker amandmaji k predlogu sklepa niso bili vloženi, prehajamo na odločanje.</p>
               <p>Glasovanje teče. Navzočih je 83 poslank in poslancev, za je glasovalo 81, proti
               1.</p>
               <p><stage>(Za je glasovalo 81.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 2. točko dnevnega reda, to je z obravnavo Predloga sklepa o zahtevi
                  Državnega zbora, da Ustavno sodišče presodi, ali bi z odložitvijo uveljavitve
                  Zakona o pokojninskem in invalidskem zavarovanju ali zaradi njegove zavrnitve na
                  referendumu lahko nastale protiustavne posledice.</title>
               </p>
               <p>Ker amandmaji k dopolnjenemu predlogu sklepa niso bili vloženi, prehajamo na
               odločanje.</p>
               <p>Glasovanje teče. Navzočih je 84 poslank in poslancev, za je glasovalo 47, proti
               36.</p>
               <p><stage>(Za je glasovalo 47.)</stage> <stage>(Proti 36.)</stage></p>
               <p>Ugotavljam, da je bil sklep sprejet.</p>
               <p>V skladu z 21. členom Zakona o referendumu in o ljudski iniciativi bom na zahtevo
               Državnega zbora posredoval Ustavnemu sodišču, ki mora o njej odločiti v 30 dneh. Prav
               tako bom o vloženi zahtevi obvestil tudi Ministrstvo za notranje zadeve, ki bo
               storilo vse potrebno za zadržanje zbiranja podpisov volivcev za podporo zahtevi za
               razpis zakonodajnega referenduma o zakonu. Do odločitve Ustavnega sodišča je zadržan
               tudi 35-dnevni rok za zbiranje podpisov volivcev.</p>
               <p>S tem zaključujem to točko dnevnega reda. <title>Nadaljujemo s prekinjeno 3. točko dnevnega reda, to je z obravnavo Predloga zakona o spremembah in dopolnitvah Zakona o izvrševanju
                  proračunov Republike Slovenije za leti 2011 in 2012 po nujnem postopku.</title>
               </p>
               <p>Nadaljujemo z <title>drugo obravnavo</title>, to je z odločanjem o vloženih amandmajih,
               ki ga bomo opravili na podlagi pregleda vloženih amandmajev z dne 11. 1. 2011.</p>
               <p>Prehajamo na odločanje o amandmaju k 1. členu Poslanske skupine SDS. Želi kdo
               razpravljati? <stage>(Ne.)</stage></p>
               <p>Glasujemo. Navzočih je 79 poslank in poslancev, za je glasovalo 35, proti 43.</p>
               <p><stage>(Za je glasovalo 35.)</stage> <stage>(Proti 43.)</stage></p>
               <p>Ugotavljam, da amandma ni bil sprejet.</p>
               <p>Prehajamo na odločanje o amandmaju k 3. členu Poslanske skupine SDS. Ob tem moram
               povedati, da če bo ta amandma sprejet, je amandma pod točko 2 brezpredmeten.</p>
               <p>Glasujemo. Navzočih je 82 poslank in poslancev, za je glasovalo 33, proti 46.</p>
               <p><stage>(Za je glasovalo 33.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Odločamo o drugem amandmaju k 3. členu koalicijski poslanskih skupin.</p>
               <p>Glasujemo. Navzočih je 82 poslank in poslancev, za je glasovalo 53, proti 28.</p>
               <p><stage>(Za je glasovalo 53.)</stage> <stage>(Proti 28.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Prehajamo na <title>tretjo obravnavo</title> predloga zakona. Ugotavljam, da je zbor v
               drugi obravnavi sprejel amandmaje k 3. členu dopolnjenega predloga zakona, zato
               sprašujem predlagatelje, ali nameravajo k temu členu vložiti amandmaje. <stage>(Ne.)</stage></p>
               <p>Ugotavljam, da k predlogu zakona za tretjo obravnavo ni bilo vloženih amandmajev. Ob
               tem vas obveščam, da me Zakonodajno-pravna služba oziroma Vlada nista obvestili, da
               bi bil zaradi amandmajev, sprejetih v drugih obravnavi, predlog zakona
               neusklajen.</p>
               <p>Prehajamo na odločanje o predlogu zakona.</p>
               <p>Obrazložitev v imenu poslanske skupine, gospod mag. Vizjak.</p>
            </sp>
            <sp xml:id="SDZ5-Izredna-38-2011-01-11.sp133">

               <speaker>MAG. ANDREJ VIZJAK:</speaker>

               <p>Spoštovani!</p>
               <p>V Poslanski skupini Slovenske demokratske stranke bomo o predlogu sprememb zakona o
               izvrševanju proračuna za leto 2011 in 2012 nasprotovali iz najmanj dveh razlogov.</p>
               <p>Prvi razlog je ta, da zakon dopušča dodatno zadolževanje države – govorim dodatno
               zadolževanje – na že tako visoko opredeljeno zadolževanje več kot tri milijarde
               evrov. Predvidevamo namreč, da bomo z intervencijami na sekundarnem trgu dolžnikih
               vrednostnih papirjev lahko slovenske davkoplačevalce in bodoče rodove zadolžili še za
               dodatno milijardo 250 milijonov evrov; in to je absolutno preveč. Kam drvi ta država,
               kam drvijo naše javne finance? Pospešeno se zadolžujemo in obremenjujemo tako
               gospodarstvo kot vse tiste, ki se še rodili niso že danes.</p>
               <p>V Slovenski demokratski stranki smo z amandmajem želeli sicer podpreti ukrep, ki je
               bil za izboljšanje likvidnosti na trgu dolžniških vrednostnih papirjev, vendar v
               okviru sedanje obstoječe kvote zadolževanja. Torej kvote treh milijard 160 milijonov
               evrov. Vladi to ni dovolj, vlada želi Slovence še dodatno zadolžiti in zato je
               predlagala še dodatno kvoto milijardo 250 milijonov evrov. To je preveč.</p>
               <p>Druga stvar. Drugi pomemben vsebinski sklop pa sodi določitev RTV prispevka v Zakonu
               o izvrševanju proračuna. Vsak, ki zna prebrati naslov zakona, lahko prebere, da gre
               za Zakon o izvrševanju proračuna. RTV prispevek ni ne proračunski prihodek ne
               proračunski odhodek in nima nobene zveze z izvrševanjem proračuna. Vlada je našla
               priročen nesistemski, netransparentni obvod za lastne neučinkovitosti in
               nesposobnosti načrtovanja urejanja zakonske materije. Ni bil pripravljen rezervni
               scenarij ob padcu zakona o RTV za določitev RTV prispevka, zato je rokohitrsko, na
               ustavno sporen in da ne govorim, kako pravnoformalno sporen način opredelila sedaj
               RTV prispevek ponovno v zakon, ki nima nobene zveze z RTV prispevkom.</p>
               <p>S tem pravzaprav samo potrjuje in podčrtuje dosedanjo nekonsistentno politiko na
               področju urejanja razmer v tej državi in demonstrira ustavno sporna ravnanja. Sprva,
               dokler v parlamentu nismo popravili, je predlagala celo neustavne rešitve, na katere
               je opozorila Zakonodajno-pravna služba.</p>
               <p>Spoštovani, ker niste želeli upoštevati naših amandmajev in popraviti te rešitve,
               seveda ne moremo sprejeti takega besedila kot je sedaj v odločanju.</p>
            </sp>
            <sp xml:id="SDZ5-Izredna-38-2011-01-11.sp134">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Želi še kdo v imenu poslanske skupine obrazložiti glas? Ugotavljam, da ne. Še kdo?
               <stage>(Ne.)</stage></p>
               <p>Prehajamo na odločanje o predlogu zakona.</p>
               <p>Glasujemo. Glasovalo je 82 poslank in poslancev, za 49, proti 33.</p>
               <p><stage>(Za je glasovalo 49.)</stage> <stage>(Proti 33.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO SO MANDATNO-VOLILNE ZADEVE.</title>
               </p>
               <p>Najprej bomo obravnavali <title>Predlog sklepa o razrešitvi in imenovanju
                  podpredsednika Mandatno-volilne komisije.</title>
               </p>
            </sp>
            <sp xml:id="SDZ5-Izredna-38-2011-01-11.sp135">

               <speaker>PREDSEDNIK DR. PAVEL GANTAR:</speaker>

               <p>Predlog sklepa je v obravnavo Državnemu zboru predložila Poslanska skupina Slovenske
               demokratske stranke. Prijavljenih k razpravi ni.</p>
               <p>Prehajamo na odločanje o predlogu sklepa, s katerim se v Mandatno-volilni komisiji
               razreši podpredsednik Iztok Podkrižnik, Poslanska skupina Slovenske demokratske
               stranke, za podpredsednika pa se imenuje Ivan Grill, Poslanska skupina Slovenske
               demokratske stranke.</p>
               <p>Glasujemo. Navzočih je 80 poslank in poslancev, za je glasovalo 79, proti nihče.</p>
               <p><stage>(Za je glasovalo 79.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga predsednika Republike Slovenije za imenovanje
                  viceguvernerke in članice Sveta Banke Slovenije.</title> Predsednik republike dr.
               Danilo Türk je 17. decembra 2010 predlagal Državnemu zboru, da se za viceguvernerko
               in članico Sveta Banke Slovenije imenuje dr. Mejro Festić.</p>
               <p>Besedo dajem predstavniku predlagatelja Stojanu Tramtetu, generalnemu sekretarju v
               Uradu predsednika republike, za dopolnilno obrazložitev predloga.</p>
            </sp>
            <sp xml:id="SDZ5-Izredna-38-2011-01-11.sp136">

               <speaker>STOJAN TRAMTE:</speaker>

               <p>Spoštovani predsednik, spoštovane poslanke in spoštovani poslanci!</p>
               <p>Dovolite mi, da podam krajšo obrazložitev predloga predsednika republike gospoda dr.
               Danila Türka, da Državni zbor imenuje gospo Mejro Festić za viceguvernerko in članico
               Sveta Banke Slovenije.</p>
               <p>Dr. Mejra Festić je rojena 2. junija 1971 v Mariboru, je magistrirala na Ekonomski
               fakulteti Univerze v Ljubljani s področja teorije racionalnih pričakovanj in
               doktorirala na Ekonomsko-poslovni fakulteti Univerze v Mariboru z mednarodnim
               doktoratom pod mentorstvom prof. dr. Davorina Kračuna in prof. dr. Hansa Jörga
               Thimeja s Heinrich Heine Univerze v Düsseldorfu.</p>
               <p>Njena doktorska disertacija ekonometrično preverja primernost denarne politike Banke
               Slovenije oziroma primernost monetarnega ali denarnega ciljanja. Zaposlena je na
               Ekonomsko-poslovni fakulteti Univerze v Mariboru in habilitirana za področje financ
               in bančništva ter ekonomske teorije in politike. Je nosilka predmetov denarne teorije
               in sistemi monetarna ekonomija 2, bančni menedžment 1, bančništvo in denarno-finančna
               analiza. Njena bogata bibliografija potrjuje veliko znanstvenoraziskovalno aktivnost.
               Dr. Mejra Festić je avtorica preko 60 znanstvenih člankov, objavljenih v tujih ali
               domačih publikacijah, soavtorica preko 60 znanstvenih člankov, objavljenih v tujih
               ali domačih publikacijah, soavtorica nekaj znanstvenih in strokovnih monografij,
               predstavljenih referatov na znanstveno-strokovnih konferencah ter mentorica velikemu
               številu diplomantov, magistrantov in tudi dvema doktorjema znanosti. Vpeta je v
               raziskovalnoprogramsko skupino Ekonomskega inštituta Pravne fakultete v Ljubljani, ki
               ocenjuje makroekonomska gibanja evrskega območja ter dinamiko in ravnotežje
               slovenskega gospodarstva, kar omogoča ustrezno ocenjevanje makroekonomskega okolja in
               ocenjevanje sistemskega tveganja bančnih sistemov držav evrskega območja. Dr. Mejra
               Festić se je specializirala na centralni banki Bank Austria, Creditanstalt, Unicredit
               Group na Dunaju, na Oddelku za kreditna tveganja in kapitalsko ustreznost, ki sta ga
               takrat vodila dr. Jürgen Klünk in dr. Gerhard Deschkan. Prav to pa so sedanji
               problemi slovenskih bank.</p>
               <p>Dr. Mejra Festić izpolnjuje splošne pogoje tako po referencah kot pri strokovnih
               kompetencah za viceguvernerko oziroma članico Sveta Banke Slovenije. Zaradi njenega
               dosedanjega dela, izkazane visoke strokovnosti in njenega profesionalnega odnosa
               predlaga predsednik dr. Danilo Türk Državnemu zboru Republike Slovenije, da
               kandidatko imenuje za viceguvernerja in članico Sveta Banke Slovenije. Hvala.</p>
            </sp>
            <sp xml:id="SDZ5-Izredna-38-2011-01-11.sp137">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog je obravnavala Mandatno-volilna komisija kot matično delovno telo, ki je
               zboru pisno poročila. Sledi predstavitev stališ poslanskih skupin.</p>
               <p>Stališče Poslanske skupine Slovenske demokratske stranke bo predstavil Jože
               Tanko.</p>
               <p>Prosim.</p>
            </sp>
            <sp xml:id="SDZ5-Izredna-38-2011-01-11.sp138">

               <speaker>JOŽE TANKO:</speaker>

               <p>Hvala lepa za besedo.</p>
               <p>Banka Slovenije je temeljni nadzornik in tudi regulator bančnega sistema in v
               zadnjem dveh, treh letih spremljamo zelo velike probleme pri delovanju bančnega
               sistema. kajti obe največji banki pretresajo številne zgodbe in ravnanja odgovornih,
               ki ne krepijo zaupanja v slovenski bančni sistem.</p>
               <p>Banka Slovenije ima in odreja določena pravila, po katerih bi morale banke
               poslovati. Vendar očitno je, da so številni ukrepi, številne odločitve znotraj
               bančnega sistema in najbrž tudi pri regulatorju, to se pravi Banki Slovenije, take,
               ki ne omogočajo, da bi ta sistem deloval transparentno, pregledno, predvsem pa
               zanesljivo. Prihajajo številne informacije o privilegiranih odobritvah bančnih
               kreditov posameznikom, gospodarskim družbam, uradnikom, članom kabinetov vladajočih
               struktur in ti krediti so bili podeljeni po ugodnih pogojih, z nizkimi obrestnimi
               merami ali pa celo slabo ali celo nezavarovani. Vsekakor v neskladju s pravili, ki
               jih določa Banka Slovenije. V tem obdobju so se zgodili tudi številni menedžerski
               prevzemi, predvsem iz ali pa izključno iz kroga Foruma 21, in ti menedžerski prevzemi
               se sedaj vsi klavrno zaključujejo. Lahko jih poimensko naštejemo: Merkur, Viator
               &amp;Vektor, SCT, Primorje, Vegrad<gap n="..."/> Vse te zadeve, vsi ti prevzemi puščajo za seboj
               velike finančne posledice. Da Banka Slovenije ni opravila odgovorno svoje naloge, je
               na eni izmed preiskovalnih komisij potrdil tudi eden izmed regulatorjev neodvisnih.
               To je direktor Agencije za trg vrednostnih papirjev dr. Žugelj.</p>
               <p>Prav tako so slovenske banke usmerile veliko svojih aktivnosti na jugovzhod, na
               področje bivše Jugoslavije in sedaj tudi spremljamo zelo velike posledice, ki se
               dogajajo, velike izgube in tudi odločitve poslovnih bank, da se bodo umaknile s tega
               območja. Vse te odločitve povzročajo pravzaprav velike slabitve portfelja bank,
               povzročajo ovire in rezervacije in tudi zbujajo oziroma zahtevajo dodatno
               dokapitalizacijo, ker naj bi se ta portfelj uskladil.</p>
               <p>Tu ne moremo niti mimo ugotovitve Računskega sodišča, da je Banka Slovenije bila
               obveščena in je dala soglasje pri naložbah prostih sredstev proračuna na depozite
               poslovnih bank za roke, ki so daljši od zakonsko urejenih. Skratka, tu je Banka
               Slovenije vpeta v vse te poslovne odločitve in ne ukrepa tako, kot bi bilo
               pričakovati ne proti odgovornim osebam v poslovnih bankah in ne proti bankam, bankam
               kot institucijam.</p>
               <p>Pred časom smo sprejeli tu tudi zakone o jamstvenih shemah. Poslovne banke niso
               izvršile oziroma realizirale določb teh zakonov tako, kot so bili določeni nameni v
               zakonu; to se pravi, da bi sprostila ta sredstva za zagon in financiranje
               gospodarstva, da bi se izkopalo iz krize, ampak je bilo dopuščeno, tudi regulator je
               to dopustil, da so ta sredstva ostala vezena oziroma na poslovnih bankah in so se
               namenila predvsem za poplačilo drugih zadev.</p>
               <p>Skratka, ugotavljamo, da Banka Slovenije ne igra tiste vloge, ki ji je namenjena.
               Zato bi od odgovorne politike, se pravi od tistih, ki predlagajo kadre za te
               odgovorne funkcije v Banki Slovenije, in pa tudi od izvršne veje oblasti, ki je
               dolžna poskrbeti za implementacijo in ureditev zakonodaje<gap n="...."/></p>
            </sp>
            <sp xml:id="SDZ5-Izredna-38-2011-01-11.sp139">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani.</p>
            </sp>
            <sp xml:id="SDZ5-Izredna-38-2011-01-11.sp140">

               <speaker>JOŽE TANKO:</speaker>

               <p><gap n="..."/> zato tudi ne podpiramo predloga, ki ga je predlagal predsednik republike, ker
               niso bili sprejeti ustrezni ukrepi proti odgovornim osebam ne na Banki Slovenije in
               tudi ne potem v poslovnih bankah.</p>
            </sp>
            <sp xml:id="SDZ5-Izredna-38-2011-01-11.sp141">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo predstavitev stališč poslanskih skupin.</p>
               <p>Sledi razprava poslancev. Besedo ima Andrej Magajna. <stage>(Ne.)</stage> Pripravi naj se Jožef
               Jerovšek. <stage>(Ga ni.)</stage></p>
               <p>Ivan Grill. Pripravi naj se Jože Tanko.</p>
            </sp>
            <sp xml:id="SDZ5-Izredna-38-2011-01-11.sp142">

               <speaker>IVAN GRILL:</speaker>

               <p>Hvala lepa.</p>
               <p>Ravno včeraj smo uspeli prebrati, da se je slovensko gospodarstvo v tem času, ko
               vlada v Sloveniji izrazita gospodarska in finančna kriza, že začelo preusmerjati na
               tuje bančne trge, kjer lahko v tujih bankah dobivajo kredite, ker jih v Sloveniji ne
               dobijo. Tukaj je tudi eden izmed ključnih razlogov, da se slovensko gospodarstvo v
               teh letih ne uspe pobrati; še več, vedno bolj tone v krizo in bančni sistem nosi
               tukaj ključno odgovornost.</p>
               <p>Kdo pa je tista institucija, ki je neodgovorna, da imamo takšen bančni sistem, ki
               dopušča<gap n="..."/></p>
            </sp>
            <sp xml:id="SDZ5-Izredna-38-2011-01-11.sp143">

               <speaker>PREDSEDNIK DR. PAVEL GANTAR:</speaker>

               <p>Prosim za mir v dvorani.</p>
            </sp>
            <sp xml:id="SDZ5-Izredna-38-2011-01-11.sp144">

               <speaker>IVAN GRILL:</speaker>

               <p><gap n="..."/> da je naš bančni sistem ne nazadnje tudi v izredno težki situaciji, ker se
               ukvarja z reprogramiranjem tistih kreditov, ki so bili dani za menedžerske prevzeme
               oziroma za tajkune. Banke so dale na stotine milijonov evrov za Merkur, za SCT, za
               Vegrad, Istrabenz in še bi lahko naštevali. Namesto da bi sedaj banke denar dajale
               gospodarstvu, ki ga potrebuje, se ukvarjajo same s seboj. Tukaj je v največji meri
               zatajila ravno Banka Slovenije in njeno vodstvo.</p>
               <p>Predlagana kandidatka sedaj – sam morem reči, da osebno proti njej ne morem izreči
               nobene negativne ocene ali mnenja, vendar na podlagi tistih referenc, ki jo je
               predsednik države predložil, nikakor ne morem prepoznati v njej osebo, ki bi imela
               kakršne koli izkušnje ali v gospodarstvu, ali v bančništvu v tistem pravem smislu, da
               bi zadeve tudi poznala skozi praktično delo. Ima odlične reference kot neka
               znanstvenoraziskovalna delavka oziroma znanstvenica. Za profesorico na univerzi
               oziroma na fakulteti – verjamem, da je lahko uspešna. Imam pa velike pomisleke, da bi
               lahko takšna bila primerna ali uspešna, govorim bolj o uspešnem delu kot
               viceguvernerka oziroma članica sveta banke. Zato tega predloga ne bom podprl in
               verjamem, da to ni tista oseba, ki bi lahko pripeljala naš bančni sistem s tako
               funkcijo v situacijo, da bi naše gospodarstvo tudi servisiral in da bi se iz te krize
               tudi hitreje izkopali. Tako ta predlog ni prava izbira.</p>
               <p>Tudi s strani koalicijskih poslancev je bilo zaznati v razpravi, da nimajo nekih
               takšnih posebnih razlogov, da bodo kandidatko podprli, ampak so bolj ali manj to
               tisti politični dogovori oziroma pritiski, ki jih pač v okviru same koalicije tudi
               imajo. Zato seveda te kandidatke ne bom podprl.</p>
            </sp>
            <sp xml:id="SDZ5-Izredna-38-2011-01-11.sp145">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zaključujem razpravo. Prehajamo na izvedbo glasovanja o predlogu predsednika
               Republike Slovenije za imenovanje viceguvernerke in članice Sveta Banke Slovenije. V
               skladu s petim odstavkom 37. člena Zakona o Banki Slovenije o imenovanju
               viceguvernerjev in članov Sveta Banke Slovenije Državni zbor odloča s tajnim
               glasovanjem.</p>
               <p>V skladu s prvim odstavkom 92. člena Poslovnika zbora vodi tajno glasovanje
               komisija, ki jo sestavljajo predsedujoči ter štirje poslanci, ki jih izvoli Državni
               zbor. Poslanske skupine so mi že posredovale predloge za člane komisije, ki vodi
               glasovanje. To so: Anton Colarič – SD, Robert Hrovat – SDS, Vito Rožej – Zares in
               Gvido Kres – SLS. Član te komisije sem tudi jaz kot predsedujoči. Pri delu komisije
               bo sodelovala tudi generalna sekretarka Državnega zbora, Mojca Prelesnik. Ali kdo
               predlogu za sestavo komisije nasprotuje? Ugotavljam, da ne zato prehajamo na
               odločanje o sestavi komisije.</p>
               <p>Glasujemo. Navzočih je 72 poslank in poslancev. Za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je komisija o predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslankam in
               poslancem glasovnica izročena tako, da pride vsak poslanec k mizi predsedujočega in
               pove svoje ime in priimek. Glasuje se tako, da se na glasovnici obkroži beseda <q>"za"</q>
               ali <q>"proti"</q>. V skladu s petim odstavkom 91. člena Poslovnika Državnega zbora je
               neizpolnjena glasovnica neveljavna; neveljavna je tudi glasovnica, iz katere volja
               poslanke oziroma poslanca ni jasno razvidna.</p>
               <p>V skladu s petim odstavkom 37. člena Zakona o Banki Slovenije bo predlagana
               kandidatka imenovana, če bo zanjo glasovala večina poslank in poslancev, to je
               šestinštirideset ali več. Glasovali bomo v dvorani, v glasovalnih kabinah. Poslanke
               in poslanci bodo izpolnjeno glasovnico dali v glasovalno skrinjico, ki bo v dvorani
               na mizi ob kabinah za glasovanje.</p>
               <p>Prehajamo na izvedbo tajnega glasovanja. Poslance, ki mi boste pomagali pri
               glasovanju, prosim, da se takoj zglasite v sobi 217, kjer bomo prevzeli volilni
               material. Glasovanje se bo začelo ob 17.25 in se bo zaključilo ob 17.40. Po končanem
               glasovanju prosim poslance, ki mi boste pomagali pri glasovanju, da se zberete v sobi
               217.</p>
               <p>Prekinjam to točko dnevnega reda in sejo zbora, ki jo bomo nadaljevali ob 17.50.</p>
               <stage type="time">(Seja je bila prekinjena ob 17.15 in se je nadaljevala ob 17.50.)</stage>
            </sp>
            <sp xml:id="SDZ5-Izredna-38-2011-01-11.sp146">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci in poslanke!</p>
               <p>Nadaljujemo sejo. Prehajamo na obravnavo prekinjene točke, to je predloga
               predsednika Republike Slovenije za imenovanje viceguvernerke in članice sveta Banke
               Slovenije.</p>
               <p>Prebral vam bom zapisnik o ugotovitvi izida glasovanja o imenovanju predlagane
               kandidatke dr. Mejre Festić za viceguvernerko in članico Sveta Banke Slovenije.
               Glasovanje je bilo v prostorih Državnega zbora, dne 11. januarja 2011. Razdeljenih je
               bilo 76 glasovnic, oddanih je bilo 76 glasovnic. Neveljavna je bila ena glasovnica,
               veljavnih je bilo 75 glasovnic. Za je glasovalo 53 poslank in poslancev, proti je
               glasovalo 22 poslank oziroma poslancev.</p>
               <p><stage>(Za je glasovalo 53.)</stage> <stage>(Proti 22.)</stage></p>
               <p>Na podlagi izida glasovanja je bila dr. Mejra Festić z večino glasov vseh poslancev
               imenovana za viceguvernerko in članico Sveta Banke Slovenije. Podpisani člani volilne
               komisije.</p>
               <p>Viceguvernerki in članici sveta Banke Slovenije čestitam in ji želim uspešno
               delo.</p>
               <p>S tem zaključujem to točko dnevnega reda.</p>
               <p>Zaključujem tudi 38. izredno sejo Državnega zbora. Hvala lepa in na svidenje. <title>Seja se je končala 11. januarja 2011 ob 17.51.</title>
               </p>
            </sp>
         </div>
      </body>
   </text>
</TEI>