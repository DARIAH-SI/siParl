<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-04-2009-03-31">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|71AD99F7EC00613CC12575AD003ADAF2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=71AD99F7EC00613CC12575AD003ADAF2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-04-2009-03-31.DZ" n="04">
               <name>Redna</name>
               <date when="2009-03-31"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-04-2009-03-31.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 4. seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 9.00.</stage>


            <sp xml:id="SDZ5-Redna-04-2009-03-31.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjamo
               nadaljevanje 4. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: gospa Alenka Jeraj, gospod Matjaž Zanoškar, mag. Anton Rop, gospod Roberto
               Battelli, gospod Ljubo Germič od 12.00 ure dalje, gospod Milan Gumzar in gospod Alan
               Bukovnik. Vse prisotne lepo pozdravljam!</p>
               <p>Prehajamo na <title>10. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O PRAVICAH IZ POKOJNINSKEGA IN INVALIDSKEGA ZAVAROVANJA
                  BIVŠIH VOJAŠKIH ZAVAROVANCEV, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila skupina poslank in poslancev s
               prvopodpisanim gospodom Miranom Potrčem. Besedo dajem predstavniku predlagateljev
               zakona gospodu Miranu Potrču za dopolnilno obrazložitev predloga zakona. Prosim,
               gospod Potrč.</p>
            </sp>
            <sp xml:id="SDZ5-Redna-04-2009-03-31.sp2">

               <speaker>MIRAN POTRČ:</speaker>

               <p>Gospod predsednik Državnega zbora, gospa državna sekretarka ministrstva, kolegice in
               kolegi, dobro jutro! Zakon o pokojninskem in invalidskem zavarovanju vojaških
               zavarovancev, sprejet leta 1998, je v svojem 3. členu urejal pravice vojaških
               zavarovancev in njihovih vdov. Med drugim je zagotavljal vdovam tudi pravico do
               družinske pokojnine, enako kot takrat veljavni splošni Zakon o pokojninskem in
               invalidskem zavarovanju.</p>
               <p>Ta zakon za pravice iz pokojninskega in invalidskega zavarovanja je bil v letu 1999
               nadomeščen z novim zakonom, ki je pričel veljati 1.1.2000.</p>
               <p>Novi zakon o pokojninskem in invalidskem zavarovanju je pravico do družinske
               pokojnine preoblikoval v vdovsko pokojnino vdovam ali vdovcem po pokojnem zakoncu in
               v posebno novo pravico, ki je sistem pokojninskega zavarovanja v Sloveniji pred tem
               ni poznal. To je delna vdovska pokojnina, ki gre vdovi ali vdovcu kot dodatek k
               lastni pokojnini v višini najmanj 15%.</p>
               <p>Ker je bil Zakon o pravicah vojaških zavarovancev sprejet pred splošnim predpisom in
               glede tega vprašanja do danes ni bil popravljen ali spremenjen, ni mogel uvesti dveh
               novih pravic. Do leta 2005, to je do sprememb in dopolnitev Zakona o pokojninskem in
               invalidskem zavarovanju, so se kljub tej terminološki razliki na podlagi sodnih
               odločb tudi vdovam po vojaških zavarovancih priznavale pravice do delne vdovske
               pokojnine.</p>
               <p>Vendar je bilo zaradi strogega cenzusa takih primerov malo. Ker pa so se v
               tolmačenju zakona pojavljale nejasnosti, je bilo s spremembami Zakona o pokojninskem
               in invalidskem zavarovanju iz leta 2005 določeno, da se pravica do delne vdovske
               pokojnine lahko uveljavi le na podlagi pravice iz splošnega zakona. Kar je Zavod za
               pokojninsko in invalidsko zavarovanje tolmačil tako, da vdovam po vojaških
               zavarovancih te pravice ni več priznaval.</p>
               <p>Matično delovno telo Državnega zbora je tako razlago in prakso ugotovilo šele leta
               2007 in jo ocenilo za nesprejemljivo, saj ne zagotavlja enakosti pred zakonom in brez
               utemeljenih razlogov uvaja razlikovanje, ki ga prejšnji predpisi kljub enakemu
               dejanskemu stanju upravičenk niso poznali. Zato so poslanci in poslanke petih
               poslanskih skupin že v prejšnjem mandatu dvakrat predlagali, da se to nesistemsko
               razlikovanje uveljavljeno zgolj zaradi statusa zavarovanca kot vojaške osebe v bivši
               skupni državi odpravi in zagotovi enak položaj vseh zavarovancev pred zakonom.</p>
               <p>Ker obakrat predlog ni dobil potrebne večine, smo ga predstavniki koalicijskih
               poslanskih skupin in Slovenske ljudske stranke vložili ponovno. Predlog je utemeljen
               v zahtevi po zagotavljanju enakosti pred zakonom. Morebitni ugovori o neplačevanju
               vseh prispevkov v slovenski pokojninski sklad niso utemeljeni, ker so to dejstvo ni
               spremenilo šele leta 2005 in ker je novi Zakon o pokojninskem in invalidskem
               zavarovanju uveljavljen leta 2000 potrdil in uvedel nekatere nove pravice, ki niso
               vezane na plačila prispevkov, ter sprejel načelo, da za plačevanje nekaterih pravic,
               ki niso neposredno vezane na plačane prispevke sredstva zagotavlja proračun. Tudi
               potrebna sredstva za ta predlog bodo pokrita iz proračuna.</p>
               <p>Glede na majhno število potencialnih upravičenk, ocenjuje se cca. 50 in povprečno
               delno vdovsko pokojnino v decembru 2008, ki je znašala 59,86 evrov, pričakujemo, da
               bo letnih obveznosti na podlagi tega zakona skupaj največ 36 tisoč evrov letno. Letos
               pa še mnogo manj. Predlog torej ne bo resno obremenil proračuna. Ima pa simbolni
               pomen za enakost pred zakonom. V konkretnih primerih pa tudi kot moralno zadoščenje
               upravičenkam, slovenskim državljankam, ki so za svojo delovno dobo in pokojnino
               plačevale prispevke enako kot vsi drugi, in se štejejo za diskriminirane zaradi izjav
               nasprotnikov zakona, da te pravice ne morejo pridobiti. Ta zakon podpirajo Vlada,
               Državni svet, matično delovno telo in Zakonodajno-pravna služba. Pričakujem da ga
               bomo sprejeli. Hvala.</p>
            </sp>
            <sp xml:id="SDZ5-Redna-04-2009-03-31.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za družino, delo, socialne zadeve in
               invalide kot matično delovno telo. Besedo dajempodpredsedniku gospodu Ljubu Germiču
               za predstavitev poročila odbora. Prosim.</p>
            </sp>
            <sp xml:id="SDZ5-Redna-04-2009-03-31.sp4">

               <speaker>LJUBO GERMIČ:</speaker>

               <p>Hvala za besedo, gospod predsednik. Vsem lep pozdrav! Odbor za delo, družino,
               socialne zadeve in invalide je na tretji seji dne, 18. 3. 2009, kot matično delovno
               telo obravnaval predlog Zakona o spremembah in dopolnitvah zakona o pravicah iz
               pokojninskega in invalidskega zavarovanja bivših vojaških zavarovancev, ki ga je v
               Državni zbor predložila skupina poslancev s prvopodpisanim gospodom Miranom Potrčem,
               s predlogom za obravnavo in sprejetje predloga zakona po skrajšanem postopku.</p>
               <p>Kolegij predsednika Državnega zbora je na svoji 16. seji dne, 27. 2. 2009, sklenil,
               da se predlog zakona obravnava po skrajšanem postopku. Zato je odbor predlog zakona
               obravnaval na podlagi 142. člena Poslovnika. Odboru je bilo posredovano mnenje
               Zakonodajno-pravne službe, Državnega sveta za socialno varstvo, delo, zdravstvo in
               invalide ter mnenje Vlade.</p>
               <p>Predstavnik predlagateljev, poslanec Miran Potrč, je v uvodni obrazložitvi članom
               podal podrobnejšo predstavitev namena zakona in predlaganih zakonskih rešitev.
               Poudaril je, da je cilj zakona odpraviti diskriminatorno razlikovanje vdov oziroma
               vdovcev glede na vrsto zavarovanja, njihovega pokojnega partnerja, za katero ni
               razumne razlage. S sprejemom zakona se bo omenjeni kategoriji, predvsem vdov, tudi
               izboljšal materialni položaj. Predlog zakona sledi predvsem načelom pravičnosti in
               enake obravnave.</p>
               <p>V skladu z mnenjem vlade, da je potrebno pravice vdov do bivših vojaških
               zavarovancev urediti v Zakonu o pravicah iz pokojninskega in invalidskega zavarovanja
               bivših vojaških zavarovancev, predlagajo takšne spremembe in dopolnitve Zakona o
               pravicah iz pokojninskega in invalidskega zavarovanja bivših vojaških zavarovancev,
               ki bodo jasno določile, da imajo tudi vdove po bivših vojaških zavarovancih pravico
               do vdovske pokojnine in odmere dela vdovske pokojnine.</p>
               <p>Predstavnik Zakonodajno-pravne službe je v uvodni predstavitvi opozoril na
               nomotehnično pomanjkljivost predloga. Predstavnik Vlade je poudaril, da Vlada v
               svojem mnenju ugotavlja, da razlikovanje med upravičenci po Zakonu o pravicah iz
               pokojninskega in invalidskega zavarovanja bivših vojaških zavezancev oziroma
               upravičencih po ZPIZU 1 samo pri delu vdovske pokojnine ni utemeljeno. V tem primeru
               je nedvomno mogoče zagovarjati stališče, da je prav in pravično izbiro priznati tudi
               opravičencem do pravic po Zakonu o bivših vojaških zavarovancih, saj s
               statusno-pravnega vidika izhajajo enaka pravna upravičenja, ne glede na to, iz
               katerega pravnega naslova se potem prizna pravica, ki je po svoji pravni naravi in
               vsebini enaka.</p>
               <p>Iz tega razloga Vlada podpira predlagane spremembe in dopolnitve Zakona o pravicah
               iz pokojninskega in invalidskega zavarovanja bivših vojaških zavarovancev, ki prav
               tako ne bodo bistveno povečale sredstev iz državnega proračuna.</p>
               <p>V razpravi o členih predloženega zakona je bilo največ pozornosti namenjeno 1. členu
               predloga zakona, kjer so nekateri člani menili, da gre za širjenje krogov
               upravičencev, ki niso vplačevali v Pokojninski sklad Republike Slovenije, in da gre
               za skupino privilegiranih zavarovancev.</p>
               <p>Koalicijski poslanci so tem trditvam nasprotovali in poudarjali, da ne gre za
               privilegij, ampak gre za izenačitev pravic, ki jih je uvedel splošni Zakon o
               pokojninsko in invalidskem zavarovanju iz leta 2000. Tudi Vlada predlagano spremembo
               podpira in je pri tem posebej opozorila, da ni mogoče oporekati dejstvu, da so tako
               upravičeni do pravic na podlagi Zakona o pravicah iz pokojninskega in invalidskega
               zavarovanja bivših zavarovancev kot tudi upravičenci do pravic po splošnem sistemu
               pokojninskega in invalidskega zavarovanja plačevali prispevke od svojih dohodkov,
               čeprav so jih plačevali v različne blagajne, z namenom, da bodo lahko kasneje ob
               nastopu zavarovalnega primera pravice tudi uveljavili.</p>
               <p>V okviru razprave k 1. členu je odbor oblikoval in sprejel amandma k 1. členu
               zakona. Nato je odbor glasoval o vseh členih predloga zakona in jih sprejel. Glede na
               sprejeti amandma je pripravljeno besedilo dopolnjenega predloga zakona, ki je danes v
               obravnavi. Hvala lepa.</p>
            </sp>
            <sp xml:id="SDZ5-Redna-04-2009-03-31.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem predstavnici Vlade za uvodno obrazložitev mnenja. Besedo ima
               dr. Anja Kopač Mrak, državna sekretarka, Ministrstvo za delo družino in socialne
               zadeve.</p>
            </sp>
            <sp xml:id="SDZ5-Redna-04-2009-03-31.sp6">

               <speaker>DR. ANJA KOPAČ MRAK:</speaker>

               <p>Hvala za besedo, gospod predsednik. Lep pozdrav tudi z moje strani vsem.</p>
               <p>Kot je bilo že povedano, Vlada Republike Slovenije spremembo Zakona o spremembah in
               dopolnitvah Zakona o pravicah iz pokojninskega in invalidskega zavarovanja bivših
               vojaških zavarovancev podpira. Saj le-ta odpravlja neenak položaj vdov oziroma
               vdovcev, ki so prejemniki lastne pokojnine, hkrati pa po umrlem zakoncu izpolnjujejo
               pogoje za vdovsko pokojnino po posebnih predpisih.</p>
               <p>Ni namreč mogoče oporekati dejstvu, da so tako upravičenci do pravic na podlagi tako
               imenovanega vojaškega zavarovanja kot tudi upravičenci do pravic po splošnem sistemu
               pokojninskega in invalidskega zavarovanja plačevali prispevke od svojih dohodkov z
               namenom, da bodo lahko kasneje ob nastopu zavarovalnega primera uveljavili ustrezne
               pravice. Edina razlika, zaradi katere določeni zavarovanci danes še ne morejo
               uveljavljati pravice do dela vdovske pokojnine, je, da so bili prispevki plačani v
               različne blagajne pokojninskega zavarovanja. Pravico do dela vdovske pokojnine bodo
               uveljavili sedaj po spremembi zakona le tisti zavarovanci, za katere bo takšna izbira
               finančno bolj ugodna od uveljavitve vdovske pokojnine. Kar pomeni, da bo število
               zavarovancev, upravičencev majhno in bodo tudi porabljena proračunska sredstva temu
               primerno nizka.</p>
            </sp>
            <sp xml:id="SDZ5-Redna-04-2009-03-31.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Jakob
               Presečnik v imenu poslanske skupine Slovenske ljudske stranke. Prosim.</p>
            </sp>
            <sp xml:id="SDZ5-Redna-04-2009-03-31.sp8">

               <speaker>JAKOB PRESEČNIK:</speaker>

               <p>Hvala lepa, gospod predsednik. Državna sekretarka, kolegice in kolegi.</p>
               <p>Poslanci Slovenske ljudske stranke smo že s podpisi pri vložitvi zakona izrazili
               podporo predlogu tega zakona. Zakon podpiramo zaradi namena zakona, ki spreminja
               Zakon o pravicah iz pokojninskega in invalidskega zavarovanja bivših vojaških
               zavarovancev na način, da se bo tudi vdovam oziroma vdovcem po umrlih bivših vojaških
               zavarovancih omogočala izbira, da uveljavijo vdovsko pokojnino ali uživajo lastno
               starostno ali invalidsko in del vdovske pokojnine.</p>
               <p>Poudariti želimo, da tu ne gre za dodeljevanje privilegijev ali privilegirano
               kategorijo upokojencev, temveč gre zgolj za izenačitev pravic, ki jih je uvedel
               splošni Zakon o pokojninskem in invalidskem zavarovanju iz leta 2000.</p>
               <p>Ni pravično, da so vdove oziroma vdovci po trenutno veljavni zakonski ureditvi v
               neenakopravnem položaju z ostalimi upravičenci do vdovskih pokojnin. Sedaj so
               upravičeni zgolj do možnosti prejemanja vdovske pokojnine v višini 17% od osnove za
               odmero družinske pokojnine. Ne morejo pa se odločiti za črpanje pravic iz svojega
               pokojninskega in invalidskega zavarovanja in hkrati prejemati tudi 15% od zneska
               vdovske pokojnine po vojaškem zavarovancu. Z zakonom državni proračun ne bo pretirano
               na novo obremenjen.</p>
               <p>Po zadnjih ocenah je vdov, ki bi lahko uveljavljale, oziroma vdovcev, pravico do
               dela vdovske pokojnine, zgolj 50, kar pomeni predvideno finančno obremenitev
               proračuna v višini približno 36.000 evrov letno. Poslanci Slovenske ljudske stranke
               bomo podprli predlog zakona, ker menimo, da je treba nepravično neskladje odpraviti.
               Hvala lepa.</p>
            </sp>
            <sp xml:id="SDZ5-Redna-04-2009-03-31.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Ljubo Germič v imenu Poslanske skupine Liberalne
               demokracije Slovenije.</p>
            </sp>
            <sp xml:id="SDZ5-Redna-04-2009-03-31.sp10">

               <speaker>LJUBO GERMIČ:</speaker>

               <p>Hvala lepa za besedo, gospod predsednik, še enkrat. Še enkrat lep pozdrav! Skupina
               poslancev Liberalne demokracije je prispevala podpise k podpori predlagani noveli
               Zakona o dopolnitvah in spremembah zakona o pravicah iz pokojninskega in invalidskega
               zavarovanja bivših vojaških zavarovancev. To je počela že v času preteklega mandata,
               ko smo poskušali z vsebinsko spremembo tako Zakona o pokojninskem in invalidskem
               zavarovanju, kot potem tudi v nadaljevanju s spremembo Zakona o pravicah iz
               pokojninskega in invalidskega zavarovanja bivših vojaških zavarovancev spremeniti. Pa
               žal, seveda, v preteklem mandatu s strani Vlade in vladajoče takratne koalicije ni
               bilo podpore za izenačitev in ustvarjanje enakega položaja zavarovancev pred zakonom.</p>
               <p>Zato bomo podprli vsebino predlaganega zakona. Tukaj podpiramo vse usmeritve in
               razloge za uveljavitev vsebine tega zakona, ki jih je že v uvodu predstavil
               prvopodpisani k spremembam in dopolnitvam tega zakona. Torej, gre za eno in preprosto
               dejstvo. Z uveljavljenjem določenih pravic, ki smo jih zapisali tako v splošnem
               Zakonu o pokojninskem in invalidskem zavarovanju in poseben zakon, ki je nadgradil
               pravni sistem kot posledica sprememb v bivši državi in ob nastanku Republike
               Slovenije. Torej, da se v okviru splošnih pravic obeh zakonov ustvari enakost pred
               zakonom. Če smo družinsko pokojnino s spremembami Zakona o pokojninskem in
               invalidskem zavarovanju razdelili v vdovsko pokojnino, ki pripada vdovcu ali vdovi po
               umrlem zakoncu in potem družinsko pokojnino, ki pripada drugim svojcem. Seveda teh
               posledic nismo natančno opredelili tudi v okviru Zakona o pravicah iz pokojninskega
               in invalidskega zavarovanja bivših vojaških zavarovancev. Po tolmačenju, po spremembi
               zakona v letu 2005, torej ti zavarovanci niso mogli uveljavljati pravice do
               uveljavljanja svoje pokojnine, katerim bi lahko potem bila dodana tudi 15% vdovska
               pokojnina kot dopolnilo svoji pokojnini.</p>
               <p>Vsekakor ne moremo pristati na dejstvo, da je samo pravna osnova, kam so bili
               plačani prispevki, osnova za to, da nekaterim državljanom in državljankam Republike
               Slovenije kratimo določeno pravico.</p>
               <p>Zato menimo, da je s sprejemom tega zakona potrebna sprememba in da s tem zakonom
               bomo ustvarili enak položaj zavarovancem pred zakonom in na ta način odpravili
               krivico, ki je bila vzpostavljena s tolmačenjem zakona, ki je bil sprejet v letu
               2005. Hvala lepa.</p>
            </sp>
            <sp xml:id="SDZ5-Redna-04-2009-03-31.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Majda Potrata v imenu Poslanske skupine Socialnih
               demokratov. Prosim.</p>
            </sp>
            <sp xml:id="SDZ5-Redna-04-2009-03-31.sp12">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana državna sekretarka, poslanke in
               poslanci!</p>
               <p>Zakon, ki je pred nami, ni pred nami prvič, ampak tretjič. Tudi je bilo že posebej
               razloženo, za kakšne pravne zadrege v zvezi s tem zakonom gre. Zato dovolite, da v
               imenu Poslanske skupine Socialnih demokratov, katerih član Miran Potrč je
               prvopodpisani pod predlogom zakona, kaj o tem v poslanski skupini mislimo.</p>
               <p>Gre za razreševanje osnovnega vprašanja enakosti in pravičnosti. Če ima sleherni
               upokojenec pravico izbirati zase ugodnejšo rešitev, za skupino državljank morebiti
               tudi kakšnega državljana te države te možnosti po veljavni zakonodaji od leta 2005 ni
               v tistem delu, v katerem lahko upokojenka, ki je bila zaposlena, uveljavlja pravico
               do 15% vdovske pokojnine, če je to zanjo ugodneje.</p>
               <p>Posebej poudarjam, da gre za majhno skupino ljudi, ki so svojo pravico iskali tudi
               pred Ustavnim sodiščem. Temeljno vprašanje se zastavlja, ali je zakonodajalec, ko je
               uveljavil leta 2005 to novo določbo, po kateri zavarovanka ali zaposlena ne more
               uveljavljati pravice do dela vdovske pokojnine, to storil hote, vede ali nenamerno.
               Ampak to niti ni tako bistveno. Zdaj, ko za to krivico vemo, je na zakonodajni veji
               oblasti, da krivico odpravi. Posebej zaradi tega, ker so imeli upravičenci do
               pokojnin po Zakonu o pokojninskem in invalidskem zavarovanju vojaških zavarovancev
               enake pravice kot vsi drugi upokojenci. In glede na temeljni namen je bilo treba
               zagotoviti kontinuiteto. Zastavlja se vprašanje, zakaj prav tem osebam tega nočemo
               priznati. V tem primeru - tako je zapisala Vlada - nedvomno mogoče zagovarjati
               stališče, da je prav in pravično izbiro priznati tudi upravičencem do pravic iz
               Zakona o pokojninskem in invalidskem zavarovanju vojaških zavarovancev. Saj s
               statusno pravnega vidika izhajajo enaka pravna upravičenja ne glede na to, iz
               katerega pravnega naslova se potem prizna pravica, ki je po svoji pravni naravi in
               vsebini enaka.</p>
               <p>V Poslanski skupini Socialnih demokratov smo prepričani, da je v preteklosti šlo za
               pomanjkanje politične volje odpraviti neko diskriminatorno odločbo. Kajti, če se je
               tudi drugim upravičencem do pokojnine priznavala pravica, da zajemajo svoje pravice
               iz proračuna ne iz pokojninske blagajne, da gre torej za posebne rešitve, zakaj ne bi
               - še enkrat poudarjam - te pravice, ki bo bremenila proračun in ne v tako visokem
               znesku, da tega proračun ne bi prenesel. Slišali ste že, da gre za podatek okrog 40
               tisoč evrov letno, kar je tudi po mnenju Vlade znesek, ki ga proračun zmore pokriti.</p>
               <p>Torej, zakaj ne bi tega priznali in uredili. Zato, citiram še iz mnenja Vlade:
               "Vlada Republike Slovenije predlagano spremembo predpisa podpira, saj ni mogoče
               oporekati dejstvu, da so tako upravičenci do pravic na podlagi Zakona o pokojninskem
               in invalidskem zavarovanju vojaških zavarovancev, kot tudi upravičenci do pravic po
               splošnem sistemu pokojninskega in invalidskega zavarovanja vplačevali prispevke od
               svojih dohodkov z namenom, da bodo lahko kasneje ob nastopu zavarovalnega primera
               pravice uveljavili."</p>
               <p>Nemogoče je torej pristati na stališče, je to, kam si vplačeval prispevke, edino
               merilo po katerem je mogoče pravico odmeriti. V tem primeru torej upamo, da bo
               končno, torej v tretje predlog zakona izglasovan in da bo s tem odpravljena krivica,
               ki so jo bile dolžne prenašati vdove po vojaških zavarovancih.</p>
               <p>Hvala.</p>
               <p>Besedo ima gospod Štefan Tisel.</p>
            </sp>
            <sp xml:id="SDZ5-Redna-04-2009-03-31.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Štefan Tisel v imenu Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ5-Redna-04-2009-03-31.sp14">

               <speaker>MAG. ŠTEFAN TISEL:</speaker>

               <p>Spoštovani, gospod predsednik! Spoštovana gospa sekretarka, lepo pozdravljeni vsi
               prisotni! Skupina poslancev s prvopodpisanim Miranom Potrčem je v parlamentarni
               postopek predložila zakon, ki bi spremenil pravice iz pokojninskega in invalidskega
               zavarovanja bivših vojaških zavarovancev na način, da bi se tudi vdovam oziroma
               vdovcem po umrlih bivših vojaških zavarovancih omogočila pravica do izbire med svojo
               lastno vdovsko pokojnino in uživanjem lastne pokojnine s pravico do dela vdovske
               pokojnine.</p>
               <p>Tovrstne dopolnitve Zakona o pravicah iz pokojninskega in invalidskega zavarovanja
               bivših vojaških zavarovancev so bile s strani SD v parlamentarno proceduro vložene že
               leta 2008. Že takrat so bile takšne spremembe zavrnjene. Vložitev zakona o širjenju
               pravic vojaških zavarovancev kaže na to, da želi vladna koalicija nekatere skupine
               privilegirati. Z navedenim zakonom bi se namreč širile pravice osebam, ki so bile
               upokojene po drugačnem zakonu in ki imajo že urejene socialne pravice po drugem
               zakonu.</p>
               <p>Tovrstno širjenje pravic tej skupini zavarovancem je nesprejemljivo. Še posebej v
               času finančne krize, ko je potrebno javna sredstva racionalno razporejati, ko so
               mnoge družine in posamezniki zaradi gospodarske krize izgubile delo in se znašle v
               težki situaciji. Razlogov za zavrnitev pa je še več. V prvi vrsti je delovanje
               koalicije, ki je z zavračanjem amandmaja Poslanske skupine SDS k predlogu rebalansa
               za leto 2009, s katerim bi pokazali našo odgovornost do upokojencev z najnižjimi
               pokojninami, pokazala, da želi na ideološki osnovi privilegij le za določeno skupino
               upokojencev.</p>
               <p>Nadalje se kažejo različni finančni učinki, ki jih navajajo predlagatelji. Trenutno
               namreč že poteka izdajanje odločb takoimenovanim izbrisanim. In tudi sodišče je že
               prisodilo prvo odškodnino. Vložena je peticija bivših oficirjev jugoslovanske armade,
               kar kaže na to ali vsaj ne moremo mimo tega, da so lahko dogodki povezani. Ne moremo
               mimo dejstva, da so zahteve ljudi, ki so v času osamosvajanja Slovenije nasprotovali
               osamosvojitvi in se v zagroženih spopadih tudi aktivno zoperstavili Sloveniji,
               zavestno špekulirali in niso sprejeli slovenskega državljanstva, povsem neprimerne in
               neutemeljene. Čeprav ne gre za velika sredstva, gre pa za gromozanski psihološki
               učinek v tem času. Je pa dejstvo, da je vlada Janeza Janše imela posluh za
               upokojence, saj je bil eden prvih ukrepov Vlade Republike Slovenije v mandatu
               2004-2008 prav sprememba Zakona o pokojninskem in invalidskem zavarovanju, ki je
               prinesel pomembne in dolgoročne koristi upokojencem, in sicer, da se pokojnine
               usklajujejo dvakrat letno in to za toliko, kot se povečajo plače.</p>
               <p>Januarja 2008 pa je bil sprejet tudi Zakon o varstvenem dodatku, ki na novo ureja
               pravico do varstvenega dodatka k pokojninam. Skupno povečanje je znašalo takrat 9%.
               Pred koncem mandata pa je bil sprejet tudi Zakon o enkratnem pokojninskem dodatku za
               upokojence, ki prejemajo manj kot 500 evrov mesečno. In sedaj je v proceduri ponovno
               Zakon o enkratnem pokojninskem dodatku za upokojence. In tu lahko pokažete svoj
               posluh do vseh upokojencev, ne samo za določeno skupino. Sedanja koalicija je
               obljubljala povišanje pokojnin ter draginjski dodatek upokojencem z najnižjimi
               pokojninami. Vendar pa se prvo izplačilo dodatka, ki naj bi bilo v skladu s
               koalicijsko pogodbo prejeli že januarja 2009 odmika v daljno prihodnost. Edina izjema
               ob sprejemu bodo le vojaški zavarovanci, ki jih privilegira ta zakon.</p>
               <p>Zato bomo v Poslanski skupini SDS nasprotovali sprejetju predloga zakona. Hvala
               lepa.</p>
            </sp>
            <sp xml:id="SDZ5-Redna-04-2009-03-31.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Vito Rožej v imenu Poslanske skupine Zares.</p>
            </sp>
            <sp xml:id="SDZ5-Redna-04-2009-03-31.sp16">

               <speaker>VITO ROŽEJ:</speaker>

               <p>Hvala lepa za besedo, spoštovani predsednik. Spoštovani kolegi in kolegice! Predlog
               Zakona o spremembah in dopolnitvah zakona o pravicah iz pokojninskega in invalidskega
               zavarovanja bivših vojaških zavarovancev, ki ureja delno vdovsko pokojnino, bomo v
               Poslanski skupini Zares seveda podprli. Zakaj? Prepričani smo, da gre v tem primeru
               za izenačitev pravic, ne pa za privilegiranje določenih upokojencev. Na simbolni
               ravni krepi zaupanje v pravno državo in v socialno državo. Je pa razlog, zakaj se s
               tem zakonom sploh ukvarjamo, pomanjkljivost predhodno sprejete zakonodaje.</p>
               <p>Kolegica Potrata je že omenila, da ni toliko važno, ali je šlo pri tej
               pomanjkljivosti za namerno ali za nenamerno pomanjkljivost. Tisto pa, kar je
               obsojanja vredno, je pa nasprotovanje tovrstnemu zakonu, ki je že tretjič v
               parlamentarni proceduri, ker to nasprotovanje pa je namerno in po našem prepričanju -
               slišati je bilo tudi s strani predlagatelja Vlade, Zakonodajno-pravne službe,
               Državnega sveta, Varuha človekovih pravic, Ustavnega sodišča - razloge, zakaj je tak
               zakon potreben. Tako, da menimo, da nasprotovanje takemu zakonu pravzaprav temelji na
               zelo pritlehnih razlogih, za katere se je za bati, da na tej seji Državnega zbora še
               niso dosegli svojega dna, čeprav so se že davno spustili pod mejo ne samo dobrega
               okusa, ampak enih splošnih moralnih in etičnih norm.</p>
               <p>Ta država se je ob osamosvojitvi zavezala, da bo za vse svoje državljane ohranjala
               raven socialnih pravic, ne glede na to, v katere blagajne so različni zavarovanci
               plačevali svoje prispevke. In seveda, jasno, da si zaslužijo enake pravice. Ne moremo
               reči, da je tolmačenje zavoda, ki, recimo, do sedaj ni želelo izplačevati tega dela
               vdovske pokojnine, je pravzaprav to tolmačenje razumljivo. Na nas pa seveda je, da to
               čim prej opravimo. In pravzaprav je škandalozno, da se to do sedaj še ni zgodilo.</p>
               <p>Vsa govoričenja o ostalih skupinah upokojencev, ki naj bi v tem primeru bili pa
               negativno diskriminirani, so pa čista demagogija. Treba je tudi vedeti, da ta
               tematika nima popolnoma nobene veze s problematiko izbrisanih. In da v tem primeru
               seveda nasprotovanje ali pa podpora osamosvojitvi Slovenije nima nobene veze s
               tematiko, s katero se ta zakon ukvarja.</p>
               <p>Namreč, med vojaškimi zavarovanci, po katerih bi sedaj vdove želele tudi ta 15%
               delež dodatka k svoji pokojnini, boste našli tako veterane druge svetovne vojne.
               Konec koncev so mnogi med njimi postali oficirji Jugoslovanske ljudske armade. Konec
               koncev so mnogi med njimi služili. Jaz vsaj vem za take primere, na zahodni meji, na
               meji svobodnega tržaškega ozemlja itn.</p>
               <p>Skratka, to so bili ljudje, ki se jim moramo globoko zahvaliti za to, da je
               Slovenija danes takšna in tolikšna, kolikšna je. V tem primeru gre tudi teoretično za
               vdove vojaških oficirjev, ki so ob osamosvojitvi prestopili na stran Teritorialne
               obrambe. In tudi njihovim vdovam - kot slišim - nameravate nekateri odrekati to
               pravico do delne vdovske pokojnine. Skratka, srčno si želim, da se bodo glasovanja,
               ta Državni zbor uglasil, in da bomo skratka vsi lahko podprli ta zakon, katerega
               vsebina bi morala biti nesporna. Za glasove iz Poslanske skupine Zares pa - kot
               rečeno - ni nobenega dvoma. Vsi bomo prispevali svoj glas za podporo temu zakonu.
               Hvala.</p>
            </sp>
            <sp xml:id="SDZ5-Redna-04-2009-03-31.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Franc Žnidaršič v imenu Poslanske skupine DeSUS. Prosim.
           </p>
            </sp>
            <sp xml:id="SDZ5-Redna-04-2009-03-31.sp18">

               <speaker>MAG. FRANC ŽNIDARŠIČ:</speaker>

               <p>Spoštovani predsednik, spoštovana državna sekretarka, kolegice in kolegi! Poslanska
               skupina DeSUS je sopodpisnik tega predloga zakona, za to ni nobenega dvoma, da bo
               prispevala vse svoje glasove v podporo temu zakonu, ki naj odpravi diskriminatorne
               razmere glede vdov oziroma vdovcev bivših vojaških zavarovancev, ki so v neko
               blagajno enako kot so drugi plačevali svoje prispevke za pokojnine, prav tako seveda
               vdove, ki so praviloma vse plačevale svoje prispevke za svoje pokojnine v Republiki
               Sloveniji, torej v pokojninsko blagajno, iz katere imajo svojo pokojnino.</p>
               <p>Sedaj rešujemo samo vprašanje enakosti pred zakonom, ki naj zagotovi, da bodo tudi
               te vdove imele pravico do največ 15% vdovske pokojnine po umrlem zakoncu seveda od
               njihove višine ali, če bi bila ta višja od povprečne v tej državi. Nobenega dvoma ni,
               da ne bomo govorili o kakršnemkoli privilegiranem položaju teh vdov, ker spadajo
               starejše ženske vdove praviloma v najrevnejši del populacije, kjer dosega revščina
               40% po naših uradnih podatkih. Zato je prav, da se to naredi. Slišali pa smo že, da
               je znesek te vdovske pokojnine skrajno majhen.</p>
               <p>Težava je pa nekje drugje. Da podpiramo to rešitev tudi zaradi tega, ker bo to,
               čeprav v majhnem obsegu, popravilo materialni položaj na eni strani. Po drugi strani
               pa opozarjamo, da je to tisti del pravic iz Pokojninskega in invalidskega
               zavarovanja, ki bi z zakonom, ki ga je sprejela bivša oblast ob nasprotovanju naše
               poslanske skupine, zamrznjen in bo tudi ta del teh 15% vdovske pokojnine še naprej
               zamrznjen. In tisti zakon je torej najbolj preprečevala popraviti prav poslanska
               skupina, ki se danes hvali, kakšen posluh za upokojence ima. Zaradi tega seveda je
               skrajni čas, da diskriminatorno stanje odpravimo. Uredimo to tudi za teh nekaj vdov.</p>
               <p>Moram poudariti, da bi mi tako rešitev podprli ne glede na njihovo število in ne
               glede na finančne posledice. Kajti, kadar gre za to, da smo pred zakonom enaki, potem
               ni mogoče priznati pravico samo tistemu, ki ti je všeč, ampak vsem, ki jih zakon
               pokriva.</p>
               <p>Skratka, mi bomo to podprli. In smo zadovoljni, da smo končno rešili vprašanje, ki
               je po nepotrebnem toliko dolgo časa odprto in ki spravlja v še težji položaj vdove po
               vojaških zavarovancih. Hvala lepa.</p>
            </sp>
            <sp xml:id="SDZ5-Redna-04-2009-03-31.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Zmago Jelinčič Plemeniti v imenu poslanske skupine
               Slovenske nacionalne stranke. Prosim.</p>
            </sp>
            <sp xml:id="SDZ5-Redna-04-2009-03-31.sp20">

               <speaker>ZMAGO JELINČIČ PLEMENITI:</speaker>

               <p>Lep pozdrav vsem skupaj. V teh patetičnih govorih, ki smo jih slišali vsaj od zadnjih
               dveh razpravljavcev, je toliko nelogičnosti, da se človeku malo hecno zdi. Treba je
               povedati, da niso vse vdove plačevale v Sloveniji svojih prispevkov, kajti vojaške
               osebe so se selile po nekdanji Jugoslaviji. In so te vdove kvečjemu v zadnjih letih
               plačevale v Sloveniji svoje prispevke. To se pravi, verjetno dve ali tri leta. Kaj
               več ne, kajti po štirih letih je prišlo v vojaških vrstah do prekomande. Hecna je
               tudi izjava, da je 40% revščine v teh vrstah, ko pa smo slišali od gospoda Potrča, da
               je teh gospa pravzaprav ne več kot 50. Tudi pri tej številki se nam zdi smešno to, da
               je zdaj pri istem zakonu, ki je bil vložen v prejšnjem mandatu, danes se govori o
               približno 50, "zahtev za odmero davka vdovske pokojnine ne bo več kot 50". To je bil
               citat.</p>
               <p>V prejšnjem mandatu pa naj bi bilo vseh vdovskih pokojnin po bivših vojaških
               zavarovancih 1.613. To se pravi, v enem letu se je zmanjšalo s 1.613 na manj kot 50.
               Ravno tako je tudi v lanskem letu pisalo, da bi potrebovali za izvajanje tega zakona
               približno 564 tisoč evrov na leto. Danes je bilo rečeno, da bi potrebovali približno
               36 tisoč evrov na leto.</p>
               <p>Skratka, zelo čudno in, bi rekel, nekonsistentno. Jaz razumem, da je treba izpolniti
               obljube. In konec koncev, zakaj pa ne? Vendar pa bodite vsaj koncizni, točni in
               resni. In ne vem, zakaj je treba v teh časih, ko je recesija v državi in ko bi
               potrebovali druge zakone za reševanje gospodarske situacije, po skrajšanem postopku
               sprejemati ta zakon za 50 ljudi?</p>
               <p>Mogoče bi bilo bolj smiselno, če bi največja koalicijska stranka iz svojega žepa
               dala denar za te gospe. Mislim, da bi bila država zelo vesela. Lahko bi si obesili
               okoli vratu veliko medaljo za to zadevo. In namesto, da varčujete pri kavicah, bi pa
               dali še malo več denarja, pa bi bilo to rešeno. Če pomnožimo 50 teh ljudi s cca 60
               evri - mislim, da to ne znese veliko, da se vaši blagajni niti poznalo ne bi kaj
               dosti.</p>
               <p>Zagotovo pa je treba urediti še marsikaj na področju pokojninskih zadev. Po drugi
               strani pa nočete, morda tudi zaradi kakšnega vašega bivšega ali pa sedanjega člana,
               urediti, recimo, problematike, ki jo ima gospod Čad. General Čad je bil tisti, ki je
               bil pripravljen predati celotno Istro slovenskim vojakom, slovenski teritorialni
               obrambi. Pa takrat v tistem času Bavčar ni zmogel poguma, da bi šel dlje kot do
               hrvaške meje. In, recimo, generala Čada je takrat, ko se je bil pripravljen predati
               Slovenski vojski, Kučan prosil, da naj ostane na Reki, da ne bi kdo drug prišel in da
               ne bi bilo problemov. In zdaj nočete urediti zadev generala Čada. Tudi slišati nočete
               o tem. Ali je to zaradi tega, da ščitite gospoda Kučana ali zakaj? Mislim, da so take
               zadeve bolj pomembne. Ta človek je naredil za samostojnost Slovenije bistveno več kot
               marsikateri osamosvojitelji, ki se danes hvalijo in ne vem, kaj še so vse naredili.
               Ampak tam vas ne zanima. Tukaj se greste pa neselektivno urejati določene zadeve. Pa
               niti ne veste, kaj je bil mož, bivši soprog od določene gospe. Kaj pa, če so bili
               kakšni taki kot tisti gospodje, ki so direktno iz tankov, ko so napadli Trzin, prešli
               v službo v Slovensko vojsko?</p>
               <p>Nič ne veste o tem, ker vas ne zanima, ker hočete zadeve speljati tako, kot ste si
               zastavili, pa ne glede na to, kaj bo, in ne glede na to, kaj bo ne koštalo, stalo z
               denarjem Republiko Slovenijo, ampak kaj bo to stalo v kakšnih drugih sferah. Konec
               koncev te zadeve vendarle enkrat pridejo na jasno. Mogoče bi bilo smiselno, da se
               Rožleti raznih vrst ne bi oglašali s takšnimi neumnostmi, kot smo jih mi danes
               slišali tudi tukaj. Hvala lepa.</p>
            </sp>
            <sp xml:id="SDZ5-Redna-04-2009-03-31.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenem predlogu zakona ni bilo vloženih amandmajev, zaključujem drugo obravnavo
               predloga zakona. Odločanje o predlogu zakona bomo v skladu s časovnim potekom seje
               zbora opravili danes v okviru glasovanj, pol ure po prekinjeni 12. točki dnevnega
               reda. S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA - OBRAVNAVA PREDLOGA ZA SPREJEM AVTENTIČNE
                  RAZLAGE 51.C ČLENA ZAKONA O LOKALNI SAMOUPRAVI.</title> Predlog za sprejem avtentične
               razlage je v obravnavo zboru predložil poslanec Franc Bogovič. Besedo dajem
               predlagatelju gospodu Francu Bogoviču za dopolnilno obrazložitev predloga za sprejem
               avtentične razlage. Prosim.</p>
            </sp>
            <sp xml:id="SDZ5-Redna-04-2009-03-31.sp22">

               <speaker>FRANC BOGOVIČ:</speaker>

               <p>Lep pozdrav, spoštovani!</p>
               <p>Razlogi za to, da sem vložil predlog za sprejem avtentične razlage 51.c člena,
               izhajajo iz okoliščin, ki so nastale v našem lokalnem prostoru ob delitvi občine
               Krško na občino Krško in na občino Kostanjevico. Kljub pripravljeni potrebni
               dokumentaciji v skladu z Zakonom o lokalni samoupravi za sporazumno delitev v šestih
               mesecih, ki jih opravita občinska sveta, ali v naslednjih treh mesecih, ki jih lahko
               opravita župana, do tega sporazuma ni prišlo. In sedaj smo v neki situaciji, kjer so
               še vedno določena razhajanja med občinama glede potrebe po dodatnih sredstvih, ki naj
               bi jih novo nastala občina Preval s proračunom občine Krško, tako da pričakujemo, da
               bo zelo težko ali pa mogoče tudi možno sprejeti to sporazumno delitev.</p>
               <p>Glede na to, da zakon v 51. c členu daje možnost, da se ena izmed občin odloči za
               sprejem enostranskega akta, smo želeli, preden bi se za takšno odločitev, da bi
               sprejeli, dobiti avtentično razlago v Državnem zboru. Kajti, po tistem, ko smo
               spraševali različne, tako v Službi za lokalno samoupravo, tako na Ministrstvu za
               finance, nismo bili prepričani, kako moramo narediti. Zato smo želeli v avtentični
               razlagi dobiti to pojasnitev.</p>
               <p>Gre za enostavna vprašanja, ali je 51.c člen zadostna osnova, da lahko ena izmed
               tako tangiranih občin sprejme enostranski akt, ki je potem osnova za vpis v zemljiško
               knjigo za premoženje osnova za sprejem akta v ustanoviteljstvih javnih zavodov. Konec
               koncev tudi osnova za pridobitev soglasja na Ministrstvu za finance za primer
               dolgoročnega zadolževanja. Kot sem že dejal, predhodno smo o tem želeli dobiti jasna
               pojasnila. Vendar so bili ti odgovori včasih si nasprotujoči ali pa nam nejasni, zato
               smo želeli to v avtentični razlagi.</p>
               <p>Že na Odboru za lokalno samoupravo in tudi v gradivih, ki ste jih dobili s strani
               službe Vlade Republike Slovenije za lokalno samoupravo, kakor tudi s strani
               Zakonodajno-pravne službe, je stališče, da je ta 51.c člen dovolj jasen in da na nek
               način tudi potrjuje to, kar smo mi želeli v tej avtentični razlagi, kar sem tudi sam
               zapisal, da bi bilo prav v obliko te razlage.</p>
               <p>To pomeni, da ta 51.c člen sedaj omogoča, da v kolikor ena izmed občin sprejme
               enostranski akt, je to akt, ki ga je potrebno normalno poslati drugim občinam, ga
               uradno objaviti. V tem času tudi zagotoviti to sodno varstvo, ki ga v tem primeru
               izvaja Upravno sodišče. V nadaljevanju pa, v kolikor ne pride do izpodbijanja tega
               dokumenta, je to primeren dokument tako za vpis v zemljiško knjigo, za izvajanje
               ustanoviteljskih pravic v zavodih, kakor tudi glede na določila Zakona o financiranju
               občin, ki ureja te zadeve zadosten in primeren dokument za pridobitev soglasja za
               dolgoročne zadolževanje.</p>
               <p>Iz tega razloga tudi sam ocenjujem, da podobno, kot se je odločil Odbor za lokalno
               samoupravo, ni posebne eksplicitne potrebe po sprejemu te razlage. Kajti, v tem
               postopku smo sedaj prejeli dovolj jasno stališča usklajena, tudi z vladne strani
               potrjena, ki nam omogočajo zadostno osnovo za nadaljnje odločanje. Mislim pa, da je
               kljub vsemu temu bil namen dosežen. Tako za nas, kakor tudi za katero od drugih
               občin, ki se v primeru razdružitve posameznega dela občine v novo nastalo občino
               težje dogovori, tako da bo mogoče to tudi komu drugemu še prav prišlo.</p>
               <p>Se pravi, še enkrat ocenjujem, da je tako s strani službe, kakor tudi službe za
               lokalno samoupravo, kakor tudi Zakonodajno-pravne službe dovolj osnov, da se lahko
               strinjam s tem, da avtentična razlaga ni potrebna. Hvala.</p>
            </sp>
            <sp xml:id="SDZ5-Redna-04-2009-03-31.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog za sprejem avtentične razlage je obravnaval Odbor za lokalno
               samoupravo in regionalni razvoj kot matično delovno telo. Besedo dajem predsedniku
               gospodu Viliju Trofeniku za predstavitev poročila odbora. Prosim.</p>
            </sp>
            <sp xml:id="SDZ5-Redna-04-2009-03-31.sp24">

               <speaker>VILI TROFENIK:</speaker>

               <p>Lep pozdrav in hvala za besedo. Odbor za lokalno samoupravo in regionalni razvoj je
               na svoji drugi seji 13. 3. obravnaval predlog za sprejem avtentične razlage 51c.
               člena Zakona o lokalni samoupravi, ki jo je v obravnavo Državnemu zboru predložil
               kolega poslanec Franc Bogovič. Odbor je bil pred sejo seznanjen z mnenjem
               Zakonodajno-pravne službe, mnenjem Komisije Državnega sveta za lokalno samoupravo in
               regionalni razvoj in mnenji županov Mestne občine Ljubljana, Občine Trbovlje in
               Mestne občine Maribor. Odbor je uvodoma seznanil z namenom predlagatelja za ureditev
               premoženjsko pravnih razmerij, ki nastanejo ob delitvah občin. Predlagatelji izhajajo
               iz primera Občine Krško, iz katerega se leta 2006 izloči del v novo občino
               Kostanjevica ob Krki. Vendar v zakonsko predvidenem roku ni prišlo do sporazumne
               delitve premoženja med občinama. Zato je predlagatelj želel na podlagi avtentične
               razlage omogočiti, da bi občinski svet lahko sprejel enostranski dokument, ki bi
               omogočil začetek vpisovanja premoženja Občine Krško v zemljiške knjige in s tem rešil
               vprašanja pridobivanja gradbenih dovoljenj, ustanoviteljstva in dolgoročnega
               zadolževanja.</p>
               <p>Ministrstvo za finance je Občini Krško pojasnilo, da brez dokumentov o sporazumni
               delitvi premoženja ni možno zadolževanje nobene od navedenih občin. Odbor je ob
               obravnavi vprašanja, ali je potrebno sprejeti avtentično razlago zakona, izhajal iz
               zelo kvalitetnega mnenja Zakonodajno-pravne službe, v katerem je ta podrobno
               obrazložila, da predlagana avtentična razlaga ni potrebna in da je v nekaterih
               primerih celo presegla pomen in namen avtentične razlage. Pri tem je posebej
               poudarilo, da je bistvo avtentične razlage v tem, da jo zakonodajalec sprejme takrat,
               ko je norma tako nejasna, da iz nje izhajajo različne razlage in jo je treba pomensko
               razložiti.</p>
               <p>V primeru, ko je pomen določbe jasen, kot je to v primeru 51.c člena Zakona o
               lokalni samoupravi, pa avtentična razlaga ni potrebna. 51.c člen Zakona o lokalni
               samoupravi namreč se ne nanaša na zadolževanje občin. Zato zadolževanje tudi ne more
               biti neposreden razlog za avtentično razlago, kot je v svojem predlogu navedel
               predlagatelj.</p>
               <p>Zadolževanje je urejeno v drugih zakonih. Pogoji zadolževanja nove občine pa so
               jasno določeni v Zakonu o financiranju občin. Delitev premoženja v skladu z 51.c
               členom zakona mora biti opravljena ne glede na možnost zadolževanja občine. Tudi v
               primeru, ko do zadolževanja občine sploh ne pride. Dopolnitev zakonske določbe za
               avtentično razlago namreč ni dopustna, na kar je opozorilo tudi ustavno sodišče v
               svoji nedavni odločbi, s katero je razveljavilo avtentično razlago, ker ni razlagala
               pravne norme, ampak jo je dopolnjevala.</p>
               <p>Zakonodajno-pravna služba je opozorila tudi na vrsto drugih navedb predlogov za
               avtentično razlago, ki ne izhajajo iz same določbe 51.C člena zakona. Ministrica brez
               resorja, odgovorna za lokalno samoupravo in regionalni razvoj, je odboru, glede na
               to, da do seje ni prejel mnenja Vlade, pojasnila, da se Služba Vlade za zakonodajo in
               Zakonodajno-pravna služba Državnega zbora strinjata glede vsebine odgovora
               predlagateljev. Ob tem je odbor tudi seznanila, da je Ministrstvo za finance Službi
               Vlade za lokalno samoupravo in regionalni razvoj zagotovilo, da tolmači 51.C člen na
               način, da je predložitev sporazuma ali enostranskega akta zadosten pogoj za izvajanje
               postopkov zadolževanja in odobravanja zadolževanja občin s strani ministrstva.</p>
               <p>V razpravi je bilo poudarjeno, da je treba v postopkih sporazumevanja upoštevati
               51.C člen Zakona o lokalni samoupravi in da bo mnenje Zakonodajno-pravne službe v tem
               smislu dobrodošlo za marsikatero občino, ki še ni uspela dokončno razrešiti vprašanj
               delitve premoženja med občinami.</p>
               <p>Odbor je na podlagi mnenja predlagatelja, da sta Zakonodajno-pravna služba in
               predstavnica Službe za lokalno samoupravo in regionalno politiko ustrezno pojasnili
               vsebino 51.C člena zakona in možnosti, ki jih ta dopušča, ocenil, da nadaljnja
               obravnava predloga avtentične razlage ni več potrebna. Na podlagi tega je odbor
               sprejel sklep, s katerim predlaga Državnemu zboru, da predloga za sprejem avtentične
               razlage 51.C člen Zakona o lokalni samoupravi ne sprejme.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp25">

               <speaker>DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospa Renata Brunskole v imenu Poslanske skupine Socialnih
               demokratov.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp26">

               <speaker>RENATA BRUNSKOLE:</speaker>

               <p>Lepo pozdravljeni, gospod predsednik, gospa državna sekretarka, kolegice in
               kolegi.</p>
               <p>Predlagatelj kolega poslanec Franci Bogovič meni, da 51.C člen sicer določa
               kriterije za delitev premoženja po zakonu. Je pa ta določba preskopa in nejasna pri
               opisu samega načina postopanja v primeru takšne zakonske delitve. Zlasti v smislu
               izvršitve delitve in aktih, ki jih je za to treba sprejeti, da se takšno delitev
               transparentno prikaže in dokaže organom navzven. Predlagatelj predlaga, da se z
               avtentično razlago pojasnijo tretji, četrti in šesti odstavek 51.C.</p>
               <p>Vlada Republike Slovenije je podala mnenji, da je 51.C člen Zakona o lokalni
               samoupravi v vseh odstavkih in v celoti jasen in razumljiv.</p>
               <p>Tako, da za izvajanje ne potrebuje nikakršne izpopolnitve in tudi ne predlaga
               avtentične razlage, kot jo predlaga kolega poslanec. Zakonodajno-pravna služba
               Državnega zbora pa je ugotovila, da ima navedeni predlog formalno vse elemente, ki
               jih mora vsebovati po drugem odstavku 149. člena Poslovnika Državnega zbora.</p>
               <p>Predlagatelj meni, da je avtentična razlaga potreba, ker ministrstvo, pristojno za
               finance, občini, ki je v postopku delitve premoženja, ne odobri kreditov in ne
               omogoči zadolževanja, dokler ni sprejet ustrezen sporazum o delitvi premoženja.</p>
               <p>Ugotavlja se, da se določba 51.c člena Zakona o lokalni samoupravi, katera
               avtentična razlaga se predlaga, ne nanaša na zadolževanje občine, ampak na delitev
               premoženja. Zato meni, da ta razlog, ki ga navaja predlagatelj avtentične razlage, ne
               more biti ustrezen neposredni razlog za sprejem avtentične razlage.</p>
               <p>Delitev premoženja v 51.c členu zakona ni določena z namenom zadolževanja, ampak za
               to, da se uredijo premoženjska vprašanja med novo nastalimi občinami.
               Premoženjsko-pravna razmerja morajo biti urejena ne glede na možnost zadolževanja.
               Torej tudi, če do zadolževanja sploh ne pride. Mnenje Zakonodajno-pravne službe je
               tudi, da avtentična razlaga določb 51.c člena Zakona o lokalni samoupravi ni
               potrebna, in da bi v nekaterih primerih celo presegla pomen in namen avtentične
               razlage. Ker je na Odboru za lokalno samoupravo in regionalni razvoj predlagatelj
               kolega poslanec Franci Bogovič avtentične razlage že dobil, že dobil razlago oziroma
               potrdilo, je tudi sam menil, da sprejem avtentične razlage ni nujen.</p>
               <p>Poslanska skupina Socialnih demokratov podpira sklep Odbora za lokalno samoupravo in
               regionalni razvoj, da sprejetje avtentične razlage ni nujno. In zato predloga za
               sprejem avtentične razlage 51.c člena Zakona o lokalni samoupravi v Poslanski skupini
               Socialnih demokratov ne bomo podprli. Hvala.</p>
            </sp>
            <sp xml:id="SDZ5-Redna-04-2009-03-31.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Vili Trofenik v imenu Poslanske skupine Zares. Prosim.
           </p>
            </sp>
            <sp xml:id="SDZ5-Redna-04-2009-03-31.sp28">

               <speaker>VILI TROFENIK:</speaker>

               <p>Hvala za besedo. Ureditev premoženjsko-pravnih razmerij, ki nastanejo po delitvah
               oziroma ustanovitvah občin, je nedvomno pomembno vprašanje, ki povzroča nemalo težav
               od uvedbe lokalne samouprave kljub številnim spremembam zakonodaje na tem področju. V
               bistvu pa bi morala ta vprašanja biti rešena vsaj načelno, z elaboratom
               predlagatelja, s katerim se utemeljujejo razlogi za ustanovitev nove občine.</p>
               <p>Na tak način bi bili občani seznanjeni s posledicami ustanovitve nove občine pred
               referendumom na katerem se izrekajo k posameznem predlogu in bi odločanje na
               referendumu imelo svojo težo, ter bi se izognili dostikrat tudi zavajajočim napovedim
               o premoženjsko-pravnih zadevah, ki so prevečkrat v funkciji utemeljevanja predloga in
               nerealnih pričakovanj, podeliti pa povzročajo nepotrebne težave in škodo. V naši
               poslanski skupini ne bomo podprli vloženega predloga za avtentično razlago 51.c člena
               zakona, ampak bomo podprli predlog Odbora za lokalno samoupravo in regionalni razvoj,
               ki sledi izredno kvalitetnemu mnenju Zakonodajno-pravne službe. Poleg tega pa se z
               obvezno razlago tega člena tudi v primeru njenega sprejetja, kot je bilo povedano, ne
               bi rešilo problematike, s katero je bila motivirana vložitev te obvezne razlage, in
               sicer zadolževanje občine. Hvala lepa.</p>
            </sp>
            <sp xml:id="SDZ5-Redna-04-2009-03-31.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Anton Urh v imenu Poslanske skupine DeSUS. Prosim.</p>
            </sp>
            <sp xml:id="SDZ5-Redna-04-2009-03-31.sp30">

               <speaker>ANTON URH:</speaker>

               <p>Spoštovani gospod predsednik, spoštovana državna sekretarka, kolegice in kolegi
               poslanci! V Poslanski skupini DeSUS podpiramo sklep, ki ga je sprejel Odbor za
               lokalno samoupravo in regionalni razvoj, in sicer, da se zavrne predlog za sprejem
               avtentične razlage 51.c člena Zakona o lokalni samoupravi. Strinjamo se namreč z
               mnenjem Zakonodajno-pravne službe in Vlade, da avtentična razlaga ni potrebna in da
               je v nekaterih primerih celo presegla pomen ter namen avtentične razlage.</p>
               <p>Bistvo avtentične razlage je namreč v tem, da jo zakonodajalec sprejme takrat, ko je
               norma tako nejasna, da iz nje izhajajo različne razlage in jo je treba pomensko
               razložiti. V primeru, ko je pomen določbe jasen, kot je to v primeru 51.c člena
               Zakona o lokalni samoupravi, pa avtentična razlaga ni potrebna. Obenem pa tudi glede
               na samo vsebino določbe 51.c člena je avtentična razlaga nepotrebna, saj se ta člen
               ne nanaša na zadolževanje občin. In zato zadolževanje tudi ne more biti neposreden
               razlog za avtentično razlago, kot navaja predlagatelj.</p>
               <p>Delitev premoženja v skladu z 51.c členom mora biti opravljena ne glede na možnost
               zadolževanja občine tudi v primeru, ko do zadolževanja občine sploh ne pride. Predlog
               za sprejem avtentične razlage določa, da je akt o postopku delitve ugotovitveni akt,
               ki ga občina sprejme enostransko. Vendar to jasno izhaja že iz samega zakona.
               Potrditev takšne razlage izhaja tudi iz odločbe Ustavnega sodišča številka U-1-4/99,
               v kateri je pojasnjeno, da je delitev premoženja v tem primeru delitev "ex lege", to
               je delitev po zakonu. V tem primeru občina sprejme enostranski akt, ki je
               ugotovitvene narave.</p>
               <p>V Poslanski skupini DeSUS predlagamo vsem občinam, ki so se znašle v podobni
               situaciji, kot sta se občini Krško in Kostanjevica na Krki, ki sta bili predlagatelju
               tudi podlaga za predlagano avtentično razlago, da upoštevajo predlog ministrice za
               lokalno samoupravo in Službe Vlade za lokalno samoupravo in regionalno politiko in
               pri tovrstnih nerešenih vprašanjih med občinami uporabijo mediatorja ali pa
               pojasnjevalca situacije. S tem se bo občinam zagotovilo olajšanje sprejemanja
               odločitev oziroma razumevanje možnosti, ki se jim na tem področju ponujajo pri
               doseganju sporazuma ali razrešitve posamezne težave pri sprejemanju tovrstnih aktov.
               Hvala lepa.</p>
            </sp>
            <sp xml:id="SDZ5-Redna-04-2009-03-31.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Barovič v imenu poslanske skupine Slovenske nacionalne
               stranke. Prosim.</p>
            </sp>
            <sp xml:id="SDZ5-Redna-04-2009-03-31.sp32">

               <speaker>BOGDAN BAROVIČ:</speaker>

               <p>Lep pozdrav, kolegice in kolegi, gospod predsednik. Predlog za sprejem avtentične
               razlage 51c. člena Zakona o lokalni samoupravi je bil dobrodošel. Moramo priznati,
               dobrodošel je bil iz enega samega razloga zato, da opozorimo na pomanjkljivosti, ki
               se pojavljajo pri - in tukaj je sedaj bistvo - samovoljnih odločitvah Državnega zbora
               in celo kršitev lastnih zakonov, ki se dogajajo, ko Državni zbor oblikuje nove in
               nove občine, kljub temu, da krši določila zakona, ki se zelo jasna.</p>
               <p>Zakon je jasen, da lahko občina je, če ima 5 tisoč prebivalcev in določene pogoje
               oziroma 2500 prebivalcev ob posebnih pogojih. Vi dobro veste, da se je to dogajalo v
               predprejšnji oblast, v prejšnji oblasti, da je bilo oblikovanje občin pravzaprav
               priprava na državozborne volitve in lokalne volitve. In, prav je, zato smo tudi v
               Slovenski nacionalni stranki in tudi sam kot župan podprl predlog za sprejem
               avtentične razlage.</p>
               <p>Seveda bomo v Slovenski nacionalni stranki spoštovali mnenje Zakonodajno-pravne
               službe, ki je zelo jasna. Seveda v Slovenski nacionalni stranki pač tudi sprejeli
               odločitev, kakršno je sprejelo matično delovno telo. Še enkrat pa poudarjamo, da je
               prav, da smo začeli razmišljati o tem, da so potrebni popravki. Kajti veste, nastati
               nova občina nastane in potem imamo takšen problem kot je ta. Verjetno ni edini. Ob
               dogajanjih, ko je občina - primer bom povedal, Ankaran v prejšnjem mandatu -
               ustrezala zakonskim pogojem pa ta Državni zbor ni sprejel ustanovitev nove občine
               Ankaran. Ustanovili smo pa kup novih občin, ki so seveda eklatantno po pogojih kršila
               zakonodajo.</p>
               <p>Jaz upam, da bodo na sporazumni način ali pa na "ex lege" način kolegi v obeh
               občinah ta problem rešili. Hkrati pa prosim in opozarjam ta Državni zbor, da dobro
               premisli, ko bo prišel čas o ponovnem oblikovanju še novih in novih občin ob 110-ih,
               ki jih že imamo. Ob tem bi zelo rad opozoril koalicijo in Vlado, ki oblikuje
               zakonodajo, da naj malce pregleda tudi zakonodajo o ustanavljanju mestnih občin, kjer
               so neka določila, ki so že vrsto let nerazumna. Pomeni, da mestna občina lahko
               nastane, če ima 20.000 in več prebivalcev in 15.000 zaposlenih. Mi vemo, da je že
               vrsto let ta podatek iluzoren, ampak takšna zakonodaja še vedno obstaja in tudi tam
               bomo prišli do podobnega problema o zahtevah po avtentičnih razlagah.</p>
               <p>Zakaj iskati avtentične razlage, če vemo, da obstajajo težave in problem in da je
               potrebno spremeniti in prevetriti zakonodajo o ustanavljanju občin, o ustanavljanju
               mestnih občin?</p>
               <p>V Slovenski nacionalni stranki spoštujemo zelo utemeljeno mnenje Zakonodajno-pravne
               službe, na katerem sloni tudi mnenje matičnega delovnega telesa. Zato bomo ravnali
               zakonodajno-pravno korektno in bomo spoštovali tudi mnenje matičnega delovnega
               telesa. Upam pa, da kljub temu, da bomo predlog za sprejem avtentične razlage
               zavrnili, da se nam je to vtisnilo v naš spomin in v našo zahtevo, da ustrezno rešimo
               takšna in podobna vprašanja že v letošnjem, najkasneje pa v prihodnjem letu. Hvala
               lepa.</p>
            </sp>
            <sp xml:id="SDZ5-Redna-04-2009-03-31.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franc Bogovič v imenu Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ5-Redna-04-2009-03-31.sp34">

               <speaker>FRANC BOGOVIČ:</speaker>

               <p>Pozdravljeni še enkrat!</p>
               <p>V poslanski skupini SLS razumemo potrebo za avtentično razlago, ki je nastala
               predvsem v problematiki razmerij, ki nastanejo po delitvi občin. Vemo, da lahko nova
               občina dejansko popolnoma samostojno živi kot pravni subjekt šele, ko predhodno uredi
               razmerje s prejšnjo občino. Novo nastala občina je med drugim dolžna prevzeti vse
               obveznosti in odgovornosti za upravljanje s premoženjem in finančnimi sredstvi. Vse
               organizacijsko in kadrovsko tako urediti, da lahko postopoma začne s samostojnim
               izvajanjem vseh svojih nalog, sprejeti vse potrebne splošne akte za delovanje
               proračuna občine ter dokončno dogovoriti tudi premoženjsko delitveno bilanco.</p>
               <p>Zakon predvideva dve možnosti, in sicer sporazumno razdelitev premoženja in
               razdelitev premoženja ex lege, torej po samem zakonu. Primeroma je bil v predlogu
               naveden problem Občine Krško in Občine Kostanjevica na Krki, ki še vedno nista uspeli
               razdeliti premoženje in urediti premoženjsko pravna razmerja. Medtem, ko je občinski
               svet Občine Krško že sprejel sporazum o razdelitvi premoženja je občinski svet Občine
               Kostanjevica na Krki sprejel sklep, da sporazuma ne sprejme. Občini ne najdeta
               skupnega jezika. Zato želi občinski svet Občine Krško sprejeti enostranski akt, s
               katerim bo štel premoženje za razdeljeno po samem zakonu. Se pravi v skladu z
               določili 51.c člena Zakona o lokalni samoupravi. Po sprejemu tega akta in ostalih
               aktivnosti naj bi bila delitev premoženja za Občino Krško dokončna in zaključena.</p>
               <p>V poslanski skupini SLS razumemo, da je bil predlog za sprejem avtentične razlage
               podan, ker je določba 51.c člena Zakona o lokalni samoupravi preskopa in nejasna pri
               vpisu samega načina postopanja v primeru zakonske delitve. Problem je zlasti v smislu
               izvršitve delitve in akti, ki jih je za to treba sprejeti, da se takšna delitev
               transparentno prikaže in dokaže organom navzven. Problemi so bili tudi z Ministrstvom
               za finance, ki je stalo na stališču, da občina Krško ne more najeti nobenega kredita
               oziroma se zadolžiti, dokler ne pride do sporazuma med občinama. Ker si občina Krško
               ne želi imeti težav pri urejanju zemljiško-knjižnih vprašanj pri gospodarjenju z
               nepremičninami in upravljanju javnih zavodov, je bil vložen ta predlog za prejem
               avtentične razlage. Skozi proceduro, predvsem na podlagi mnenja Zakonodajno-pravne
               službe, se je ugotovilo, da avtentična razlaga določbe 51.c člena Zakona o lokalni
               samoupravi ni potrebna. Predvsem so pomembne razlage, ki jih je na seji Odbora za
               lokalno samoupravo podala ministrica brez resorja, odgovorna za lokalno samoupravo.
               Poudarila je, denimo, tudi, da je enostranski akt, ki napotuje na 51.c člen, podlaga
               za kasnejši vpis premoženja v zemljiško knjigo, in prav tako, da je Ministrstvo za
               finance zagotovilo, da je tolmačenje 51.c člena na način, da je predložitev sporazuma
               ali enostranski akt zadosten pogoj za izvajanje postopkov zadolževanja in odobravanja
               zadolževanja občin s strani Ministrstva za finance.</p>
               <p>Glede na pravkar navedeno tudi v Poslanski skupini SNS menimo, da avtentična razlaga
               51.c člena ni več potrebna. Hvala.</p>
            </sp>
            <sp xml:id="SDZ5-Redna-04-2009-03-31.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. O predlogu za
               sprejem avtentične razlage bomo v skladu s časovnim potekom seje zbora odločali danes
               v okviru glasovanj, pol ure po prekinjeni 12. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA - TRETJA OBRAVNAVA PREDLOGA ZAKONA O
                  SPREMEMBI ZAKONA O DAVKU NA DODANO VREDNOST,</title> v okviru rednega postopka.</p>
               <p>Predlog zakona je v obravnavo zboru predložil poslanec mag. Andrej Vizjak. Besedo
               dajem predlagatelju zakona mag. Andreju Vizjaku za dopolnilno obrazložitev predloga
               zakona. Prosim.</p>
            </sp>
            <sp xml:id="SDZ5-Redna-04-2009-03-31.sp36">

               <speaker>MAG. ANDREJ VIZJAK:</speaker>

               <p>Spoštovani predsednik, spoštovane kolegice in kolegi! Ko spremljamo številke
               gospodarske napovedi, ko spremljamo kazalce gospodarske klime v Republiki Sloveniji
               za prihodnje obdobje, je več kot jasno, da tisti gospodarski subjekti, ki so najbolj
               udeleženi pri vsem tem, pravzaprav niso prepoznali ukrepov Vlade kot zadostne ukrepe
               Vlade, kot pravočasne ukrepe Vlade, kot ukrepe, ki bodo prijeli in potegnili
               Slovenijo iz te nezavidljive situacije.</p>
               <p>Nasprotno, pesimizem med gospodarskimi subjekti v Sloveniji je večji kot v državah
               članicah Evropske unije. Kazalci gospodarske klime so slabši in vse skupaj pravzaprav
               izhaja iz zelo preprostega dejstva: Vlada ni izpolnila pričakovanj in jih tudi ne
               izpolnjuje. Zato smo v opoziciji želeli pomagati. Predlagali smo Partnerstvo za
               razvoj. Predlagali smo vrsto ukrepov, ki pa so po tekočem traku bili vsi po vrsti
               bolj ali manj zavrnjeni. Zlasti tisti, za katere menimo, da bi najprej lahko
               "prijeli". In takšen je tudi ta zakon, ki sem ga vložil v parlamentarno proceduro.</p>
               <p>To je zakon, s katerim bi gospodarstvu prej vrnili tisto, kar je preplačalo. To se
               pravi, vrnili bi prej preplačan davek na dodano vrednost. In to takoj. Vlada je delno
               prisluhnila temu predlogu. Vlada je skrajšala vračilo preplačanega DDV s 60 na 21
               dni, vendar šele naslednje leto. Kriza je pa danes, poteka danes in podjetja krvavo
               potrebujejo likvidna sredstva. Danes krvavo potrebujejo denar. Včeraj sem obiskal eno
               podjetje, ki sodi med največje avtoprevoznike v Republiki Sloveniji. Ima preko 400
               kamionov. To se pravi, lahko si mislite, koliko ljudi je angažiranih, zaposlenih v
               okviru tega podjetja. Podjetje ima začuda, kljub vsemu temu posel, delo. Ima pogodbe
               in se sooča samo z enim problemom. To je ta problem, da so tisti, s katerimi posluje,
               zamaknili plačilne roke za 30 in več dni. Kar pomeni, da se je kar naenkrat temu
               podjetju prikazala ena vrzel, pomanjkanje nekih likvidnih sredstev, ki jih potrebuje
               za normalno poslovanje, za izplačila plač, za plačila do dobaviteljev. In ker
               podjetje tega denarja nima, se vrši plačilna nedisciplina naprej. Delavci kasneje
               dobivajo plače. Dobavitelji kasneje dobijo denar za njihove zadeve. Takih primerov je
               v Sloveniji še veliko. Tako podjetje praktično ne more najeti premostitvenih
               kreditov, kratkoročnih kreditov, ker so predragi.</p>
               <p>Namreč, v tem konkretnem primeru je zavarovanje nekega kratkoročnega kredita in
               skupaj z obrestno mero, postavi to obrestno mero na letni ravni na preko 10%, tudi do
               12%. Seveda je skoraj ni dejavnosti v Sloveniji, ki bi imela tako visok profit,
               zaslužek, da si lahko hkrati privošči tako neugoden kredit. Vsi ukrepi, ki jih je
               Vlada predlagala, gredo pravzaprav v neko drugo smer. Gredo v nove neke razvojne
               projekte, ki so tudi hvalevredni, vendar je pa zelo premalo bilo storjeno za
               povečanje likvidnosti gospodarstva. In ta zakon, s katerim smo želeli prej vrniti
               gospodarstvu tisto, kar je njegovega, je sam en, seveda en, vendar pomemben kamen v
               mozaiku ukrepov, ki jih slovensko gospodarstvo v času te krize potrebuje.</p>
               <p>Vlada se je odločila, koalicija tudi, da bo to šele prihodnje leto. Namesto tega pa
               imamo v proračunu postavke oziroma v rebalansu postavke, ki tja sploh ne sodijo. Na
               primer 50 milijonov evrov vračila preplačanega oziroma vračila plačanj v javno
               telekomunikacijsko omrežje, za kar je pravzaprav pred časom država dala Slovenski
               odškodninski družbi delnice. In s tem namenom, da iz teh delnic in prodaje teh delnic
               poplačuje vlagatelj oziroma na druge načine, v skladu z možnostmi Soda. Ne vem, zakaj
               je to redkih 50 milijonov.</p>
               <p>Skratka želim povedati, da denar je. Denar za ta namen je. Vendar pravzaprav je
               prioriteta do tega ukrepa s strani Vlade zelo nizka in posledično seveda nismo priča
               podpori. Torej upam, poslanke, da imamo še eno priložnost in da jo lahko izkoristimo.
           </p>
            </sp>
            <sp xml:id="SDZ5-Redna-04-2009-03-31.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima mag. Andrej
               Vizjak v imenu Poslanske skupine Slovenske demokratske stranke. Prosim, gospod mag.
               Vizjak.</p>
            </sp>
            <sp xml:id="SDZ5-Redna-04-2009-03-31.sp38">

               <speaker>MAG. ANDREJ VIZJAK:</speaker>

               <p>Hvala lepa, predsednik. Seveda bo Slovenska demokratska stranka podprla amandma, ki
               je vložen. Amandma, ki je vložen na obstoječ zakon, je ta, da zakon začne veljati in
               se tudi uporablja naslednji dan po objavi v Uradnem listu. Torej, želimo, da bi kar
               se da hitro izboljšali likvidnost slovenskih podjetij, kar je seveda izredno pomemben
               ukrep za blažitev posledic te krize. Jaz sem še skozi celo proceduro obravnave tega
               zakona povedal vse pozitivne plati.</p>
               <p>Vlada je pri tem opozorila na vse negativne plati tega zakona. In lahko izluščimo
               zgolj eno negativno plat, in to je, da bo zaradi tega ukrepa trpela likvidnost
               oziroma da se bo likvidnost državnega proračuna in posledično, da bo zaradi tega
               ukrepa večji primanjkljaj na koncu leta. Če bi bila tako visoka skrb Vlade za
               likvidnost proračuna, potem ne bi v Državnem zboru sprejeli rebalansa proračuna 2009,
               ker vsi vemo, da temelji na preoptimističnih predpostavkah glede gospodarske rasti
               posledično prilivov v državno blagajno in da je zelo ambiciozno naravnan. Pravimo,
               celo plenilski, ko govorimo o odhodkovni strani. Torej, tu Vlado ni skrbela
               likvidnost, ko na eni strani vemo, da bo več odhodkov, kot je bil sprva predviden
               proračun, in hkrati bistveno manj prihodkov.</p>
               <p>Se pravi, tu ni problema z likvidnostjo državnega proračuna. Po drugi strani pa,
               seveda so notri - kot sem že omenil - postavke, ki so predimenzionirane. Ena izmed
               postavk, ki je v proračunu predimenzionirana, je tudi postavka povezana s
               subvencioniranjem polnega delovnega časa. Podatki danes kažejo, da se je tega ukrepa
               poslužilo bistveno manj podjetij, kot je Vlada predvidevala, in da bo tukaj ostalo
               kar nekaj sredstev. Omenil sem tudi postavko, povezano z vračili vlaganj v javno
               telekomunikacijsko omrežje. In še in še je takšnih postavk.</p>
               <p>Zato menim, da bi se gotovo našel del sredstev, brez da bi resno posegel v
               kakršnokoli pravico za finančno izpolnitev tega ukrepa, ki ga mimogrede podpira vso
               gospodarstvo, Obrtno-podjetniška zbornica, Gospodarska zbornica. Pravzaprav sleherni
               gospodarski subjekt, na katerega sem naletel, nima težav. Nasprotno, podpira ta
               ukrep. Ta ukrep je pravzaprav glas gospodarstva. Prisluhnimo gospodarstvu, spoštovane
               poslanke in poslanci! Torej, po eni strani menim, da je finančna argumentacija za
               zavrnitev tega - kako bi rekel - prenapihnjena in tudi neutemeljena. Po drugi strani
               pa vsak, ki izvaja proračun, ve, da lahko nekatere ukrepe na koncu leta tudi z
               zamikom plačil delno prenese v naslednje leto in s tem likvidnostno pomaga proračunu.
               Ker gre pri tem amandmaju zgolj za to, da bo prizadet - recimo temu - likvidnostno
               proračun in posledično povzročal primanjkljaj samo v tekočem letu. Saj, naj spomnim
               še enkrat, vračamo gospodarstvu njegov denar. Tisti, ki ga je preplačal. Denarja
               gospodarstvu ne dajemo iz proračuna, ampak ga samo vračamo. Torej, zato menim, da če
               bi Vlada prepoznala ta predlog, bi ga lahko tudi v krajših rokih uvedla.</p>
               <p>Zelo me je zmotilo tudi to, da je v nekem trenutku Vlada sprejela rešitev, da bi ta
               zakon pričel veljati in se uporabljati že v sredini tega leta. To se pravi, s 30. 6.
               Nakar si je premislila in ga za uporabo odložila do konca tega leta oziroma šele, da
               bi prijel prihodnje leto.</p>
               <p>Skratka, menim, da danes lahko naredimo korak v pravo smer ob podpori temu
               amandmaju, ki je vložen, in s tem dejanskemu zaživetju tega ukrepa pravočasno torej
               nemudoma, saj gospodarstvo to pričakuje. Upam, da bi takšni ukrepi tudi popravili
               indekse gospodarske klime v Sloveniji in ne nazdanje tudi pomagali prebroditi in
               omogočiti višjo gospodarsko rast v Sloveniji.</p>
            </sp>
            <sp xml:id="SDZ5-Redna-04-2009-03-31.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Lojze Posedel v imenu Poslanske skupine Zares.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp40">

               <speaker>LOJZE POSEDEL:</speaker>

               <p>Hvala lepa, gospod predsednik. Spoštovani vsi prisotni.</p>
               <p>V Poslanski skupini Zares ne bomo podprli tega predloga. Sicer se nam predlog kot
               takšen zdi smiseln na dolgi rok in je mogoče na mestu tudi vprašanje, zakaj še ni bil
               uveljavljen. Mislim, da je v predstavitvi, ki smo jo poslušali s strani
               predlagatelja, bilo zelo veliko netočnih in nekorektnih izjav glede samega predloga,
               ki je zagotovo usmerjen v to dobrikanje gospodarstvu, ki je v hudih težavah.</p>
               <p>In zato je bolj na mestu, še enkrat, vprašanje: Zakaj takšen ukrep ni bil
               uveljavljen v preteklem mandatu, ko so bili pogoji bistveno drugačni? In da ne gre v
               tem trenutku, ko zavračamo takšen predlog, samo za likvidnostne probleme? Zagotovo so
               ti problemi največji. To je tudi največji razlog, zakaj v Poslanski skupini Zares ne
               bomo podprli tega predloga. Ampak sta še dva bistveno bolj pomembna ali vsaj tako
               pomembna.</p>
               <p>To je način kontrole obračunanega davka na dodano vrednost v inštituciji in ustrezen
               informacijski sistem v davčni upravi, za katerega sem prepričan, da tudi predlagatelj
               ve, da v tem trenutku ni v stanju sprejeti takšne naloge, kot bi jo s takšno
               spremembo zakona naložili. To bi zagotovo pomenilo ne samo likvidnostni izpad, ampak
               tudi možnosti marsičesa neprimernega pri samem obračunu. In da so zato takšni
               predlogi nekorektni v času hude gospodarske krize. Res je tako, kot je bilo povedano,
               da je to samo eden kamenček v ukrepih, ki bi jih lahko Vlada sprejela za omilitev
               razmer. Pa vendar vsi vemo, kaj eden kamenček lahko naredi. Lahko sproži plaz, ki ima
               katastrofalne posledice. Prepričani smo, da je takšen predlog neodgovoren, da je
               všečen gospodarstvu. Vendar je nerealen.</p>
               <p>Enako kot, če primerjamo z družino, vsi bi šli verjetno na predlog letos na
               počitnice na morje ali pa kupili nov avto, pa vendar v času, ko je potrebno
               varčevanje, ko je potrebno gledati na vsak evro, pač takšen predlog ne more dobiti
               podpore. Presenetljivo ali pa začudeni smo lahko, da so takšni predlogi podkrepljeni
               ravno z rebalansom proračuna, kot da nismo pri obravnavi proračuna se podrobno
               seznanili z velikim izpadom na strani prihodkov proračuna in da je odgovornost države
               in pa finančnega ministrstva še posebej v tem obdobju kriznih ministrov ravno v tem,
               da zagotavljajo stabilne finance, in da ni postavke, ki bi v tem trenutku ob
               takojšnji uveljavitvi tega zakona te spremembe nadomestila ta izpad približno 100
               milijonov evrov.</p>
               <p>Zato je takšno pozivanje in pa nagovarjanje gospodarstva s tem populističnim in
               všečnim predlogom neodgovorno, nekorektno. Še posebej, bom poudaril, tudi s strani
               bivšega ministra za gospodarstvo, ki verjetno se zadeva, da je to zamujena priložnost
               in da bi to spremembo morali v prejšnji Vladi, v prejšnjem mandatu uveljaviti glede
               na pozitivne učinke, ki jih ima na gospodarstvu, ne pa da jih ponavljamo v tem
               trenutku, ko se vsi soočamo s to izredno veliko krizo.</p>
               <p>Zato, v Poslanski skupini Zares tega predloga ne bomo podprli. Zavedamo se krize, ki
               se poglablja. Zavedamo se podatkov, ki so evidentni pri vsakomesečnem prilivu DDV-ja
               v državno blagajno, kar je logično ob tako zmanjšani proizvodnji in po drugi strani
               ob tako povečanih transferih socialnih in pa povečanih transferjih kot pomoč k
               gospodarstvu. Zato ocenjujemo ta predlog kot dolgoročno korekten tudi smiseln in ga
               bo, sem prepričan, Vlada tudi pripravila. V tem trenutku pa je nekorekten in ga zato
               v Poslanski skupini Zares ne bomo podprli.</p>
            </sp>
            <sp xml:id="SDZ5-Redna-04-2009-03-31.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Vili Rezman v imenu Poslanske skupine DeSUS. Prosim.
           </p>
            </sp>
            <sp xml:id="SDZ5-Redna-04-2009-03-31.sp42">

               <speaker>VILI REZMAN:</speaker>

               <p>Hvala lepa, gospod predsednik. Lep pozdrav vsem. Naj kar uvodoma sporočim, da bo
               stališče zelo kratko. Bolj bo kratko kot jasno zaradi tega, ker se je poslanska
               skupina tako kot v preteklosti odločila ravnati tako, da prepusti vsaki posamični
               vesti poslanca tako glasovati. Zakon bomo mi sicer, tako kot v preteklosti, podprli.
               Zakon ima dobro intenco. Ima tudi izboljšano rešitev s tem, ko smo vendarle določili
               21-dnevni rok za vračilo preplačanega DDV-ja in ima po oceni nekaterih veliko
               slabost, ko se te dobre rešitve odlagajo časovno predaleč, za marsikoga morebiti celo
               tako, da mu bo to bistveno poslabšalo možnosti za preživetje v smislu gospodarskega
               poslovnega preživetja.</p>
               <p>Kar se tiče amandmaja, smo v poslanski skupini manj enotni. Večinsko bo amandma
               sicer zavrnjen. Del poslancev pa misli, da je ta amandma ključnega pomena in da je
               zakon brez sprejetja tega amandmaja za letos pač obsojen na letargijo. Ne bolj ali
               manj leporečje. In kaže na to, da prave zavzetosti za implementacijo pač ni.</p>
               <p>DeSUS v preteklosti ni spreminjal stališč. Zmeraj je prepuščal pravico poslancem, da
               se v zvezi s tem zakonom in amandmajem odločajo po svoji vesti. Tako bo tudi v
               jutrišnjem glasovanju. Mislim, da jutri o tem glasujemo. Predlagatelj oziroma Vlada
               je spreminjala stališča tako, da je spreminjala argumentacijo, zakaj zavrača, in
               spreminjala tudi rok ter umestitev učinkovanja tega zakona. To so preprosto
               ugotovitve, ki se jim ne da oporekati.</p>
               <p>Skratka, ugotavljamo, da tudi Vlada je bila v nekem določenem trenutku pripravljena
               razmisliti in predlagati nekaj drugega kot to, kar se danes z njene strani predlaga.
               In nekateri mislimo, da je Vlada imela prav takrat, ko je skrajševala na 21 dnevni
               rok in ko je predvidevala implementacijo že pred počitnicami.</p>
               <p>Gospodarstvo ni spreminjalo svojih stališč. Gospodarstvo je ves čas terjalo
               čimprejšnje vračilo preplačanega DDV-ja in je to predlagalo resda že v preteklem
               letu, že v prejšnjem mandatu. Vendar argumentacija ali sklic na to, da prejšnja vlada
               tega ni upoštevala, danes nima nobenega smisla. Če je prejšnja vlada ravnala tukaj
               premalo ambiciozno, preskromno, to nas v ničemer ne opravičuje. Mi bi morali, zlasti
               zaradi situacije v kateri smo, funkcionirati nekoliko odločneje. Odločneje za
               gospodarstvo sprejemljivo pa je, da sprejmemo zakon in amandma.</p>
               <p>Torej, če sklenem. Del poslanske skupine bo, kar se tiče amandmaja, glasoval zanj,
               večinsko sicer proti. Zakon bomo pa podprli zaradi tistega skrajšanja 21-dnevnega
               roka in se pri tem zavedali, da je močno šepal, malodane invaliden.</p>
            </sp>
            <sp xml:id="SDZ5-Redna-04-2009-03-31.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bogdan Barovič v imenu Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ5-Redna-04-2009-03-31.sp44">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Še enkrat pozdrav kolegicam in kolegom!</p>
               <p>Po navadi, ko nekdo piše roman, knjigo ali pa hoče kaj povedati, je vedno težek
               začetek. Sploh, če ve veliko, kar bi rad povedal.</p>
               <p>Najprej bi vas vse skupaj prosil, da pozabite, da je predlagatelj tega zakona in
               amandmaja gospod Andrej Vizjak, ki je bil bivši gospodarski minister in je v največji
               opozicijski stranki. Če boste to odmislili vsi, kolegice in kolegi, se boste lahko
               bolj osredotočili na vsebino tega predloga zakona in ne nazadnje amandmaja, o katerem
               danes govorimo.</p>
               <p>Že to, da smo se tisti, ki ste bili na matičnem delovnem telesu, o tem zakonu
               pogovarjali, kot bi bili na trgu v Turčiji, pomeni, da neka vsebina in intenca tega
               zakona je potrebna. Saj veste, začeli smo s 60-mi dnevi, prišli smo na predlog 7-ih
               dni. Potem so bili predlogi za 30 dni. Potem smo se nekako uskladili oziroma želeli
               na 14 dni priti. Ne nazadnje smo sprejeli nek kompromis 21 dni za vračilo
               preplačanega DDV-ja. Torej, tu smo našli nek skupni jezik.</p>
               <p>Ampak, gremo naprej, nič nismo s tem naredili, če bo obveljalo določilo, da bo zakon
               začel veljati s 1.1.2010, če želite, ali pa po 31.12.2009. Nič nismo naredili. Končno
               smo začeli posegati v teh pogovorih v davčno zakonodajo in poseganje v davčno
               zakonodajo ob današnji zaostreni gospodarski situaciji, poudarjam, ni še krize, je
               potrebno.</p>
               <p>In to je prvi korak, prvi predlog, da najdemo skupni jezik. In v Slovenski
               nacionalni stranki smo dali na tehtnico tako en predlog kot pomisleke Vlade.
               Pomisleki Vlade: nadzor naj ne bi bil izvedljiv takoj. Likvidnostni izpad
               proračunskih sredstev, ki mislim, da smo ga na matičnem delovnem telesu opredelili,
               da to ne more biti, zato, ker mi vračamo denar lastniku, država razpolaga z denarjem,
               ki ni njen. Tretji razlog, proračunski primanjkljaj, o tem še kakšna beseda kasneje,
               in četrti, neustrezen informacijski sistem.</p>
               <p>In potem smo se žalostno primerjali z Estonijo. Estonija, zame je to lepa dežela,
               majhna, manjša kot Slovenija. Ima krasno mesto Talin in veliko revščine okoli tega
               Talina. Na veliko žalost. Ampak oni so bili to sposobni izpeljati v 7-ih dneh. Pa
               pustimo druge, mi smo v Sloveniji. Rekli smo 21 dni. Proračunski primanjkljaj.
               Nedavno tega, ko smo veliko govorili o rebalansu proračuna, smo ugotovili; vsaj v
               Slovenski nacionalni stranki in ga tudi podprli; da je ta potreben. Ampak, vsi skupaj
               smo ugotovili, da je ta rebalans, ki smo ga sprejeli, samo priprava na res popravek
               proračuna, ki bo šele prišel.</p>
               <p>Jaz razumem Vlado, da iz dneva v dan, ko se stanje spreminja, Vlada ne more delati
               čudežev in mora rebalansirati proračun tako, da bo viden in jasen. In v tem jo
               vsekakor podpiram. Ampak ker vemo, da bo rebalans, seveda nič hudega ne bi bilo,
               kolegice in kolegi, če ta amandma sprejmemo. Poglejte, izračunajte, saj imamo
               strokovnjake, kakšni naj bi bili stroški te države. Čeprav, še enkrat pravim, da to
               ni državni denar. To je denar tistih ljudi, ki se jim vrača. To je denar podjetij. In
               poglejmo, seveda bomo našli v naslednjem rebalansu, če sprejmemo ta amandma, vsekakor
               ta sredstva. Našli jih bomo. Ampak zagnali bomo gospodarstvo.</p>
               <p>Poglejte, saj če bi bile banke danes prijazne in dajale kredite pod ugodnimi pogoji
               in bi jih dajale takoj, da bi se podjetja, ki so se v likvidnostnih težavah
               zadolževala, ampak s tem se ne strinjam, da se morajo zadolževati zato, ker ne dobijo
               pravočasno lastnega denarja nazaj. Ampak, dobro, tudi če to sprejmemo. Ni teh
               pogojev.</p>
               <p>Banke so se v preteklosti same prezadolžile v tujini zato, ker so posameznikom
               dajale ogromne kredite za to, da so ti špekulirali in kupovali vrednostne papirje, ki
               so bili kot jamstvo za te kredite. Danes ti vrednostni papirji niso vredni nič in teh
               kreditov ne morejo vračati bankam. In banka sedaj ne more dajati ugodnih kreditov
               ljudem, ki jih potrebujejo.</p>
               <p>Majhna likvidnostna težava lahko nekoga pokoplje ali pa dvigne. Marsikoga lahko. Če
               sprejmemo ta amandma, da začne zakon veljati takoj po objavi v Uradnem listu,
               marsikoga lahko ta naša odločitev reši. Res ga lahko. Tukaj gre, ne tako kot smo
               slišali malo prej od enega od govornikov. Ne gre za všečnosti. Veste, pri tem pa je
               konec všečnosti. Gre za nujnost pridobitve likvidnih sredstev. Zamislite si sami,
               postavite se v kožo, da ste sami podjetniki. Tukaj imate ta trenutek likvidnostno
               težavo v višini tistih preplačanih sredstev DDV-ja, ki jih ne dobite takoj. Kaj bi
               storili? Ja, seveda boste podprli takšen amandma, ki je danes na mizi. Vsak
               posameznik ga bo podprl - če je pošten do sebe in če je pošten do drugih. Ob vsem
               spoštovanju, še enkrat, in upoštevanju tudi državne blagajne. Posojila so danes
               vprašljiva. So pravzaprav nemogoča in so predraga. Smiselnost tega zakona - še enkrat
               poudarjam - če smo že prišli tako daleč, da smo prišli s 60 oziroma 30 na 21 dni, bo
               ta zakon smiseln in zaživel samo s sprejemom amandmaja, ki je danes pred nami.</p>
               <p>Še enkrat pravim, to ni politična odločitev, po presoji Slovenske nacionalne
               stranke. Po moji lastni presoji je to pametna odločitev. Je to razumna odločitev,
               kajti s tem bo ta zakon zaživel. Ob tem, da seveda vsi tisti, ki bomo ta amandma
               podprli - in mi ga bomo, se zavedamo tudi vse podpore pri naslednjem rebalansu
               državnega proračuna, ki bo kmalu. In to veste vsi. Vemo vsi. In sem prepričan, da se
               bodo morala rezervna sredstva iz naslova subvencij, kot je bilo slišati, iz naslova
               vlaganj v telekomunikacije, pa še iz kakšnega naslova, preliti v dobro za razvoj
               gospodarstva.</p>
               <p>Še enkrat, pozabimo politiko, bodimo razumni. Zakon bo dobil smisel samo s
               sprejetjem tega amandmaja oziroma s sprejetjem določila, da bo zakon začel veljati
               takoj naslednji dan po objavi v Uradnem listu.</p>
               <p>Kot že rečeno, v Slovenski nacionalni stranki ta amandma podpiramo, ker računamo, da
               smo prišli tako daleč, da bomo s tem zakonom rešili marsikatero podjetje, njihovo
               likvidnost. Ravno v tistem delu, ki jim pravzaprav pripada ob vračilu davka na dodano
               vrednost. Hvala lepa.</p>
            </sp>
            <sp xml:id="SDZ5-Redna-04-2009-03-31.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Radovan Žerjav v imenu Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ5-Redna-04-2009-03-31.sp46">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovane kolegice in kolegi! Vztrajnost je lepa
               čednost - pravijo - in kot kaže, se včasih tudi splača, kajti popolnoma enaka vsebina
               je že bila zavrnjena pred dvema mesecema. Tokrat kaže, da bomo predlagani zakon
               sprejeli. Toda kljub vsemu se Vlada še ne da prepričati v koristnost takojšnje
               uveljavitve tega zakona.</p>
               <p>Ne moremo razumeti zakaj, saj gre po našem mnenju za enostavno rešitev, s katero
               sredstva, ki so last slovenskih podjetij, poskušamo v skladu s tehničnimi zmožnostmi
               čimprej vrniti nazaj tem podjetjem. Po naši oceni gre za učinkovit in zelo preprost
               ukrep, saj z njim tudi ne obremenjujemo države, kajti ne gre za sredstva, ki naj bi
               bila njena last.</p>
               <p>V okviru razprave, ki je potekala, je minister dr. Franc Križanič dejal <stage>(citiram)</stage>:
               "Pomeni pa 150 milijonov izpada v letu 2009, cca 0,4% bruto domačega proizvoda."</p>
               <p>Glavno jabolko spora je ponovno fiskalni vidik ureditve problema, in sicer argument,
               da bi to pomenilo nevarnost prevelikega povečanja primanjkljaja v letu 2009, kar bi
               ogrozilo izpolnjevanje maastrichtskih kriterijev.</p>
               <p>Po drugi strani pa še vedno, kljub neštetim postavljenim vprašanjem, tudi v okviru
               sprejemanja rebalansa proračuna, nismo dobili odgovora na vprašanje, zakaj Vlada
               predvideva 230 milijonov evrov za ukrep skrajšanega delovnega časa, ko je danes že
               kristalno jasno, da se niti četrtina tega rezerviranega denarja ne bo porabila za ta
               namen.</p>
               <p>Kolega poslanec Bogovič pa še nekateri poslanci so na to tematiko večkrat vprašali
               predstavnike Vlade pa nismo dobili odgovora. Jaz ne vem, zakaj je to takšna
               skrivnost. Matematika pa je zelo preprosta v tem primeru. Z argumentom reševanja
               likvidnosti proračuna se nismo strinjali že pred kratkim in se tudi danes ne moremo
               strinjati.</p>
               <p>Reševanje likvidnostnih težav proračuna na račun likvidnosti davčnih zavezancev je v
               teh časih enostavno nesprejemljivo. In kot vidimo, je tudi predviden izpad denarja na
               voljo za poravnavo na drugi, neizrabljeni postavki.</p>
               <p>Namesto, da izumljamo ne vem kakšne ukrepe, predlagamo, da sprejmemo predlagani
               amandma in v nadaljevanju tudi zakon ter tako rešimo ta problem v korist zavezancev
               in ne države, kar je po naši oceni ta hip najbolj pomembno.</p>
               <p>Na koncu še enkrat; nedopustno in predvsem neodgovorno je, da se s tem enostavnim
               ukrepom ne želi ali pa noče takoj pomagati slovenskemu gospodarstvu, pa čeprav - kot
               vsi ugotavljamo - v proračunu, sredstva na postavki iz katere se bo pokrival ukrep
               subvencioniranje krajšega delovnega časa, so in se le-ta prav gotovo ne bodo
               porabila. Temu se preprosto reče trma. Hvala lepa.</p>
            </sp>
            <sp xml:id="SDZ5-Redna-04-2009-03-31.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic v imenu Poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ5-Redna-04-2009-03-31.sp48">

               <speaker>MAG. BORUT SAJOVIC:</speaker>

               <p>Hvala lepa, spoštovani predsednik za besedo. Kolegice in kolegi! Ob poslušanju
               nekaterih, predvsem politično usmerjenih mnenj v predhodni razpravi, se mi je v glavi
               nehote utrnil nek prijazen vic, ko je rekel oče nekega otroka: "Moj sin ne ve, kaj je
               to 500 kil, on enostavno prime, nese in teče."</p>
               <p>S tako lahkotnostjo se pogovarjamo o številki 130 do 160 milijonov evrov. Kot da je
               to nekaj, kar leži tamle na neki klopi in je treba prestaviti samo za eno klop naprej
               ali pa za eno klop nazaj. Vsi ste govorili pri rebalansu proračuna za leto 2009,
               kakšne so finančne težave, kako je težko zagotoviti likvidnostna sredstva za
               proračun. Potem pa sedaj poslušamo že nekaj sej zapored tako demagoško in pa
               politično opredeljeno razpravo.</p>
               <p>Jaz bi rad slišal, koga od razpravljavcev, gospe in gospodje v tej dvorani, povejte,
               kje v rebalansu proračuna lahko pogrešimo teh, recimo 130, 140 milijonov. Teh
               konkretnih zadev še nismo slišali. Upam, da jih bomo v prihodnosti.</p>
               <p>Treba je tudi povedati, da seveda 10-krat večji znesek pa še več, kot je ta, država
               v času zaostrenih gospodarskih razmer namenja za to, da se blažijo ukrepi na področju
               sociale in pa tudi gospodarstva, in če je seveda ocena taka, da bodo učinki na drugih
               področjih večjih kot v tem delu gospodarstva, potem je meni to zagotovo prav in v
               Poslanskem klubu Liberalne demokracije Slovenije tudi razmišljamo tako.</p>
               <p>Te razprave gredo v to smer tudi, kot da bodo recimo 15. julija, ko bo šel parlament
               na dopuste, ugasnila v Sloveniji tudi gospodarska kriza in pa recesija. Poslušajte,
               gospe in gospodje, jaz sem prepričan, da bomo ob začetku leta 2009 v Sloveniji imeli
               več težav, kot jih imamo ta trenutek in da bodo ti milijoni in pa ta rešitev, ki je v
               bistvu dobra, če bi odšteli tisto politično nagajivo noto, ker jo predlaga zagotovo
               eden najboljših, žal že bivših ministrov. Seveda se ne odgovarja več na tisto
               vprašanje, zakaj se to ni storilo v preteklih štirih letih, ko je bilo denarja,
               sredstev bistveno več kot pa danes.</p>
               <p>Zato, da zaključim počasi, v Poslanskem klubu Liberalne demokracije podpiramo in je
               pozitivno skrajševanje obdobja s 60-ih dni na 21-dni, kar se nam zdi razumen in pa
               realen rok, da Davčna uprava Republike Slovenije lahko kvalitetno opravi tudi svoje
               delo.</p>
               <p>Potem pa je izredno pomembno, da če ta trenutek javnofinančne posledice tega ne
               omogočajo, da rešitev uvedemo s 1. 1. 2010. Zato v Poslanski skupini Liberalne
               demokracije Slovenije tega amandmaja Poslanske skupine Socialnih demokratov Slovenije
               ne bomo podprli. Računamo pa, da pridejo časi, ko bomo to rešitev, ki je v bistvu
               dobra - za ta trenutek pa žal zaradi javnofinančnih posledic še neprimerna - lahko v
               celoti podprli. In prepričan sem, da bodo tudi v začetku januarja primerni časi, ko
               bodo ta likvidnostna sredstva slovenskemu gospodarstvu še kako potrebna in
               primerna.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Renata Brunskole v imenu Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp50">

               <speaker>RENATA BRUNSKOLE:</speaker>

               <p>Lepo pozdravljeni, še enkrat.</p>
               <p>Verjetno se je kolega gospod Sajovic zmotil, ko je rekel "predlogu Socialnih
               demokratov". Verjetno je mislil Slovenske demokrate.</p>
               <p>Skrajšanje plačilnih rokov. Že nekajkrat smo govorili o spremembi Zakona o davku na
               dodano vrednost, pa naj vseeno ponovim. Skrajšanje plačilnih rokov je smiselno.
               Vendar ne na račun zmanjšanja davčnega nadzora, ker bi to povzročilo manjše
               odkrivanje goljufij davčnega vrtiljaka. Zaradi predlaganega ukrepa bi se povzročil
               tudi velik izpad sredstev za državni proračun, kar pomeni, da bi Vladi zmanjkalo
               sredstev za zagotavljanje nekaterih pomembnih ukrepov za zmanjšanje učinkov finančne
               krize.</p>
               <p>Zaradi tega se strinjamo s tem, da se predlagani zakon zavrne. Vlada pa naj prouči
               skrajšanje plačilnih rokov na način, ki ne bo povzročil zmanjšanja davčnega nadzora
               in ne bo povzročil večjega izpada sredstev za državni proračun. Skrajšanje roka za
               vračilo s 60 oziroma 30 na 7 dni bi pomenilo tudi precejšnji likvidnostni izpad
               javnofinančnih prihodkov. Zlasti v mesecu, ko bi prišlo do spremembe, bi bilo treba
               zagotoviti sredstva za vračilo DDV-ja mesec prej. Zaradi predlaganih sprememb bi se
               na podlagi podatkov iz leta 2008 zmanjšali prihodki v proračunu iz naslova DDV-ja za
               okoli 150 do 160 milijonov evrov, kar pomeni, da bi zaradi predlaganega ukrepa nekje
               morali rezati sredstva.</p>
               <p>Vlada je sicer že s spremembami Zakona o davčnem postopku zagotovila tekoče
               zmanjševanje obremenitve pravnih oseb, s tem, da se bo pri določitvi višine
               akontacije davka od dohodkov pravnih oseb za leto 2009 lahko upoštevala stopnja
               davka, ki bo veljala v letu 2009 in ne stopnja davka iz preteklega leta, kakršna je
               veljavna ureditev.</p>
               <p>Na ta način se bo višina plačanih akontacij davka bolj približala višini davka, ki
               ga bo treba plačati v letu 2010 na podlagi obračunov davka. Predlagani ukrep bo
               likvidnostno razbremenil gospodarstvo. Na podlagi obračuna davka od dohodkov pravnih
               oseb se bo gospodarstvo likvidnostno razbremenilo za približno 50 milijonov evrov
               letno. Zaradi tega, ker je treba racionalno porabiti denar in sredstva ciljno
               usmeriti za ukrepe za blaženje posledic finančne krize ter zaradi tega ker bi zakon
               poslabšal nadzor nad davčnimi zavezanci, spremembe Zakona o davku na dodano vrednost
               niso primerne za nadaljnjo obravnavo.</p>
               <p>Prav tako pa je treba spomniti na zadnje opozorilo Banke Slovenije, da bo težje
               zadolževanje Slovenije že zaradi prekoračitve 3% primanjkljaja. Mednarodna bonitetna
               družba Coface je 19. januarja 2009 zaradi posledic finančne in gospodarske krize
               Sloveniji znižala bonitetno oceno. Vemo pa, kaj pomeni znižanje bonitetne ocene.
               Torej, da se bosta država in gospodarstvo težje in dražje zadolževala v tujini, kar
               bo delovalo zaviralno na spodbujanje gospodarske rasti.</p>
               <p>Zaradi tega je treba biti previden, ker bi s sprejetjem predlaganega zakona še bolj
               povečevali primanjkljaj, saj se lahko zaradi tega ponovno zniža bonitetna ocena
               Slovenije. Po zadnjih napovedih UMAR-ja naj bi bila gospodarska rast minus 4% bruto
               družbenega proizvoda. Kar dejansko pomeni, da bo Slovenija morala kršiti
               maastrichtski kriterij 3% primanjkljaja salda širšega sektorja države po metodologiji
               ESA-95.</p>
               <p>Predsednik Vlade je tudi napovedal korenite strukturne reforme za povečanje
               konkurenčnosti gospodarstva. V vsakem primeru pa bo potreben dodaten paket
               protikriznih ukrepov, s katerimi bomo omogočili ohranjanje čim večjega števila
               zaposlenih in za prestrukturiranje gospodarstva. Naj povem, da je v zadnjih nekaj
               mesecih debata o tem v celotnem Državnem zboru. Primanjkljaja na ravni višjega od 3%
               ne bomo mogli dolgo vzdrževati. Zaradi tega je Vlada napovedala rebalans rebalansa
               proračuna, s katerim bodo zaradi padca prihodkov iskali manevrski prostor na
               prihodkovni in odhodkovni strani.</p>
               <p>Zaradi tega Poslanska skupina Socialnih demokratov ne podpira predloga amandmaja
               Slovenske demokratske stranke, ki bi onemogočil tretji paket protikriznih ukrepov.
               Tudi Mednarodni denarni sklad opozarja, da morajo biti fiskalni ukrepi ciljani in
               vzdržni. S sprejetjem tega amandmaja pa bi postavili pod vprašaj vzdržnost fiskalnih
               ukrepov. Zaradi tega Poslanska skupina Socialnih demokratov podpira Predlog sprememb
               Zakona o DDV v tej obliki, da se uveljavi skrajšanje rokov vračila DDV na 21 dni,
               vendar z datumom 1. januar 2010.</p>
               <p>Skrajšanje rokov pa bo lažje, ko bo dejansko vzpostavljen nov informacijski sistem
               Dursa, ki bo pospešil nadzor in skrajšal roke. Nov informacijski sistem bi lahko bil
               vzpostavljen morebiti že v prejšnjem mandatu. Nameravala ga je izvesti tudi
               predprejšnja direktorica Dursa, gospa Geržina, v letu 2005, vendar je takratni
               minister, gospod Bajuk, naredil določene kadrovske spremembe. Torej, vodstvo je bilo
               na strani gospoda Simiča in potem še do konca mandata razpis za informacijski sistem
               Dursa nekako ni pripeljal do konca.</p>
               <p>Torej, stališče poslanske skupine Socialnih demokratov skrajšanje roka vračila DDV
               na 21 dni, vendar s 1. januarjem 2010. Hvala.</p>
            </sp>
            <sp xml:id="SDZ5-Redna-04-2009-03-31.sp51">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Sledi razprava
               poslank in poslancev o predlogu zakona v celoti. Najprej se je javil mag. Andrej
               Vizjak kot predlagatelj.</p>
            </sp>
            <sp xml:id="SDZ5-Redna-04-2009-03-31.sp52">

               <speaker>MAG. ANDREJ VIZJAK:</speaker>

               <p>Hvala lepa. Predvsem za to, da se ne ponavljajo nekateri očitki, ki so bili izraženi
               že v okviru predstavitev poslanskih skupin.</p>
               <p>Torej, ključni očitek, zakaj se Vlada oziroma v prejšnjem mandatu že to ni
               predlagalo. Retorično se lahko postavi vprašanje: Zakaj se to ni v predprejšnjem
               mandatu in predprejšnjem mandatu? To se pravi, LDS-ovi poslanci in poslanci bivših
               LDS-ovih strank oziroma nekaj novih Zares govorijo o tem, zakaj je to šele sedaj,
               zakaj to ni bilo prej. Jaz njih sprašujem: Zakaj ni bilo prej, saj ni se začela
               zgodovina Slovenije s prejšnjim mandatom, ampak verjetno z mandati od osamosvojitve
               naprej? Gotovo bodo vedeli povedati, ker sedaj sicer klepetajo, zakaj to ni bilo
               takrat.</p>
               <p>Druga stvar pa je, da v obdobju gospodarske rasti, ko so nekateri tudi tukaj sedeči
               očitali pregrevanje slovenskega gospodarstva, so bili ti ukrepi bistveno manj
               aktualni, ko se je ne nazadnje tudi dobivalo zelo poceni zadostne kredite. Seveda ta
               likvidnost podjetij ni bila tako načeta. Danes pa je, danes je kriza, žal celo
               recesija v Sloveniji. In danes so ti ukrepi še kako aktualni. To je, spoštovani,
               odgovor, zakaj so seveda tudi danes ti ukrepi prej na mizi, kot bi lahko bili.</p>
               <p>In še enkrat mi naj odgovorijo tisti, ki sprašujejo, zakaj to ni bilo v prejšnjem
               mandatu, zakaj to ni bilo v njihovem mandatu, ko so oni vladali 12 let.</p>
            </sp>
            <sp xml:id="SDZ5-Redna-04-2009-03-31.sp53">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Rezman.</p>
            </sp>
            <sp xml:id="SDZ5-Redna-04-2009-03-31.sp54">

               <speaker>VILI REZMAN:</speaker>

               <p>Ob poslušanju dosedanje razprave se mi je utrnila misel, da so nekateri pozabili,
               kako je tekla procedura do sedaj, kaj je bilo že povedanega, kako je kdo spreminjal
               svoja stališča in kako je že kdo glasoval pa se kasneje premislil. Naj najprej
               spomnim na to, da ta predlog o vsebini, ta predlog zakona ni predlog zakona, ki bi ga
               pisala sedanja opozicija, ampak je to predlog gospodarstva vseh zbornic in obeh
               delodajalskih organizacij Slovenije. Tako je ta predlog bil spisan v letu 2008.</p>
               <p>Drugo, kar je treba spomniti, je dejstvo, da je Vlada enkrat že prejela odločitev,
               da bo teh - kakor sedaj pravijo - 130 do 150 milijonov preplačanega DDV-ja vrnila. Je
               sprejela takšno stališče, tudi sedaj ga ima.</p>
               <p>Mi se razlikujemo samo v tempu. In tisti, ki so to pozabili, so pozabili. Tisti, ki
               se sedaj sprašujemo, kje bomo pa vzeli, da je torej Vlada najbrž že vedela, kje je
               mislila vzeti, če je predlagala, da bo vzela. Saj ni naloga poslancev, da bi mislili
               namesto Vlade.</p>
               <p>Če Vlada predlaga amandma, če Vlada predlaga predlog, mora seveda razmisliti tudi o
               tem, kako bo to izpeljala. In bilo je že enkrat s strani Vlade predlagano, da bi to
               bilo vsaj v mesecu juniju. Torej, je že za letos morala vedeti, kako bo ravnala.</p>
               <p>Tretjič. Nekateri so pozabili, da je bil razlog, ki se je navajal, Dursova
               nesposobnost kontrol, zelo hitro opuščen. Samo prvih nekaj dni se je o tem govorilo,
               potem je tudi Vlada ugotovila, da se da spremljati in kontrolirati v krajšem času, in
               zato predlagala tudi 21 dnevni rok za vračilo.</p>
               <p>To se pravi, da tudi tega razloga že zdavnaj ni več. Torej, Durs je sposoben to
               narediti. Sedaj nam velja kot nek slab alibi, kadar se nanj sklicujemo.</p>
               <p>Naslednji razlog, ki je bi omenjen, je bil primanjkljaj. Naj spomnim, da
               primanjkljaj imamo. In naj spomnim, da je Vlada obetala pred nekaj dnevi, da bo
               primanjkljaj bistveno večji, kot je bil načrtovan. In da je Vlada tudi tisti
               argument, ki se glasi maastrichtski pogoji, že opustila. Da ne govori več o 0,3
               odstotkih BDP, ampak govori, da bo kar za dve odstotni točki ta primanjkljaj povečan.
               In da tukaj je nek diafazon, za katerega se bodo iskale rešitve za hitrejši izhod iz
               gospodarske in finančne krize.</p>
               <p>Vlada je napovedala tudi rebalans. Najbrž ima v tem obdobju, ko bo pripravljala
               rebalans, dovolj možnosti, tudi časovnih, da razmisli, kako pomagati, tudi s takšnimi
               ukrepi o katerih sedaj govorimo, gospodarstvu.</p>
               <p>Vlada je napovedala tudi tretji val ukrepov. Nekateri pravijo, bi jih zrušili, če bi
               sedaj kaj spremenili. Veste, nekateri ukrepi iz tretjega vala, kakršni so napovedani,
               bodo delovali šele čez dve leti ali pa niti takrat ne. So se že omejili nekateri, ki
               so napovedovali, da sklada delavcev in česa podobnega ne zmoremo. In če bomo samo
               leporečili o teh ukrepih iz tretjega vala, ki jih bomo deležni - ne vem - kdaj, potem
               se bo gospodarstvo do takrat bistveno bolj mučilo, da ne rečem sesulo, v posamičnih
               svojih delih.</p>
               <p>Ko jaz podpiram ta amandma, ki zagotavlja sredstva za realni sektor prej kot je v
               zakonu predvideno, se spomnim tudi na to, da smo še kak drug zakon sprejeli, v
               katerih smo v uvodu pisali, vlada te uvode piše, da moramo skrajšati poti finančnih
               sredstev do realnega sektorja. To je sijajna priložnost, da to naredimo.</p>
            </sp>
            <sp xml:id="SDZ5-Redna-04-2009-03-31.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri. Pardon, se opravičujem. Najprej ima besedo
               gospod Srečko Prijatelj.</p>
            </sp>
            <sp xml:id="SDZ5-Redna-04-2009-03-31.sp56">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Kolegice in kolegi. Dejstvo je, da kadar je
               država dolžnik, se stežka vrača. Kadar pa je država v bistvu dolžna nekaj izterjati,
               pa to gre po tekočem traku. V finančnem kontekstu gledano, likvidnost podjetij ni
               dobro, ker je pač denar na trgu dražji. In toliko bolj je nujno, da sprejmemo ta
               ukrep, da država vrne takoj tisto, kar ni njeno. Nazaj na račun seveda tistega, ki je
               moral to odvesti državi.</p>
               <p>Na tak način bomo najhitreje pomagali gospodarstvu. In ne samo to, tudi finančno
               disciplino moramo uvesti. Kajti dogaja se še vedno, da so podjetja, ki dobro
               poslujejo, ampak zaradi finančne discipline z odličnimi produkti na trgu, zaradi
               finančne nediscipline pridejo v likvidnostne težave. Ampak to države nič ne zanima.
               Popolnoma nič. Ker je terjatev odprta, država pobere na izstavljeno dobavnico svojih
               20% in je ne zanima, če bo tisti, ki je kvaliteten produkt naredil, to tudi dobil
               plačano. In v tem grmu tiči glavni problem oziroma ta zajec, pred katerim država ne
               želi vzpostaviti lovsko razmerje. In dokler bomo bežali od odgovornosti na tak način,
               bo slovensko gospodarstvo slabelo. In dejstvo je, da tudi to, kar odlagate na leto
               2010, ni prav. Jaz podpiram ta amandma in ukrep mora biti takojšnji.</p>
            </sp>
            <sp xml:id="SDZ5-Redna-04-2009-03-31.sp57">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri. Prosim.</p>
            </sp>
            <sp xml:id="SDZ5-Redna-04-2009-03-31.sp58">

               <speaker>DR. LUKA JURI:</speaker>

               <p>Hvala lepa. Drage sodelavke in sodelavci!</p>
               <p>Jasno je, vsem v tem Državnem zboru je jasno, da je predlog Zakona o vračanju DDV-ja
               in predlog tega amandmaja všečen in pravičen. Ampak upam, da je tudi vsem jasno, da
               je neučinkovit. Sedaj so potrebni ukrepi, ki bodo neposredno pomagali gospodarstvu.
               Sedaj je potrebna jamstvena shema, za katero smo bili dovolj sposobni, da smo našli
               veliko mero soglasja pri njenem uveljavljanju.</p>
               <p>Sedaj so potrebne neposredne subvencije in ciljni ukrepi. Meni na primer moj
               pogleda, da bi morali dodatno spodbujati subvencije v vlaganja v učinkovito rabo
               energije, v energetiko - kjer pa ne gre samo za to, da bomo gradili nove bloke
               termoelektrarn, ampak tudi sodobnejšo tehnologijo.</p>
               <p>S tem predlogom uveljavitve takoj po objavi v Uradnem listu bomo porabili 130
               milijonov evrov za to, da gospodarstvu prihranimo en mesec obresti. Milijon evrov in
               nič več. Zavedamo se tega. 130 za en milijon. Kdo rabi dodaten kredit danes, pa ima
               prav na voljo tisto jamstveno shemo, katero smo prav pred kratkim sprejeli. Ali pa,
               ne verjamemo v jasno shemo. Dvomim, glede na to, da smo jo vsi z veseljem podpirali.</p>
               <p>Sedaj, sodelavke, sodelavci, ni čas, da bi si lahko privoščili likvidnostno pomagati
               tistim, ki pomoči ne potrebujejo. Ni čas, da pomagamo tistim, ki pomoči ne
               potrebujejo. Vsak seveda ima rad denar, ampak je vprašanje, ali rabi pomoč ali ne. V
               tem trenutku sta prioriteti dve. Ena pomagati tistim, ki pomoč potrebujejo in so
               dovolj zdravi, da je ta pomoč upravičena.</p>
               <p>In dva, pomagati gospodarstvu, da izkoristi trenutek in se prestrukturira v
               gospodarstvo znanja in razvoja, tehnološkega razvoja. Takšno, ki bo iz krize izšlo v
               boljšem stanju, kot je bilo stanje, s katerim je v krizo padel. Moramo pomagati z
               ukrepi, ki bodo imeli jasno določen cilj. Kriza je postavila pod vprašaj zakon trga
               in postavila v ospredje zakon človeka. Danes se ne pogovarjamo samo o pomoči
               gospodarstvu. Danes se pogovarjamo o solidarnosti, katero, še več kot včeraj
               potrebujemo v naši družbi. Da ne bo spet prva misel, ki jo imamo, tista s katero je
               Margaret Teacher tolkla po mizah Evropske unije in kričala "I won´t my money back!".
               Hočem svoj denar nazaj. Ne gre za to, da hočemo svoj denar nazaj v tem trenutku.</p>
               <p>Takoj, ko je kriza, prvo seveda svoj denar nazaj. Tukaj delamo poglavitno napako. To
               ni gospodarska kriza, sodelavke, sodelavci, to je družbena kriza, zato ker je kriza
               vrednot neoliberalizma. In s takšno krizo moramo začeti razmišljati drugače. Ne gre
               za pomoč gospodarstvu. Gre za pomoč celotni družbi, da se bo lahko prestrukturirala
               celotna družba in tudi naš način mišljenja. Zato menim, da je čas, da uredimo čim
               bolje, kot se da, čas leta 2010. In da sedaj čas, da s tistim malo denarja, ki ga še
               ima celotno svetovno gospodarstvo in seveda v tem tudi slovensko gospodarstvo in
               slovenski proračun, opravljamo pametno, ciljno in da ga postavimo tja, kjer ga ne
               samo gospodarstvo, ampak celotna družba, vključno z delavci, vključno z upokojenci,
               vključno z mladimi študenti, torej da ga ciljamo tja, kjer ga družba najbolj
               potrebuje. Hvala lepa.</p>
            </sp>
            <sp xml:id="SDZ5-Redna-04-2009-03-31.sp59">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Bogdan Čepič.</p>
            </sp>
            <sp xml:id="SDZ5-Redna-04-2009-03-31.sp60">

               <speaker>BOGDAN ČEPIČ:</speaker>

               <p>Hvala lepa za besedo.</p>
               <p>Ne bi želel preveč ponavljati tega, kar je že kolega Juri povedal. Gre za en ukrep,
               kjer sam zakon in cilje zakona podpiram. Ne podpiram pa tega amandmaja, ki je sedaj,
               ki skrajšuje rok, kljub temu, da to mogoče zgleda kot eden ciljnih predlogov tega
               zakona za to, da bi čim prej vrnili. Tudi če upoštevam prejšnjo napotitev kolega
               Baroviča, pozabimo, kdo je bil predlagatelj tega zakona in kdo je predlagatelj
               amandmaja, ne moremo pozabiti, kdo je v prejšnjem mandatu vodil ta gospodarski resor,
               kjer bi lahko ob nekoliko boljši gospodarski situaciji, ob višjem bruto družbenem
               proizvodu, ob rasti vsega tega, tudi takšen ukrep, ki je nedvomno za gospodarstvo in
               tiste, ki plačujejo ta DDV, izjemno pomemben, tudi izpeljal. Gre za to, da bi že
               mnogo prej, mogoče tudi predprejšnja vlada, ne samo ta, ki je bila, skrajšala to.</p>
               <p>Skrajšanje tega roka pomeni ravno to, kar je kolega Juri že poudaril. Gre za pomoč
               delu gospodarstva, ne celotnemu gospodarstvu, ker večina gospodarstva plačuje DDV in
               ne dobi tega vrnjenega nazaj, ker je to smisel in cilj davka na dodano vrednost, da
               se od tega plačuje del denarja tudi v blagajno, in to samo en mesec. Nič več. Država
               pa bo v tem letu trajno zgubila 150, 160 milijonov evrov, ker preprost izračun pove,
               da bo dobila 12 DDV vplačanih, viškov tega, vrnila pa jih bo 13 oziroma celo nekaj
               več, ker je 21 dni več kot en mesec. To pomeni, da je ta izračun, in to bo izgubila
               in tega denarja ne bo mogla nadomestiti v tekočem letu z nobenim drugim ukrepom. Je
               pa ta denar izjemno pomemben za to, da bi ukrepe, ki jih je ta vlada, tudi skozi
               rebalans proračuna za 2009 in tudi skozi predlog rebalansa, ki se pojavlja sedaj in
               bo v nastajanju izjemno pomemben za blažitev socialnih napetosti, ki nastajajo, in
               tudi za subvencioniranje in spodbude gospodarstvom, ki bodo na ta način deležni ali
               skozi proračun skozi druge oblike sofinanciranja.</p>
               <p>Zato ne bom podprl tega amandmaja. Sam zakon, kot neko intenco in željo Vlade da za
               leto 2010 pa to tudi spremeni, se mi zdi, ob nepoznavanju situacij, ki bodo 2010,
               zelo hrabro dejanje te vlade, ki se na nek način že vnaprej zavezuje, da bo 2010 to
               naredila.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp61">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Bezjŕk.</p>
            </sp>
            <sp xml:id="SDZ5-Redna-04-2009-03-31.sp62">

               <speaker>MARJAN BEZJAK:</speaker>

               <p>Gospod podpredsednik, gospod Bézjak, ja.</p>
               <p>Lepo pozdravljeni, gospod podpredsednik. Spoštovane kolegice poslanke, poslanci.</p>
               <p>Zakaj se je Slovenska demokratska stranka odločila vložiti amandma k Predlogu zakona
               o spremembi Zakona o davku na dodano vrednost? Ravno iz enega razloga - kako
               ustvariti in pomagati podjetjem v likvidnostnih težavah, v katere so v tem trenutku
               dejansko prišla. Jutri nam ne bo treba več pomagati, kajti, če podjetja propadajo, je
               potem katastrofa za celotno Slovenijo. Lansko poletje je finančna kriza v ZDA začela
               dobivati opazne razsežnosti. Banke in druge bančne ustanove so večinoma kot
               hipotekarna posojila posodila veliko denarja ljudem, ki so plačilno nesposobni
               oziroma imajo slab kreditni rejting. Ta finančna kriza se je kljub ukrepom, ki so jo
               sprejele številne centralne banke in vlade po svetu, prenesla na gospodarski sektor.
               Prav v teh dneh prihajajo novice proizvajalcev avtomobilske industrije, saj je
               prodaja upadla že za preko 50%. Temu sledijo velika odpuščanja zaposlenih v tej
               branži. V marsikateri državi se soočajo že z veliko recesijo. Ob koncu prejšnjega
               mandata je Slovenija bila v največji gospodarski rasti, kar jih pomni zgodovina
               slovenstva. Tudi ob prevzemu mandata te vlade so bili kazalci zelo dobri, saj naj bi
               Slovenija v letu 2009 dosegla 3,1% gospodarsko rast in v letu 2010 4% gospodarsko
               rast. Zato o kakšni recesiji v Sloveniji ni bilo govora. Vendar v sedanjem času,
               bolje rečeno včeraj, je postala situacija drugačna, saj makroekonomski kazalci
               kažejo, da je trenutna gospodarska situacija zaskrbljujoča, saj je napoved za leto
               2009, verjeli ali ne, minus 4%. To ni nič čudno, saj nam ti vodijo Slovenijo in
               prestolnico. Zaradi likvidnostih težav, s katerimi se soočajo podjetja, smo v SDS
               predlagali skrajšanje vračila, preplačanega DDV-ja iz sedanjega 60-dnevnega roka na
               7-dnevni rok. Naše mnenje je, da bi to tudi prineslo pozitivni vpliv v plačilnem
               prometu med podjetji, saj ne bi bilo več izgovora, češ, saj država ne plačuje hitreje
               kot 60 dni, kako naj plačujemo potem mi gospodarske subjekte. Manj razvite države,
               med katere sodi tudi Slovenija, imajo manjše plačilne roke. Ne dolgo nazaj smo
               govorili o nerazvitih državah. Estonija, ki je bila v skupni državi Sovjetske zveze,
               ima sedaj plačilni rok vračila preplačanega DDV-ja celo pet dni. Na delovnem telesu,
               Odboru za finance, smo prišli do koncepta, do skupnega soglasja, da je ta plačilni
               rok dejansko 21 dni. Tudi mi smo se s tem strinjali, je le bil korak naprej za
               gospodarstvo, za likvidnostne težave, ki jih ima trenutno gospodarstvo v Sloveniji.
               Vendar se kmalu zatem vzame 10 minut odmora in Poslanska skupina SD pride z drugo
               ideologijo, da tega zakona v tem letu ne morejo sprejeti, pač pa ga prestavljajo na
               leto 2010. Sedaj se govori, da dejansko podjetja v tem letu še ne potrebujejo tega
               denarja, preplačanega DDV, da bo v letu 2010 bolj potreben. Morda res. Verjemite pa,
               da takrat podjetij ne bo več. Potem se tudi sprašujem, kako boste poslanke in
               poslanci prišli po plače, ki si jih zaslužite v tem Državnem zboru. Potem si dajte,
               si dajmo, poslanke in poslanci, tudi natočiti čistega vina - delajmo zastonj in
               pridimo po plačilne liste drugo leto, morda bo ta ukrep vzdržal.</p>
               <p>Nikakor ne morem razumeti tega, kot je bilo rečeno, da davčni sistem v Republiki
               Sloveniji ni usklajen in ne bi mogel dosledno kontrolirati gospodarskih subjektov, če
               bi zmanjšali plačilni rok. To nikakor ne drži. Sami vemo, da je leta 2006 nastala
               koncentracija davčnega sistema. Iz manjših davčnih enot se je gospodarski sektor
               prenesel na večje davčne enote. Tako to ne drži. Res je, da so potrebne v davčnem
               sistemu kakšne posodobitve, vendar tem posodobitvam ne smemo nasprotovati, temveč jim
               pomagati, da bodo čim hitrejše. Govorimo o 130 milijonih evrov primanjkljaja v
               rebalansu državnega proračuna, da jih nimamo kje vzeti. Imamo, verjemite! V rebalansu
               ste predlagali za delovanje generalnega sekretarja veliko postavko, to je več
               denarja. Za delovanje predsednika države tudi kar precej več denarja. Da ne naštevam
               ničkoliko teh postavk, ki ste jih povečali. Ne vem, zakaj. Če je recesija, potem naj
               bo za vse, tudi za nas tukaj v parlamentu. Ta predlog ni všečen. Bilo je od enega
               kolegov poslancev prej dejano: "Ta predlog ni všečen za gospodarstvo, temveč bo
               všečen za državno birokracijo, da bo lahko 5. v mesecu dobila plačo, denar za
               normalno življenje." Nikakor ne smatrajte, da ta predlog dajemo obarvani ljudje. Ta
               predlog dajemo na glas gospodarstva tistega, ki čuti sedanjo krizo. Vi mnogi tu notri
               se še ne zavedate, kaj prihaja. Na to smo že opozarjali konec lanskega leta, bili so
               veliki nasmehi določenih poslank in poslancev. Sedaj smo v tej situaciji, ki je pred
               vrati. Ni tu samo avtomobilska industrija, tukaj je gradbeništvo, tukaj so
               prevozniki, da ne bom našteval vseh subjektov. Res je, da v pretežnem delu župani
               manipulirajo z gradbinci na njihovih področjih, da jim po leto dni ne plačajo
               njihovih izvršenih nalog. To se je treba vprašati. Tisti poslanci bodo glasovali
               proti temu amandmaju. Naj se napravi v tej državi s tem skrajšanim rokom plačilna
               disciplina med vsemi gospodarskimi subjekti, ne pa samo pri nekaterih. Jaz upam in
               verjamem, da bomo ta amandma danes izglasovali, saj tudi vaš koalicijski kolega
               gospod Vili Rezman ve, kakšen je pritisk gospodarstva na sprejetje tega amandmaja,
               zato ga tudi on podpira, kakor tudi jaz in vsi moji poslanski kolegi. Verjamem, da bo
               vaše sočutje takšno, da ne boste upali glasovati proti temu amandmaja, ampak da boste
               stisnili tipko za. Hvala.</p>
            </sp>
            <sp xml:id="SDZ5-Redna-04-2009-03-31.sp63">

               <speaker>PODPREDSEDNIK MIRAN POTRČ:</speaker>

               <p>Gospod Bezjak. Hvala lepa. Besedo ima gospa Breda Pečan.</p>
            </sp>
            <sp xml:id="SDZ5-Redna-04-2009-03-31.sp64">

               <speaker>BREDA PEČAN:</speaker>

               <p>Dober dan vsem prisotnim!</p>
               <p>Vse kaže, da je vendarle pomembnost tega zakona oziroma zlasti tega amandmaja tako
               velika, da je prisotnost v dvorani temu primerna. Rada bi opozorila na nekaj
               nenavadnih stvari. Gospod Jerovšek, boste imeli možnost govoriti, ko boste dobili
               besedo. Veliko nenavadnih trditev sem slišala danes in bi rada na to tudi
               odreagirala.</p>
               <p>Prvič. Ko nam vračate naš očitek, ko smo se vprašali, zakaj lansko leto v začetku
               leta, ko je vse cvetelo in dišalo po uspešnem vodenju države, ni bil predlagan zakon
               o spremembi Zakona o DDV-ju v tem smislu, kot ga danes obravnavamo. Govorite, da za
               to ni bilo potrebe, ker gospodarstvo ni tega potrebovalo. Pravočasno ali pa hitro
               vračanje preplačanega DDV-ja je bilo gospodarstvu vedno v interesu in zaradi tega je
               smešno govoriti o tem, da to prej ni bilo potrebno ali da se ni kazala potreba. Pač
               pa je nekaj drugega. V tistem času je bil, vsaj govorjeno je bilo o tem, velik
               proračunski presežek, se pravi, da bi lahko ta proračunski presežek uporabili za
               enkraten primanjkljaj na račun bolj zgodaj preplačanega DDV-ja. Zanimivo, da sedaj
               neprestano govorimo o tem, kako je potrebno pomagati gospodarstvu, pri tem pa
               pozabljamo, da je vendarle državni proračun vir za pomoč gospodarstvu v celi vrsti
               dogodkov oziroma tudi zakonov, ki smo jih že sprejemali, vse od jamstvene sheme pa
               naprej. Pa tudi tako zelo zanikani učinkovitosti subvencioniranja skrajšanega
               delovnega časa oziroma pomoči pri plačilu polnega delovnega časa ob skrajšanju na 36
               oziroma 32 ur. Zanimivo je, da slišite in vidite samo tiste, ki negativno ocenjujejo,
               tista podjetja, ki trdijo, da jim je ta zakon še kako pomagal, da lahko delavce vsaj,
               sicer znižano, vendar jim vsaj prispevke plačajo v polni meri in skrajšujejo delovni
               čas, da jim je ta zakon zelo pomagal, tega pa nič ne slišite in nič ne vidite.
               Zanimivo. Se pravi, da ob zmanjšanih prelivih zaradi stečajev, ki prihajajo eden za
               drugim, zlasti stečajev, ki prihajajo zaradi pohlepa nekaterih ljudi, ki so slabo
               vodili podjetja v preteklem času, ki so požrtno kupovali.. Ja, gospod Pojbič, tudi vi
               boste imeli možnost govoriti takrat, ko boste dobili besedo. Sedaj pa utihnite, lepo
               prosim. Utihne naj, sem rekla. Recimo, ravno to, kar se je zgodilo danes ponoči, pa
               tisto, kar se je zgodilo včeraj, vemo, kaj se je dogajalo in katera sorta ljudi je
               počela to, kar je počela, da je pripeljala podjetja v stečaje in kdo jim je pri tem
               pomagal. Mislim, da je edini amandma, ki ste ga dobro vložili, je bil amandma pri
               garancijskih shemah, ki preprečuje podaljševanje oziroma omogočanje kreditov tistim,
               ki so za menedžerski prevzem kredite najemali. Mislim, da bomo prišli počasi do tega,
               da bodo banke morale prevzeti svojo vlogo pri takšnih malverzacijah, ne morem drugega
               reči. Da pa skrajšanje oziroma uveljavitev skrajšanja vračila DDV-ja prej kot konec
               letošnjega leta lahko pomeni to, da bo gospodarstvo najbolj "gor plačalo", če lahko
               po domače povem, ker Slovenija ne bo več imela takšne bonitete, kot ji danes gre, ker
               bomo presegli dovoljeni primanjkljaj po Maastrichtu, seveda to vas nič ne zanima.
               Zanima vas samo ta trenutek in ta učinek to sekundo. Zaradi tega mislim, da je treba
               malo trezno razmišljati in razmišljati tudi malo državotvorno, ne pa vedno samo
               kratkoročno in samo za nekatere skupine podjetij.</p>
               <p>Zato mislim, da takšnega amandmaja ni možno podpreti, in da bi bila povzročena
               prevelika škoda naši državi, če bi sprejeli tak amandma in tak zakon s tem
               amandmajem.</p>
            </sp>
            <sp xml:id="SDZ5-Redna-04-2009-03-31.sp65">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Jožko Godec ne bo razpravljal. Besedo ima gospod Rudolf
               Petan.</p>
            </sp>
            <sp xml:id="SDZ5-Redna-04-2009-03-31.sp66">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Najprej bi želel ugotoviti, da ne vidim predstavnikov Vlade. Sam zakon niti ni tako
               nepomemben, da je lahko takšna ignoranca. Ampak dobro, to so druge stvari.</p>
               <p>Vsi ugotavljamo, da so časi težki, pogoji, v katerih delajo gospodarski subjekti, so
               težki, in že od nekdaj velja slovenski pregovor, da v takšnih razmerah vsak evro prav
               pride. Pogovarjamo se v bistvu o likvidnosti gospodarstva. Prvo, kar se zgodi v
               kriznih časih ali pa v težkih časih, je podaljšanje plačilnega roka. To pomeni pa
               direktno nelikvidnost. To se pravi, tudi partnerji gospodarskih subjektov so na
               istem, so v verigi in tudi oni podaljšujejo svoje plačilo. To pomeni, da gospodarstvu
               kratko malo zmanjkuje denarja za določeno obdobje, to se pravi likvidnost se
               poslabšuje. Istočasno pa podjetja morajo svoj DDV plačati, cesarju, kar je
               cesarjevega, kar je normalno in kasneje čakajo na vračilo s strani države. Po neki
               statističnih podatkih se je v zadnjih nekaj mesecih ta plačilni rok podaljšal za en
               mesec, približno za en mesec. In podjetja istočasno čakajo na vračilo preveč
               plačanega DDV-ja, to se pravi svojega denarja. To ni denar nekoga drugega. Davke, ki
               jih je treba plačati tako ali tako plačajo. Gre samo za tisti del, ki je njihov. In s
               tem denarjem razpolaga država. Nič hudega, vendar gre za to, kdaj se bo ta denar
               vrnil, kdaj ga bo država vrnila. Sedaj velja zakon, da je to treba vrniti v 60 dneh
               ali pa v 30, če je pač specifika prodaje takšna. V Evropski uniji so države, ki imajo
               7-dnevni rok, baltske države, recimo, imajo 7-dnevni rok. Pa tudi druge ga imajo. Se
               pravi, da tak sistem obstaja. Gre za denar gospodarstva. In naš predlog ali predlog
               gospodarstva, kakorkoli hočete, kot je bilo že danes rečeno, je, da je treba vrniti
               prej. Mi smo predlagali v prvi fazi 7 dni. Tak ukrep bi bil potreben in učinkovit. In
               v tem času je tudi nujen, da se premosti tisto podaljšanje. Eden od ukrepov je tudi
               podaljšanje plačilnih rokov. Po mučni, dolgi razpravi na prejšnji seji je Vlada temu
               prisluhnila, vendar samo delno. Argumenti, da Durs ni sposoben izvajati plačilnega
               prometa tako, da ne bi prihajalo do izkrivljanja, do mahinacij, da 21 dni tisti rok,
               v katerem Durs še lahko spremlja, ali je vse zakonito. V redu, tudi to je nekaj. To
               je korak naprej. Ampak kaj, ko je pa tisti predlog, ki je sedaj prišel s strani
               Vlade, v bistvu izmaličen, in sicer, da ta ukrep, vračilo preveč plačanega DDV, velja
               šele od 1.1.2010. To pa je izmaličeno. Jaz upam, da takrat ta ukrep ne bo več
               potreben, iz optimističnega razloga, da bodo takrat razmere boljše. Nekateri so danes
               tudi govorili, kaj pa, če kakšnega gospodarskega subjekta takrat že ne bo več, pa ta
               ukrep ne bo potreben, tudi po tem črnem scenariju. Kot sem že dejal, ker so se
               poslabšali plačilni pogoji, je vsak evro, ki pride prej, dobrodošel. In tak ukrep, ki
               bi začel veljati takoj, se pravi vračilo preveč plačanega DDV takoj sedaj, bi bil
               dobrodošel in potreben, pa tudi nujen.</p>
               <p>Seveda se moramo sedaj vprašati, ali imamo denar za to. Pred štirinajstimi dnevi se
               je govorilo, da gre za preko 200 milijonov evrov sredstev, ki bi bila potrebna za
               tako intervencijo. Danes sem že slišal polovico tega zneska, 120 milijonov. Ne bom
               rekel, da ni nepomembno, kakšna je številka, vendar to le pomeni, da je prišlo do
               neke streznitve, da niso tako velike številke in da gre mogoče bolj za stvar volje.
               Denar bi se dal dobiti v predlogu proračuna, se pravi, rebalansa, kjer je za
               financiranje polnega delovnega časa preko 250 milijonov evrov. Sedaj je izkoriščenega
               nekaj več kot 10%, ni 20%. Vsi ugotavljamo, da bo tu ostalo vsaj 200 milijonov evrov.
               Če je ta ukrep 120 milijonov evrov težak, to pomeni, da imamo denar. Ta denar za
               financiranje delovnega časa bo ostal. Ne bom špekuliral, kam bi to lahko šlo. Mogoče
               ob drugi priložnosti. Tukaj ne. Gre za preveč resno temo. Ampak denar bo ostal v
               proračunu in lahko bi ga uporabili za ta ukrep. To se pravi, gre za posluh, posluha
               ni, da bi tak ukrep izvedli že sedaj. In dajmo se vprašati, kdo pa napaja državni
               proračun, gospodarstvo, realni sektor in zakaj jih dušimo, zakaj jim ne damo tistega
               denarja, ki je tako in tako njihov. Ne, mi rajši sprejemamo drugačne ukrepe: naj se
               gospodarstvo zadolžuje in za tisti denar, da bodo likvidni, naj plačajo obresti.
               Razlika je več kot očitna, razlika je velika. Ni sprejemljiv argument, da bo izpad v
               proračunu, če bi ta ukrep sprejeli z veljavnostjo takoj, kajti moramo imeti denar za
               intervencije.</p>
               <p>Rebalans, ki je predvidel velika sredstva za takšne intervencije, je postavljen na
               nerealnih temeljih. To je še druga zgodba. In bomo imeli rebalans rebalansa. To ste
               že najavili. Zakaj je to potrebno, ne vem. Postavili bi vse skupaj na realne temelje,
               pa ne bi bilo treba že sedaj, ko smo komaj sprejeli rebalans, najavljati rebalans
               rebalansa, ker je nerealen rebalans. To so čudne stvari. In tudi argument, zakaj to
               že ni narejeno, zakaj ni bilo narejeno v prejšnjem obdobju. Ja, veste, takšen sistem
               je veljal že, ne vem, 15 let ali od osamosvojitve. Prejšnja vlada ga tudi ni
               spreminjala, ker ni bilo nobenega signala iz gospodarstva. Je bilo pa res, da v
               prejšnji vladi ni bilo kriznih razmer, je bila 7% gospodarska rast, zdaj imamo pa
               minus 4% gospodarsko rast. Kdo je bolj zaslužen za to ali manj kriv, o tem ne bom
               razpravljal. Ustvarite si vtis sami. V tem trenutku imamo minus 4%, še pred slabim
               letom smo imeli pa plus 7. Zamislite se. Gre pa za likvidnost, za vzdrževanje
               likvidnosti. In če nekomu vrneš lasten denar, potem se vzdržuje z lastnimi sredstvi,
               ne pa s krediti in z obrestmi, ker si mu ti vzel denar, pa mu ponudiš kredit, da bo
               še zaslužil za to, da bo, če hoče biti likviden, bo moral plačati še obresti. In
               mogoče ne bo škodovalo, če se še malo pokomentira tečerizem. Res je, da je
               Thatcherjeva govorila, da hoče svoj denar nazaj, kazala je Evropi svojo moč. Ampak,
               poglejte, mogoče je pa to aktualno sedaj. Gospodarski subjekti hočejo svoj denar
               nazaj. Zakaj bi moral nekdo tretji razpolagati z njegovim denarjem. Sedaj pa smo v
               fazi, ko lahko rečemo, jaz očem tvoj denar in ga bom jaz razporejal po mojem okusu
               tistemu, ki mu bom jaz hotel dati pomoč. To pa mislim, da je malo izven časa v tem
               trenutku in v tej situaciji, kakršni smo. In ne nazadnje gospodarski subjekti se
               lahko vprašajo zakaj se pa sami ne bi reševali s svojim denarjem, zakaj bi se morali
               s tujim denarjem, ki ga nekdo posodi. Dajmo jim svoj denar, pa naj se rešujejo in naj
               imajo svoj denar, naj razpolagajo s svojim denarjem, ne pa, da govorimo, da bo država
               imela težave, ker bomo mi nekomu vrnili njegov lastni denar nazaj. Tudi tako lahko
               razmišljamo, je popolnoma legitimno. Gospodarstveniki, ki se borijo za preživetje, bi
               želeli imeti vsak cent pravočasno ali pa prej nazaj. Mogoče ne bi bilo treba prositi
               nekoga, naj mi posodi denar, ker sem v težavah zaradi tega, ker mojega ne morem
               dobiti, ker ga pač nekdo uporablja. V redu, zakon je tak, ampak če se lahko
               dogovorimo, da jim ga vrnemo prej, je rešitev takšna in mogoče kakšen ukrep odpade.
               In ni treba, da je odvisno od drugega, lahko je odvisen od svojega dela in svojega
               denarja, ne pa, da mora prositi za svoj denar, ga ne dobi in mora prositi za tuja
               sredstva. Se pravi, da ti ga nekdo posodi, pa ga moraš odplačati, mogoče, z obrestmi.</p>
               <p>Zato seveda se mi zdi ta ukrep pravilen in tudi ta amandma, ki ga mi predlagamo, se
               mi zdi umesten, potreben in pa nujen. Mogoče lahko kakšen ukrep tudi odpade, zato bom
               seveda jaz glasoval za ta amandma. Hvala lepa.</p>
            </sp>
            <sp xml:id="SDZ5-Redna-04-2009-03-31.sp67">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Mirko Brulc. Se odpoveduje. Besedo ima gospod Marijan
               Pojbič.</p>
            </sp>
            <sp xml:id="SDZ5-Redna-04-2009-03-31.sp68">

               <speaker>MARIJAN POJBIČ:</speaker>

               <p>Spoštovani predsednik, spoštovane kolegice in kolegi. Jaz bom seveda ta predlagani
               amandma Slovenske demokratske stranke podprl, ker sem prepričan, da bi ta zakon bi
               moral biti sprejet že v prejšnjem letu, konec leta 2008, ker bi izboljšal
               likvidnostno situacijo marsikaterega podjetja.</p>
               <p>Ker se to ni zgodilo, poskušamo v Slovenski demokratski stranki s predlogom tega
               amandmaja to zadevo speljati tako, da bi bil ta zakon čim prej v veljavi, ker smo
               prepričani, da gospodarstvo ta zakon potrebuje.</p>
               <p>Jaz sem tudi osebno prepričan, da je potrebno čisto vse storiti, da bi obdržali
               vsako delovno mesto, ker veste sami, imamo vsak dan problem z enim, drugim, tretjim
               pa četrtim stečajem. Danes je ena kolegica iz SD-ja govorila že o nekaterih
               posameznikih, ki jih lahko danes tukaj tudi omenimo, se pravi, gospod Bavčar, ki
               zagotovo ni član Slovenske demokratske stranke, ampak LDS-a. Kar nekaj je takih
               ljudi, ki so pripeljali družbe v skrajno težko situacijo.</p>
               <p>Rad bi tukaj poudaril še naslednje. Ko govorimo o pomembnosti delovnih mest, bi rad
               poudaril naslednje.. Prosim, če me ne motite pri moji razpravi! Imam podatke iz
               Zavoda za zaposlovanje, kjer je napisano naslednje: "Zavod za zaposlovanje je 9.
               februarja 2009 sporočil, da smo imeli januarja letos izrazito povečanje
               brezposelnosti. Ob koncu januarja je bilo na zavodu prijavljenih 73 tisoč 911
               brezposelnih, kar je za 11,6% več kot decembra 2008 in za 6,7% več kot januarja
               lani." Januarja se je na zavodu na novo prijavilo 12 tisoč 895 brezposelnih oseb.
               Število na novo prijavljenih oseb se je v primerjavi z decembrom povečalo za 65,4%, v
               primerjavi z januarjem 2008 pa je bil priliv višji za 78%. Po podatkih Statističnega
               urada Republike Slovenije z dne 18. marec 2009 se brezposelnost bliža številki
               80.000. In, dragi kolegi in kolegice, poslušam diskusijo prijateljev, vas, kolegov
               poslank in poslancev iz Zaresa, ki trdijo, da je amandma nekorekten. V LDS trdite, da
               je amandma demagogija. V SD pa trdijo nekateri izmed vaših poslancev, da gospodarstvo
               pomoči ne potrebuje. Drage kolegice in kolegi, to je neverjetno. Enostavno vsak, ki v
               tej dvorani sedi, in vsi tisti, ki nas zdaj poslušajo, se morajo nad tem zgroziti,
               kar počenjate. Tisti, ki ste v tem trenutku najbolj odgovorni za to, da je treba
               storiti vse, da bi ta država šla po poti, kot so vam jo zaupali volivke in volivci.
               In seveda je na koncu opozicija tista, ki mora reševati vašo nesposobnost. Vaša
               nesposobnost vodenja te države je pripeljala Slovenijo do točke, kjer imamo iz 0,6%
               BDP v pozitivni smeri minus 4% v negativni smeri, in to v borih štirih mesecih
               vodenja te države. Ne trdim, da na to ni vplivala tudi globalna gospodarsko-finančna
               situacija, vendar pa zagotovo, če bi sprejemali takšne ukrepe, kot jih je predlagala
               Slovenska demokratska stranka, v tem trenutku ne bi bilo takšne situacije v državi.
               In niti toliko nezaposlenih v tej državi ne bi bilo. Ta zakon je zagotovo eden izmed
               zakonov, ki lahko pomagajo preprečiti, da bi prišlo do še več brezposelnih. Lahko
               pomaga. In zato vas prosim, da v imenu gospodarstva danes ta amandma podprete. Ne
               zaradi demagogije, ne zaradi tega, da bi bil ta amandma nekorekten in da gospodarstvo
               ne bi potrebovalo pomoči, ne zaradi tega. Zaradi tega, ker sem prepričan, da je
               izjemno pomembno vsako delovno mesto, ki ga zadržimo, čisto vsako posamično delovno
               mesto. Zato vas še enkrat prosim, da v imenu gospodarstva glasujete za ta amandma, ki
               ga predlaga Slovenska demokratska stranka, hkrati pa rešuje tudi napake, ki jih
               delate vi, ki ste prevzeli vodenje te države. Hvala lepa.</p>
            </sp>
            <sp xml:id="SDZ5-Redna-04-2009-03-31.sp69">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Miroslav Klun ne bo razpravljal. Ja, bili ste omenjeni. Izvolite.
               Po imenu gotovo ne, bile so pa omenjene stranke. Bil je omenjen Zares, bil je omenjen
               LDS in bil je omenjen SD. Izvolite besedo, ampak potem ne...</p>
            </sp>
            <sp xml:id="SDZ5-Redna-04-2009-03-31.sp70">

               <speaker>LOJZE POSEDEL:</speaker>

               <p>Hvala, gospod podpredsednik. Res replika, glede na to, da je kolega Pojbič omenil
               Zares, da trdimo, da je ta amandma nekorekten in demagoški... /Izklop mikrofona./</p>
            </sp>
            <sp xml:id="SDZ5-Redna-04-2009-03-31.sp71">

               <speaker>PODPREDSEDNIK MIRAN POTRČ:</speaker>

               <p>Žal mi je, časa je zmanjkalo. Gospod Miroslav Klun ne bo razpravljal. Besedo ima
               gospod Janko Veber.</p>
            </sp>
            <sp xml:id="SDZ5-Redna-04-2009-03-31.sp72">

               <speaker>JANKO VEBER:</speaker>

               <p>Hvala za besedo. Lep pozdrav vsem! Če kaj, Slovenija danes potrebuje dobro
               premišljene ukrepe, s katerimi bo lahko spodbujala gospodarsko rast in tudi reševala
               socialno stisko pri nekaterih, ki danes nimajo več zaposlitve, ker enostavno trg ne
               deluje več tako, kot je deloval v prejšnjih letih. Mislim, da bi tudi prenekatera
               gospodarska družba z veseljem počakala tudi 60 dni, da se ji vrne davek na dodano
               vrednost, če bi imela komu in kaj prodati. Torej gre za dejstvo, da nič ne pomaga,
               tudi če zelo hitro vračamo davek na dodano vrednost, če ni opravljena storitev. Naš
               cilj bi moral biti predvsem ta, da omogočimo gospodarstvu, da opravi storitev. In od
               te opravljene storitve se potem plačuje in davek od dodane vrednosti. Torej ukrepi
               nikakor ne morejo biti enoznačni, ozki, ampak morajo biti usklajeni v celotni shemi,
               ki jo predstavljajo številni dejavniki pri vodenju države. In če se že pogovarjamo o
               vodenju države, je resnično nerazumljivo, da stranka, ki danes pravi, da je to
               rešitev in edina rešitev za gospodarstvo, tudi sama hkrati priznava, da so raje
               najemali v prejšnjem mandatu kredite, ker so bili ugodni pogoji. Oprostite, to je
               dokaz za kratkoročno politiko in resnično nesposobnost vodenja države, ki smo bili
               priča v prejšnjem mandatu. In posledice takšnega vodenja čutimo tudi danes. Zelo
               težko je obvladovati zadolžitev, Slovenije, ker je ta že izjemno zadolžena z ukrepi v
               času izjemne gospodarske rasti. In to je tisto, kar nas tudi danes bremeni pri tem,
               ko iščemo uspešne in ustrezne rešitve. Želim pa pri tem še enkrat zelo jasno
               poudariti, da je potrebno v tem trenutku razmišljati dejansko bolj trezno in
               usklajeno tako z vsemi vladnimi organi kot tudi z vsemi strankami v parlamentu, ko
               ocenjujemo ukrepe, s katerimi bi lahko pomagali gospodarstvu in s katerimi bi lahko
               blažili tudi socialno stisko. In poudarjam, če ne bomo vzpostavili tudi nekega načina
               potrošnje, ker potrošnja je tudi tista, ki omogoča, da se izdelek proda, in da ...
               tisti, ki izdelek proizvaja, tudi plačuje potem davek od dodane vrednosti. Če ne bomo
               izpostavili tega trga, pa ne samo slovenskega, tudi skupen evropski trg, potem se
               lahko srečamo z dejstvom, da ne bomo imeli od česa pravzaprav plačevati DDV in tudi,
               kot sem že povedal, ga vračati. Številni ukrepi, ki jih tudi Evropska unija
               predvideva, gredo v smer, da se spodbuja tudi razvoj in s tem racionalizira
               proizvodnja in se mogoče s tem tudi spodbudi razvoj tistih delovnih mest, ki bodo še
               ustvarjalnejša, kot so bila mogoče do včeraj, ko te krize ni bilo. Zato je pač
               izjemno pomembno, da iz te krize poskušamo priti čim bolj celi, če lahko temu tako
               rečemo, zato da bomo lahko tudi jutri imeli ustrezen razvoj pred seboj. In to je
               naloga aktualne vlade. Jaz upam, da tudi tega sestava Državnega zbora Republike
               Slovenije. Mislim da pa kaj daleč medsebojno obtoževanje ne more pripeljati v tej
               situaciji, predvsem pa gospodarstvo si ne želi od parlamenta, da se tukaj obkladamo s
               takšnimi in drugačnimi očitki. Gospodarstvo pričakuje predvsem usklajene rešitve, ki
               ne bodo enodnevne, ampak dejansko rešitve, s katerimi bo lahko načrtovalo svoj
               dolgoročni razvoj tudi v teh kritičnih trenutkih, v katerih smo danes. Zato je tudi
               ta kompromis, ki je bil sprejet pri oblikovanju Predloga zakona o davku na dodano
               vrednost, da se skrajšanje vračila davka na dodano vrednost na 21 dni, zagotovo eden
               koristnih in potrebnih kompromisom. Pri tem kompromisu mislim, da bi tudi veljalo
               ostati, saj tako kot vse kaže, lahko ostanemo pri tem do začetka naslednjega leta.
               Vmes, kot smo tudi že slišali, pričakujemo številne nove ukrepe, pa tudi dejstva, ki
               narekujejo drugačne odločitve, kot smo jih že sprejemali tudi pri rebalansu. Če se
               samo spomnimo, kakšne posledice bi lahko nastopile v Sloveniji, če rebalans ne bi bil
               sprejet, in glasovati proti rebalansu bi trenutno pomenilo tudi, da se glasuje proti
               ukrepom, ki že dajejo rezultate, da se blaži gospodarska kriza. Ampak bolje, je bila
               očitno ocena, ne sprejeti rebalans, ker bo potem tudi vsem šlo nekoliko še slabše,
               kot pa, če bi rebalans bil sprejet. Rebalans je vedno potreben v javnih financah
               ravno iz razloga, da z njim usklajuješ vse tisto, kar se v nekem trenutku na
               javnofinančnem področju dejansko tudi dogaja. Vsak proračun pa tudi rebalans
               proračuna je plan. In ta plan se dopolnjuje in usklajuje glede na potrebe in
               zmožnosti, ki nastajajo na javnofinančnem področju. In tudi, če se zgodi rebalans,
               rebalans pa se bo zgodil, ker je pač te stvari treba upoštevati in mi moramo biti pri
               tem čim bolj operativni, čim bolj praktični, ne pa togi in, bi rekel, zavezujoči
               nekim principom, ki jih dejansko v Sloveniji ta hip pa tudi širše v svetu ni mogoče
               udejanjiti. Hvala.</p>
            </sp>
            <sp xml:id="SDZ5-Redna-04-2009-03-31.sp73">

               <speaker>PODPREDSEDNIK MIRAN POTRČ:</speaker>

               <p>Hvala lepa. Mag. Branko Grims ne bo razpravljal. Besedo ima Tomaž Tom Mencinger.</p>
            </sp>
            <sp xml:id="SDZ5-Redna-04-2009-03-31.sp74">

               <speaker>TOMAŽ TOM MENCINGER:</speaker>

               <p>Hvala lepa. Predlog zakona o spremembah Zakona o davku na dodano vrednost bom podprl,
               ne bom podprl pa amandmaja. Bi pa rad predvsem nekaj povedal.</p>
               <p>Dejansko že kar preveliko časa poslušamo demagogijo, ampak to demagogijo praktično
               na kubik. Opozarjali smo pred tremi meseci na krizo, ki se plazi v našo državo,
               povedali smo, da so težave pri podjetnikih, pri podjetjih pa je bil kar posmeh z
               druge strani dosti močan, da krize ni. Sedaj pa poslušamo zgodbo ravno obratno, da
               Vlada ne odreagira pravočasno, da Vlada nima ukrepov. Mislim, da je to resnično
               dovolj žalostno in upam, da ljudje, gledalke, gledalci te stvari spremljajo in tudi
               vidijo, kdo je opozarjal, kdo govori sedaj proti tem stvarem.</p>
               <p>Naslednja stvar, ki je, jaz mislim, da nekateri kolegi poslanci pozabljajo, da so
               štiri leta vodili to državo, da so sprejemali določene ukrepe, da so sprejemali
               politiko v teh štirih letih, ki žal sedaj kaže, da je bila v nekaterih delih
               nepravilna in neučinkovita. Govoriti o 7% gospodarski rasti v nekem času, mislim, da
               je zopet neka demagogija, ker dejansko razmere, ki so bile takrat na trgih, so bile
               resnično zelo ugodne. Sedaj govoriti, da je država in Vlada v teh štirih mesecih
               naredila 4% padec te gospodarske rasti, pa mislim, da je zopet demagogija, ker
               dejansko stvar se je v svetovnem gospodarskem področju čez noč spremenila. Praktično
               smo bili priča razpada finančnega sistema, razpada ekonomske politike kot take v
               svetovnem pomenu. Prepričan sem, da kriza kot taka šele prihaja v Slovenijo, da še
               nismo prišli v tisti spodnji del te krivulje. To pa potrjuje tudi dejstvo, da je v
               Nemčiji ta gospodarska rast minus pet odstotkov, kar pomeni, če v Nemčiji kihnejo,
               bomo mi tukaj imeli najmanj nahod, če ne še kaj drugega. Predlagal bi, da se dejansko
               pogovarjamo o državi, da iščemo skupne rešitve in da ne obremenjujemo gledalk in
               gledalcev, da ne obremenjujemo ostalih ljudi s temi stvari. Dajmo iskati rešitve, ki
               bodo dobre za našo državo Slovenijo. Mogoče bi omenil samo dve tri. Prepričan sem, da
               na preganjanju sive ekonomije nismo naredili skoraj nič ali zelo malo. Tukaj je tudi
               področje, ki je nelojalna konkurenca obrtnikom in podjetnikom, ne plačujejo dajatev,
               delajo na tem trgu in lahko znižujejo ceno. In ta plačilna disciplina, ampak ne
               toliko s strani države, kolikor velikih sistemov, ki imajo svoje podsisteme, predvsem
               manjše podjetnike in jih potem z raznoraznimi pogodbami in raznimi načini ne pokriva,
               ne plačuje in dejansko se potem zgodi, kar se zgodi, da imajo ta mala podjetja zelo
               zelo velike težave. Hvala lepa.</p>
            </sp>
            <sp xml:id="SDZ5-Redna-04-2009-03-31.sp75">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Matevž Frangež.</p>
            </sp>
            <sp xml:id="SDZ5-Redna-04-2009-03-31.sp76">

               <speaker>MATEVŽ FRANGEŽ:</speaker>

               <p>Spoštovane, spoštovani! V soboto popoldan sem poslušal Radio Slovenija. In ta je,
               medtem ko sem bil nekje na poti proti Mariboru, poročal o protestih v Frankfurtu,
               Hannovru in drugih velikih evropskih mestih. Protesti tistih, ki terjajo da sedanjo
               krizo izkoristimo za temeljne družbene spremembe, ki jih Slovenija, Evropa in svet
               potrebujejo. Ti protesti so bili tedaj po radiu pospremljeni s stavkom: Slovenija pa
               med tem mirno počiva. Jaz sem se takrat vračal s koalicijskega vrha, z Brda pri
               Kranju in bil sem dobre volje, ker sem bil oborožen s spoznanjem, da se vladna
               koalicija zelo natančno zaveda, zakaj pri tej gospodarski in finančni krizi gre in
               kakšne so možnosti in nuja, ki pred Slovenijo v času te krize stoji. V tem pogledu bi
               si želel, da namesto o vprašanju že videnega amandmaja, razpravljamo o tem, kar danes
               resnično stoji kot izziv pred slovensko politiko in kar predstavlja ne nazadnje tudi
               priložnost za neko novo razvojno soglasje med pozicijo in opozicijo, med delodajalci
               in delojemalci, med nevladnimi organizacijami v skupnosti kot celoti. Potrebujemo
               novo družbeno pogodbo, potrebujemo pogodbo, ki bo na novo opredelila odgovornost in
               nadzor nad finančnim sistemom, potrebujemo regulacijo pohlepa in namesto pohlepa kot
               gonila naše družbene ureditve postaviti človeka in njegove ustvarjalne moči.
               Potrebujemo novo ravnovesje med javnim in zasebnim in nov odnos med državo in trgom.
               Vaš amandma v intenci zakona, ki jo v osnovi podpiram, kaže na vaše razumevanje, da
               lahko krizo, ki jo je povzročil trg, tudi reši trg. Tukaj se kažejo naše temeljne
               razlike. Mi verjamemo, da lahko svet, s svetom pa tudi Slovenijo, iz te krize
               pripelje samo en nov družbeni dogovor o novem družbenem razvoju. In ta ne more
               temeljiti na tem, da bo tista nevidna roka Adama Smitha, ki je v zadnjih 30. letih
               popolnoma odpovedala svoji nalogi uravnavati razmerja v družbi, ker niti v osnovi
               tega ni sposobna, da zdaj ta nevidna roka, uničena, kot je, ponovno zregulira svet.
               To ne gre. Tisto, kar me skrbi ob morebitnem uspešnem sprejemu današnjega amandmaja,
               je to, da bi s tem rapidno poslabšali naše skupne možnosti. V prejšnjem tednu smo
               sprejemali rebalans. Vi ste se spraševali, zakaj sprejemamo rebalans, ki ni več
               aktualen. In pravzaprav na tej strani v dvorani smo vam lahko pritrdili, da je ta
               rebalans narejen na osnovi izhodišč, ki ne veljajo več. Vendar je bolje, da sprejmemo
               rebalans na izhodiščih, ki govorijo 0,6% gospodarski rasti, kot da vztrajamo na
               tistem, ki ste ga sprejemali vi, ki je narejen na predispoziciji bistveno, bistveno
               večje gospodarske rasti in posledično tudi bistveno višjih prihodkih. Danes je
               odgovornost pred Državnim zborom, da se sprašuje, kaj bomo naredili z omejenimi
               prihodki, tako da bo maksimizirana neka družbena korist. Se pravi razvoj, da bomo
               ohranili delovna mesta in predvsem, da bomo čim bolje zavarovali tudi socialno
               varnost ljudi. Socialna varnost človeka in skupnosti iz možnosti za socialni prodor
               posameznika morajo ostati v središču naše politike tudi v času te krize. Ker samo
               ustvarjalne moči, znanje in inovativnost človeka bodo Slovenijo potegnili iz te
               krize.</p>
               <p>V tem pogledu mislim, da pred nami stoji nekaj resnih izzivov. In jaz bi si želel,
               ker ne želim opoziciji pripisovati slabih namenov, verjamem, da imamo lahko vsi
               skupaj iskrene, dobre namene, ampak mislim, da se moramo v tem pogledu začeti
               ukvarjati z realnimi vprašanji. Kljub misli, da bomo s tem amandmajem, s takojšnjo
               veljavnostjo novele zakona o DDV pomagali gospodarstvu, bomo pravzaprav s tem
               onemogočili državo, da s strukturnimi in bolje ciljanimi ukrepi pomaga gospodarstvu k
               ohranitvi delovnih mest in temeljnemu prestrukturiranju, ki ga potrebujemo za večjo
               inovativnost, za večjo dodatno vrednost in kot novo tlakovano pot Sloveniji, kot
               družbi znanja in inovativnosti.</p>
            </sp>
            <sp xml:id="SDZ5-Redna-04-2009-03-31.sp77">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp xml:id="SDZ5-Redna-04-2009-03-31.sp78">

               <speaker>JOŽEF JEROVŠEK:</speaker>

               <p>Hvala lepa. Spoštovani.Zelo sem vesel, da sem zdaj slišal, da je bila zabava
               koalicije na Brdu v soboto uspešna, da so se poslanci, kot je rekel predgovornik,
               vesele volje vračali domov, ampak izgleda, da nekatera poživila od tam še danes
               delujejo. Danes tu razlagate, da je v Sloveniji vse v redu, da gre pravzaprav na
               boljše, če je kaj krivo, je kriva svetovna kriza, doma pa se dela vse najboljše. Ne
               vem, jaz mislim, da je situacija precej drugačna in obratna: da pred našimi očmi pod
               to vlado slovensko gospodarstvo drvi v prepad ali v neizmerne težave. In da
               pravzaprav Vlada, koalicija ob tem ne zdrsne. Edino, kar je naredila, je, da je
               povabila koalicijo na zabavo na Brdo. Zaničevalno se vede do predlogov, ki se jih
               ponuja od drugod, ki se jih ponuja iz gospodarstva. Eden takšnih predlogov je tudi
               vračanje preveč plačanega DDV-ja. Z vsemi štirimi se branite, da bi to začelo
               učinkovati ob pravem času, da bi od tega bili kakšni efekti za gospodarstvo, za
               krotitev brezposelnosti in tako naprej. In glavni problem sedanje oblasti je, da je
               izgubljena v zbeganosti, da se izgovarjan samo na svetovno krizo, problem pa je tudi
               moč tajkunskih povezav in tajkunskih vplivov, ki imajo direktne vzvode do oblasti. Še
               vedno. In zato seveda ne morem sprejeti očitka oziroma razprave, v kateri je prej
               Breda Pečan govorila o pohlepu in požrtnem ravnanju. In je kazala s prstom na to
               stran. Ja, za božjo voljo, čigava je tajkunska klientela? Ali ni to klientela vaših
               strank, bila večno in je danes. Pokažite mi enega tajkuna, ki je nekaj olastninil v
               nekem podjetju, pa pripada tej strani! Takšnih tajkunov ni, za božjo voljo! In sedaj
               mladi ideolog govori o regulaciji pohlepa. Ne o odpravi pohlepa pod vašo oblastjo, ne
               o odpravi pohlepa, ampak o regulaciji pohlepa, da bo navzven zgledalo dobro, da boste
               ljudi zopet "farbali", da sprejemate ukrepe, da delujete in tako naprej. Regulacija
               pohlepa, to je dobra pogruntavščina iz koalicijskih vrst. Glejte, prepričan sem, da
               nobena regulacija pohlepa, pa če boste v še boljši barvni ovojni papir zavili, ni
               primerna. Odprava tega gnojnega tvora in izrez tega je potreben. In tega se sedanja
               oblast ne loteva in se ne bo lotevala. Še več, zadnjič, ko je nek poslanec opozoril
               na konkretne primere, je dobil iz koalicijskih vrst žaljivo, prostaško reakcijo, ki
               je gospod predsednik v primeru gospoda Levaniča niti ni hotel registrirati. Ko sem
               sam opozarjal na to, da je tudi eno takih podjetij, ki je popolnoma v državni lasti,
               kjer je po mojem vedenju bilo kar nekaj let "debelih krav", pa na koncu ob zaključnem
               računu ni skoraj nič ostalo, se je treba vprašati, kam je šel denar iz takih
               podjetij, pa so popolnoma pod kontrolo menedžerjev...</p>
            </sp>
            <sp xml:id="SDZ5-Redna-04-2009-03-31.sp79">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, če me opozarjate, da reagiram ali ne, potem vam moram povedati, da
               imamo obravnavo zakona o davku na dodano vrednost.</p>
            </sp>
            <sp xml:id="SDZ5-Redna-04-2009-03-31.sp80">

               <speaker>JOŽEF JEROVŠEK:</speaker>

               <p>Ja, jaz obravnavam gospodarsko stran in ta zakon, kaj bi lahko naredili na drugi
               strani. Gospod Potrč, toliko, da se razumeva. Verjetno...</p>
            </sp>
            <sp xml:id="SDZ5-Redna-04-2009-03-31.sp81">

               <speaker>PODPREDSEDNIK MIRAN POTRČ:</speaker>

               <p>Še nisem ene besede slišal, da bi omenili davek na dodano vrednost...</p>
            </sp>
            <sp xml:id="SDZ5-Redna-04-2009-03-31.sp82">

               <speaker>JOŽEF JEROVŠEK:</speaker>

               <p>Verjetno sem manj oddaljen, kot so bili vaši poslanci, samo tam ne reagirate, tu pa
               reagirate, seveda. Gospod Levanič - ob tem zakonu je treba to reči - je zadnjič
               demantiral samega sebe, ko me je v moji odsotnosti proglasil za dvornega norčka. Ne
               vem, zakaj s pomanjševalnico, saj nisem tako majhne postave, da bi bil lahko omenjen
               s pomanjševalnico. Zdi se mi, da so bili dvorni norčki bolj otroškega videza. In,
               glejte, sam se je demantiral. Rekel je, da tisto podjetje, kjer sem bil jaz, ko sem
               nekoč opozarjal na divje lastninjenje, odstranjen, da je sedaj cena proizvoda padla
               za 60% in da še vedno posluje uspešno. Sam je ponudil dokaz, da mora nekje biti v
               preteklih letih 60% dohodka, ne vem, neprikazanega ali kaj, če še sedaj, ko je cena
               padla 60%, še stalno posluje uspešno. Se zavedate, kakšni denarji so to! Kakšni
               denarji so to! In zato me je veselilo, da je s tisto žaljivko pravzaprav poslanec po
               youngovi teoriji podzavesti opozoril sam nase. Po youngu tisti, ki ima nek kompleks,
               frustracijo, jo projicira na drugega in ga obsodi tistega, kar je njegov lastni
               kompleks. In poglejte, zaradi tega pozivam Vlado, da se resno loti ukrepov.
               Poslušajte, beremo te dni nezaslišane izjave novo nastavljenih direktorjev v bankah,
               da ne bodo ukrepali glede nezavarovanih kreditov v preteklosti. Enostavno tolerirajo
               tudi nekaj kaznivih dejanj. In jaz, ko kažete na nas, krivdo naše vlade, pa je res,
               nekako priznavam, da nismo izvedli kadrovskih sprememb v teh bančnih ustanovah, pa
               tudi državnih podjetjih, kjer se je tako delalo z denarjem. To je naša krivda. Ampak
               tulili ste o kadrovskem cunamiju in ni bilo možno. In nekateri predsedniki nadzornih
               svetov so bili glas vpijajočega v puščavi, vse okrog je pa bilo tako kot vse po
               starem ves čas. In zato prevzemite odgovornost, ki jo morate sprejeti in začnite
               sprejemati ukrepe, ki bodo v prid gospodarstvu. Eden takih se vam ponuja tudi sedaj.
               Hvala lepa.</p>
            </sp>
            <sp xml:id="SDZ5-Redna-04-2009-03-31.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Jerovšek, moram ugotoviti, da niste razpravljali o predlogu
               zakona. Samo zavestno vas nisem šel še enkrat opozorit, ker je brez haska. Ker vi ob
               vsaki točki govorite o tistem, kar mislite. In ko bom jaz vodil, vas bom tudi pustil,
               da to delate, razen če bo prehudo, ker tako tako vsi opazijo, da vsebina ni ustrezna
               točki dnevnega reda.</p>
               <p>Besedo ima gospod Dušan Kumer.</p>
            </sp>
            <sp xml:id="SDZ5-Redna-04-2009-03-31.sp84">

               <speaker>DUŠAN KUMER:</speaker>

               <p>Sedaj imam jaz malo težjo nalogo. Hvala, gospod predsedujoči. Spoštovane kolegice in
               kolegi! Predhodna ekspertiza gospodarskega in ekonomskega ter tudi finančnega stanja
               v Sloveniji in politična analiza in veliko besedičenja v skovankah, da je ta vlada
               zmedena, da je ta vlada v povezavah s tajkunskimi navezavami itd., gre za grdorečje,
               me spominja na to, da lahko strnem samo v enem stavku: besede brez smisla so kot
               hlače brez naramnic. That˙s all! Konec! Lahko predvidevam in domnevam, da je
               predlagatelj tudi tega amandmaja imel dober namen, ko skuša dopolniti ta zakon,
               vendar je zgrešil v času, tajmingu. Tudi sam menim, da čas, v katerem se predlaga ta
               sprememba, ni prav primeren. Mnogo primernejši je bil čas za to spremembo, ki jo
               danes predlaga predlagatelj, takrat, ko je vodil gospodarski resor. Takrat je imel
               priložnost. Gospodarstvu je potrebno vedno pomagati, ne glede na čase in turbulence,
               ki se dogajajo. Gospodarstvo vedno rabi neke vrste tudi pomoč s strani države. In
               tega takrat ni storil. Kljub temu, da se je on in vlada sama hvalila z velikim
               suficitom, bi lahko te stvari na korekten način tudi uredila do gospodarstva.
               Skratka, moja pripomba je, da ni pravi čas za to spremembo. In obrazložitev Vlade,
               zakaj ni pravi čas, je tudi korekten in po mojem koncizen tudi v zvezi s tem
               predlogom. Tako, da še enkrat, jaz bom zakon podprl, tega amandmaja, ki se pa
               ponavlja že v tretje, pa ne več. Hvala.</p>
            </sp>
            <sp xml:id="SDZ5-Redna-04-2009-03-31.sp85">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Anton Colarič ne bo razpravljal. Besedo ima mag. Andrej
               Vizjak.</p>
            </sp>
            <sp xml:id="SDZ5-Redna-04-2009-03-31.sp86">

               <speaker>MAG. ANDREJ VIZJAK:</speaker>

               <p>Hvala lepa, podpredsednik. Spoštovane kolegice in kolegi!</p>
               <p>Jaz jemljem ta parlament kot institucijo, kot pravi naslov za iskanje rešitev, za
               dialog, za pogovor, za soglasje okoli iskanja teh rešitev. In ko je moj poslanski
               kolega Vili Rezman povedal, da to ni moj predlog, to ni opozicijski predlog, da je to
               predlog gospodarstva, je imel prav. Kajti to je predlog, ki je bil zelo, zelo pogosto
               v zadnjem času, poudarjam v zadnjem času, izpostavljen s strani gospodarskih
               subjektov. Zakaj? Zaradi tega, ker so gospodarski subjekti začutili, da jim v teh
               časih taka rešitev prinese bistveno več, kot pa morebiti kakšna druga rešitev ali pa
               kot bi jim prinesel v obdobju pred letom dni, pred dvema, petimi ali desetimi leti.
               Zaradi tega se je ta predlog znašel na mizi in o njem diskutiramo. Deležen pa sem
               precej političnih diskvalifikacij. Ne gre pa za političen predlog! Predlog je zelo
               preprost in naravnan v smeri približevanja interesom in pričakovanjem gospodarstva.
               Gospodarstvo pa ta tretma v teh časih potrebuje.</p>
               <p>Tukaj sem danes slišal neke neumnosti v smeri, da prejšnja vlada ni začutila
               prihajajoče krize in da smo še pred meseci govorili, da krize ni, to je neumnost.
               Zakaj torej je, potem predhodna vlada v času medvladja, v času opravljanja tekočih
               opravil, eno izmed sej namenila analizi razmer? Urad za makroekonomske analize in
               razvoj je pripravil: Možni ukrepi v času krize, in zakaj je Vlada sprejela štiri
               protikrizne ukrepe - prejšnja odhajajoča vlada! Dva ste k sreči povzeli tudi sedaj,
               to se pravi, Zakon o bančništvu in Zakon o javnih financah. Zakon o bančništvu, ki je
               uvedel državno jamstvo oziroma - ja, državno jamstvo za bančne vloge in seveda Zakon
               o javnih financah, ki je odprl pot poroštvom za delovanje medbančnega trga in tudi
               ublažitvi posojilnega krča. Prejšnja vlada je še kako začutila, rekla pa je, če bodo
               ukrepi pravočasni, če bodo ukrepi učinkovito, recesije v Sloveniji ne bo, ker je
               takrat tudi nobeden ni napovedoval; tudi mednarodne institucije - ne slovenski urad
               za makroekonomske odnose, tudi mednarodne institucije! Takrat recesije, to je
               negativne gospodarske rasti v dveh kvartarnih zapored, ni napovedoval! Tudi evropske
               institucije pravim, da ne. Zakaj? Zaradi tega, ker so pričakovale, da bo Slovenija
               vsaj tako učinkovita pri spopadanju s temi, kot je bil prej gospodarstva politika v
               Sloveniji. Pa se je uštela tako mednarodna skupnost, kot seveda mi v opoziciji!
               Uštela se je! Poglejte številke, jaz vam ne bom tukaj "nakladal" o, kako bi rekel,
               nekih političnih pavšalnih ocenah. Danes je objavljen podatek o zaupanju v
               gospodarstvu v Evropski uniji. V Evropski uniji se je znižal za 0,6% na 60,3%; v
               evroobmočju se je znižal za 0,7% na 74,6%; v Sloveniji se je pa znižal za 1,08%, to
               se pravi, trikrat več, kot v Evropski uniji, trikrat več na 44,1% in je na porazno
               nizkem nivoju. Tu izzveni, ti argumenti, češ, vi ste imeli v prejšnjem mandatu
               ugodno, dobro gospodarsko rast, ker je bilo pač vse dobro, mi smo imeli takrat za 3%
               višjo gospodarsko rast, kot je bilo v povprečju Evropske unije, sedaj pa beležimo
               slabše rezultate, kot je povprečje Evropske unije. Tudi napoved za 0,4% gospodarsko
               rast je zelo slaba, med najslabšimi. Zato ti argumenti zbledijo, češ da smo tukaj pač
               v nekem okolju, neka Nemčija kihne, mi, ne vem, kaj imamo. Nesmisli! To pomeni, da
               niste sposobni voditi ekonomskih politik in da se naslanjate na ukrepe drugih, mi pa
               tonemo, gospodarstvo pa tone. Ko opozicija predlaga en zakon, ki je pisan na kožo
               gospodarstvu, ker je pravzaprav povzet po predlogih obeh zbornic, smo obtoženi - ne
               vem, populizma, itd. Hvala bogu, da ste pravzaprav sploh spoznali, da je to naš
               predlog, kajti Vlada je ta predlog sebi pripisala in rekla, da je to eden izmed
               pomembnih ukrepov Vlade, zniževanje plačilnih rokov oziroma vračilnih rokov DDV-ja na
               21 dni. To, da je Vlada dala amandma na zakon, ki smo ga predlagali v opoziciji, je
               zdaj kar vladni ukrep. Fino, res!</p>
               <p>Torej, želim poudariti, da je v nasprotju od številnih floskul, ki sem jih slišal,
               to konkreten ukrep, ki pomaga takoj, ki gre naproti gospodarstvu, deležen pa sem bil
               - ne nekega soočenja s temi rečmi, ampak bolj ali manj političnega blatenja. In se mi
               to zamalo zdi, še posebej zaradi tega, ker sem tu slišal neke stare govore, ki so
               napisani in ki so jih brali in ki ne odsevajo več aktualnim razmeram. Na primer, tu
               je bilo rečeno, da bo Slovenija izgubila na boniteti, ker bo povečala deficit zaradi
               tega zakona, češ, če ga sprejme bo deficit večji kot maastricht in to nas bo pahnilo
               v nižjo bonitetno obravnavo. Poglejte, kaj je bil pa pravkar sprejet rebalans, ko
               zavestno vemo, da teh prihodkov, na katerih je temeljil rebalans, ne bo, zavestno
               vemo. Na odhodkovni strani nič ne naredimo, da je teh odhodkov manj, to se pravi,
               zavestno gremo v deficit ali pa se slepimo, da bomo to naredil, kar je notri zapisano
               - a to pa ni deset korakov k zniževanju bonitetnega ratinga Slovenije. To se pravi,
               sprejmemo rebalans proračuna, ki ne bo imel teh prihodkov, kot jih rebalans
               predvideva, to vemo zdaj, ker so nam vmes postregli z najnovejšimi analizami; nič ne
               naredimo na odhodkovni strani, zavrnjen je celo amandma Slovenske ljudske stranke, ki
               je bil pravzaprav edini najbolj pravilni v dani situaciji, to je ta, da je samo
               zmanjšal porabo in ni namenil tega denarja drugim, ki so in ki bi povečali porabo na
               ta račun. Torej, rebalans je veliko veliko daljši korak k zniževanju bonitetnega
               ratinga kot je pa ta predlog in ta zakon, da bi gospodarstvu vrnili njegov denar
               prej.</p>
               <p>Sam bom nenehno, čeprav sem sam sebi dolgočasen, poudarjal razloge, ne nazadnje,
               zakaj to ni bilo na nek način storjeno že prej. Ne rečem, da ta zakon oziroma ta
               rešitev ni bila, recimo, pomembna tudi prej in potrebna za gospodarstvo tudi prej -
               je bila; vendar je bila na lestvici prioritet pomembnosti na nižjem mestu, kot je
               sedaj, zaradi tega, ker se pred enim letom, pred dvema letoma podjetja niso srečevala
               s tako visokimi likvidnostnimi problemi. Dobivala so, na razpolago so bili
               kratkoročni ugodni krediti, tisti, ki ste delali v bankah, veste, kakšni ugodni
               kreditni pogoji so bili pred letom dni in pol, bankirji so skakali za podjetji in so
               jim nudili poceni denar. Posojila so šla v ogromne višave in to se je v trenutku
               presekalo. S finančno in gosodarsko krizo se je stvar na trgu denarja v momentu
               poslabšala in v takšnih razmerah je treba poseči po ukrepih, ki so na voljo, da se na
               nek drug način zagotovi likvidnost oziroma preseka ta nelikviden finančni trg. In to
               je ta predlog. Mimogrede pa, če je vse letelo name, ki sploh nisem bil pristojen za
               predlaganje takih zakonov v prejšnjem mandatu, kajti bil sem gospodarski minister,
               področje davkov pa sodi pod Ministrstvo za finance, pa je vse letelo tu name, ampak
               kakorkoli, "mea culpa", kar se tega tiče, vendar sprašujem, zakaj ni tega predlagal
               katerikoli finančni minister SD-jevih in LDS-ovih vlad, ki so vladali v Sloveniji,
               razen zadnjega mandata, prej tri mandate. In nam nekaj očitati, je retorično. Zakaj
               tega ni nekdo že pred tem naredil, saj so bila tudi obdobja z gospodarsko rastjo.</p>
               <p>Če sklenem, prepričan sem, da je tudi zaradi nepravočasnega ukrepanja, morebiti tudi
               nepravočasnega sprejetja tega ukrepa ali podobnih ukrepov, situacija takšna, kot je.
               In da so se v recesiji znašli ne samo zaradi svetovnih in evropskih okoliščin, temveč
               tudi zaradi takih politizacij, takšnih predlogov, kot smo jim danes priče, češ da je
               to tako ali tako samo nekaj. To opažajo tudi drugi poslanci, nekdo je rekel,
               pozabimo, da je to predlog opozicije. Vili Rezman je celo pravilno povedal, to je
               predlog gospodarstva. Jemljimo ga kot predlog gospodarstva in odločajmo o tem kot o
               predlogu gospodarstva.</p>
            </sp>
            <sp xml:id="SDZ5-Redna-04-2009-03-31.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prijavljen je bil še gospod Jože Tanko, pa ni več časa za SDS. Besedo ima
               gospa Renata Brunskole.</p>
            </sp>
            <sp xml:id="SDZ5-Redna-04-2009-03-31.sp88">

               <speaker>RENATA BRUNSKOLE:</speaker>

               <p>Lepo pozdravljeni še enkrat! Današnja razprava resnično meji na trenutke na geslo
               "saj ni res, pa je". Res občudujem ljudi, ki nekako pozabljajo na svoje preteklo
               delo. Danes, ko prebiram in tu poslušam o nekaterih poslovnih odločitvah iz
               preteklosti - in kot je bilo izrečeno, o dajanju posojil - prebiram o dajanju posojil
               ne samo bank, o dajanju posojil, kot je rekel kolega pred menoj tudi, ki so šla v
               višave. Nekateri od razpravljavcev, ki zelo od blizu poznajo gospodarstvo, vsak na
               svoj način, so danes izrekli nekaj besed v stilu pravljic. Tisti, ki smo kdaj otrokom
               prebirali ali pripovedovali pravljice, vemo, kako to poteka: "Nekoč so živeli, bili
               zelo uspešni..." In kot je nekdo od kolegov rekel: včeraj pa je postala situacija
               drugačna. Danes pa gre napoved za leto 2009 - na minus 4%. Ni čudno! Prepričana sem
               prepričana, da ni bilo mišljeno, da bi bila za te navedbe teh prognoz za leto 2009
               kriva samo in predvsem sedanja vlada. Verjamem, da ni bilo tako mišljeno.</p>
               <p>Danes je bilo govora o ideologiji Poslanske skupine Socialnih demokratov, v katerih
               sem tudi sama, in spremenjenih stališčih na odborih. Nobeni spremembi, ki je sprejeta
               na osnovi spremenjenih okoliščin, tudi odločitvam o skrajšanju rokov izplačila
               vračila davka na dodano vrednost na 21 dni, vendar s 1. januarjem, ni zameriti.
               Gospodarstvo od nas pričakuje ukrepe. Ukrepe, ki bodo za podjetja in njihove
               zaposlene pomenila obstoj, nadaljnji razvoj, kolikor bodo razmere dopuščale. In še
               nekaj, kar je v današnjem času med ljudmi najpomembnejše: ohranitev delovnega mesta
               oziroma, kot rečemo: "imeti službo", da bomo lahko preživeli družino in sebe.</p>
               <p>Eden od gospodarstvenikov, ki zaposluje čez 300 ljudi, pretežno žensk v tekstilni
               industriji, mi je včeraj rekel, da bi bilo v Sloveniji najboljše, da bi na vrata
               naših trgovin napisali: "Mi smo Kitajci," saj pri nas v trgovinah lahko kupimo česen
               iz Kitajske, kot da sami ne znamo posaditi česna. Na področju tekstilne industrije pa
               tako ali tako imamo na policah prodajaln, žal, največ kitajskega blaga. To blago je
               najcenejše, pa čeprav je slabe kakovosti, če ne že skoraj dvomljive ali oporečne. Ko
               je govora o kitajskem blagu in delu sedanje vlade, sem prepričana, da za to
               problematiko zagotovo ni kriva sedanja vlada. Zavedamo pa se, da bo moral sedanja
               vlada sprejeti zagotovo še rebalans rebalansa, saj to ni nič presenetljivega in nič
               slabega, če se to napoveduje za naprej. Vesela bi bila, zelo zelo vesela, če bi bila
               napoved o morebitnih ukrepih za prihodnost tudi že v lanskem letu, tudi že izrečena,
               tudi že predvidena od tistih, ki so bili v preteklosti za to pristojni. Zatorej
               sedanja vlada bo morala sprejeti še tretji paket protikriznih ukrepov.</p>
               <p>Sprememba zakona o davku na dodano vrednost je potrebna na dveh točkah. Torej,
               skrajšanje rokov za vračilo DDV na 21 dni in pričetek s 1. januarjem 2010. Eno od
               razmišljanj, da imajo gospodarstveniki težave zato, ker občine, celo župani
               zavlačujejo s plačilom obveznosti za eno leto, me preseneča, ker za kaj takega sploh
               nisem vedela.</p>
               <p>Vendar pa naj zaključim z eno izredno preprosto mislijo. Mislim, da se bo vsak od
               preprostih ljudi z menoj strinjal. Sama sem doma na vasi, v hribih pod vznožjem
               Gorjancev, kjer smo doma preprosti ljudje, daleč stran od morja. Zatorej bi izrekla
               naslednje. Žal nas danes tukaj, ne sedi 90, ampak bistveno manj, vendar bi na koncu
               rekla: "Bližje mi je dejstvo, ne da smo na skupni ladji ali čolnu, bližje mi je, da
               rečem, da smo vsi skupaj na istem vozu." Hvala.</p>
            </sp>
            <sp xml:id="SDZ5-Redna-04-2009-03-31.sp89">

               <speaker>PODPREDSEDNIK MIRAN POTRČ:</speaker>

               <p>Hvala lepa. Izčrpali smo razpravo poslank in poslancev. Želi Vlada? <stage>(Ne.)</stage> Hvala lepa.
               Gospod Vizjak, kot predlagatelj. Prosim.</p>
            </sp>
            <sp xml:id="SDZ5-Redna-04-2009-03-31.sp90">

               <speaker>MAG. ANDREJ VIZJAK:</speaker>

               <p>Jaz sem zelo vesel, da je tudi spoznanje v koaliciji, da je treba najti konkretne
               rešitve, ne pa nam tukaj brati levite in splošne floskule. Gospodarstvo potrebuje
               konkretne ukrepe. To razume gospodarski subjekt. Gospodarski subjekt ne razume
               politika, ki stopi pred njega in reče: "Veste, vi, mi vam bomo pomagali, mi se
               zavedamo, v kakšnih težavah ste. Mi smo odločeni, da vam stopimo nasproti. Mi bomo
               storili vse, da se bo v Sloveniji cedilo med in mleko. Veste, s takimi besedami se
               gospodarski subjekt lahko obriše pod nečem. Gospodarski subjekt potrebuje konkreten
               ukrep, takšen, kot je danes na mizi. To potrebuje! Potrebuje sporočilo, kakšen kredit
               lahko dobi, ali je ta ugoden ali ni ugoden in podobno. Mimogrede, Vlada še ni
               postregla z nobeno rešitvijo, kako podjetjem pomagati pri najemanju posojil,
               kratkoročnih posojil, ki bi že veljala, ki bi danes bila uporabna. Jaz govorim z
               gospodarskimi subjekti, na mene se tudi obračajo, ker verjetno so jim druga vrata
               zaprta ali telefoni zvonijo v prazno, pa se name obračajo. Z vsakim govorim in povem
               mu, kar pač vem, ker ne vem, kaj Vlada ima ali če sploh ima. Ampak veliko
               gospodarskih subjektov se je obrnilo na SID banko. Poslali so jih na komercialne
               banke, te pa od njih zahtevajo enormne vsote zavarovanj za najete kredite, kar
               pomeni, da so obresti za kratkoročna posojila dobrim podjetjem draga, da ne pridejo
               "z njimi ven", preko 10%, 12%. Kako naj en gospodarski subjekt, ki dela z neko
               normalno maržo, ker je pač soočen z mednarodno konkurenco, najame tak kredite, ker se
               na ta kredit obesijo vsa živa tveganja. Tudi če ima posel, tudi če ima pogodbe, to
               nič ne pomeni. On mora zavarovati in zavarovanje stane in stane. In teh ukrepov ni in
               ni; ukrepov, ki bi omogočili gospodarstvu zadolževanje, ne nazadnje za tekoče
               poslovanje. Mi smo sedaj sprejeli zakon o jamstveni shemi, uredbe še nismo videli,
               upam, da jo bomo, da bo Vlada držala besedo in prišla z njo v parlament, preden bo
               šla na Vlado, ki bo govorila zgolj o kreditih za nove razvojne projekte itn.
               Marsikatero podjetje pa ima utečen posel, je dalo skozi neko investiranje in sedaj
               želi seveda zadihati, pa ne more, ker so se mu čez noč poslabšali kreditni pogoji in
               mu je dostop do financ težji. In takim podjetjem med drugim - saj sem rekel, da je ta
               zakon samo en delček teh ukrepov - ta zakon med drugim ponuja delno rešitev tudi
               takih razmer. Mi bomo danes oziroma smo že danes vložili tudi določene predloge za
               sklice izrednih sej pristojnih odborov, delovnih teles, parlamenta, da bomo kaj več
               naredili za korist gospodarstva te države, ne pa, da bomo tukajle brali pa nakladali
               neke splošne teze. Jaz se strinjam, da država na eni strani potrebuje strukturne
               spremembe, potrebuje pa tudi kratkoročne ukrepe in ta je eden izmed njih.</p>
            </sp>
            <sp xml:id="SDZ5-Redna-04-2009-03-31.sp91">

               <speaker>PODPREDSEDNIK MIRAN POTRČ:</speaker>

               <p>Hvala lepa. Zaključili smo z razpravo o predlogu zakona v celoti. Verjetno lahko
               rečem, da smo v tem času več kot o zakonu v celoti razpravljali tudi o predloženem
               amandmaju k 2. členu. Kljub temu formalno vprašam, ali še želi kdo o 2. členu in
               amandmaju k 2. členu razpravljati? <stage>(Ne.)</stage></p>
               <p>Zaključujem razpravo. Končali smo z razpravo o amandmaju, o katerem bomo v skladu s
               časovnim potekom seje Državnega zbora odločali danes v okviru glasovanj, pol ure po
               prekinjeni 12. točki dnevnega reda, najkasneje pa ob 17.25. S tem prekinjam to točko
               dnevnega reda.</p>
               <p>Prehajamo na <title>12. TOČKO DNEVNEGA REDA - NA PRVO OBRAVNAVO PREDLOGA ZAKONA O
                  DOPOLNITVI ZAKONA O ZAVAROVALNIŠTVU V OKVIRU REDNEGA POSTOPKA.</title> Predlog zakona
               je v obravnavo Državnemu zboru predložila skupina poslank in poslancev s
               prvopodpisanim gospodom Jožetom Tankom. V zvezi s tem predlogom zakona je skupina 34
               poslank in poslancev s prvopodpisanim gospodom Bojanom Kontičem zahtevala, da Državni
               zbor opravi splošno razpravo.</p>
               <p>Besedo dajem predstavniku predlagatelja zakona, mag. Andreju Vizjaku, za dopolnilno
               obrazložitev zakona. Izvolite, gospod Vizjak.</p>
            </sp>
            <sp xml:id="SDZ5-Redna-04-2009-03-31.sp92">

               <speaker>MAG. ANDREJ VIZJAK:</speaker>

               <p>Hvala lepa, spoštovani podpredsednik. Vzajemna zdravstvena zavarovalnica je bila
               ustanovljena z namenom, da je nanjo Zavod za zdravstveno zavarovanje prenesel ves
               zavarovalni portfelj prostovoljnega zdravstvenega zavarovanja za doplačila. Danes ima
               Vzajemna, torej od več kot 900 tisoč zavarovancev in torej tudi toliko članov
               skupščine Vzajemne, ki svoje pravice uresničujejo na skupščini. Tu pa je tudi osnovni
               problem in vir težav. Ali res zavarovanci uresničujejo svoje pravice in interese na
               skupščini. Stališče predlagateljev tega zakona je, da ne.</p>
               <p>Namreč, gre za problem odločanja članov na skupščini Vzajemne v povezavi z načinom
               odločanja njihovih pooblaščencev. Zavarovanec lahko odda pooblastilo za odločanje na
               skupščini le za prihajajočo skupščino in z navodili, kako naj pooblaščenec glasuje.
               Če pa odda zavarovanec pooblastilo do preklica, in tu je problem, pa pooblaščenec
               glasuje po lastni presoji in neomejeno. Postopek organiziranega zbiranja pooblastil
               ne obstaja. Določbe ZZD-ja, ki določajo, da je treba vsakemu delničarju omogočiti
               vpogled v podatke, kot so lastniki družbe in tako naprej, pa za družbo oziroma za
               Vzajemno ne veljajo. Tako se lahko na vsaki skupščini zgodi, da tisti, ki je najbolj
               spreten pri zbiranju pooblastil, uveljavlja svoje interese, pa najsibo to le peščica
               direktorjev regijskih poslovnih enot Vzajemne, ki so najbolj zainteresirani za
               uveljavljanje tega pristopa in principa. Z večino, ki jo imajo lahko pravzaprav, tako
               kažejo izkušnje preteklih skupščin, lahko celo odpokličejo in zamenjajo nadzorni
               svet. In iz seznama navzočih na eni od skupščin je bilo na primer razvidno, da je
               bilo 76% glasov v rokah 10 največjih pooblaščencev. Torej, 900.000 zavarovank in
               zavarovancev se pretopi v spretne roke desetih pooblaščencev, ki neomejeno in
               verjetno včasih tudi sporno odglasujejo na teh skupščinah. Zato je cilj zakona
               urediti problem glede odločanja članov na skupščinah Vzajemne oziroma odločanje
               njihovih pooblaščencev tako, da bodo v največji meri zastopani interesi in pravice,
               ki jih imajo zavarovanci Vzajemne. Predlog zakona ureja zbiranje pooblastil, za
               skupščino Vzajemne, in sicer tako, da je iz pooblastila tudi jasno razvidno volja
               pooblastitelja oziroma tistega, ki je izdal to pooblastilo v zvezi z odločitvami, ki
               se sprejemajo na tej skupščini. Nadalje predlog zakona tudi prepoveduje zbiranje
               pooblastil vodstvu, zaposlenim v Vzajemni zavarovalnici in njihovim ožjim družinskim
               članom, poleg tega pa ureja tudi sklic skupščine s strani zavarovalnice Vzajemne
               zavarovalnice.</p>
               <p>Torej, osnovna intenca je, da se naredi, prvič, nekoliko več reda pri zastopanju
               članov na sami skupščini in da se prepreči anomalija oziroma možnost zlorabe tega
               nepopolnega načina in pomanjkljivega načina zbiranja pooblastil članov.</p>
               <p>V prvem branju je zakon v takšnem besedilu, kot je. Nadaljnja procedura odpira
               možnosti, da rešitve skozi drugo in tretjo obravnavo še nadgradimo, še popravimo, če
               bo le v tem visokem zboru prepoznana potreba, da je sedanji sistem pomanjkljiv in da
               ga je treba popraviti.</p>
            </sp>
            <sp xml:id="SDZ5-Redna-04-2009-03-31.sp93">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima predstavnica Vlade mag. Helena Kamnar.</p>
            </sp>
            <sp xml:id="SDZ5-Redna-04-2009-03-31.sp94">

               <speaker>MAG. HELENA KAMNAR:</speaker>

               <p>Hvala lepa, gospod predsedujoči. Spoštovani poslanci in poslanke!</p>
               <p>Dovolite mi, da na kratko predstavim mnenje Vlade do predloženega zakona. Vlada
               ocenjuje, da je bil namen predlagatelja urediti določene posebnosti pri zbiranju
               pooblastil, ki bodo veljale zgolj za vzajemno zdravstveno zavarovanje oziroma
               zavarovalnico. Zato meni, da bi bilo omenjene specifike treba urediti v posebnem
               zakonu, kot je bilo, to denimo, urejeno v Zakonu o pogojih za statusno preoblikovanje
               Vzajemne zdravstvene zavarovalnice, ki je temeljil na Zakonu o zdravstvenem varstvu
               in zdravstvenem zavarovanju. Stališče Vlade je, da normativno urejanje posebnosti
               konkretne družbe, v tem primeru Vzajemne, ne sodi v vsebino Zakona o zavarovalništvu,
               ki je splošen in sistemski zakon, s katerim je urejeno tako delovanje zavarovalnic,
               ki imajo statusno obliko delniške družbe, kot tudi zavarovalnic, ki imajo statusne
               oblike družbe za vzajemno zavarovanje. Predlagana ureditev glede zbiranja in vsebina
               pooblastil ni primerna in predstavlja poseg v avtonomijo zavarovalnic kot
               gospodarskih družb. Tako, denimo, ni jasno, kakšne naj bi bile konkretne nevarnosti
               oziroma posebnosti uprave, nadzornega sveta, zaposlenih ali njenih ožjih družinskih
               članov v družbi za vzajemno zavarovanje, ki bi imela tako neposreden vpliv na
               delovanje družbe za vzajemno zavarovanje, za razliko od uprav, nadzornih svetov in
               zaposlenih v gospodarskih družbah ter njihovih možnosti vpliva na druge delničarje
               oziroma družabnike. Ureditev manjšinskih pravic članov družbe za vzajemno
               zavarovanje, kot jih vsebuje predlog zakona, je v neskladju z ureditvijo manjšinskih
               pravic v zakonu o gospodarskih družbah, ker družbo za vzajemno zavarovanje postavlja
               v izrazito neenak položaj v primerjavi z ostalimi gospodarskimi subjekti na trgu.
               Sprejem predlagane ureditve bi lahko negativno vplival na stabilnost poslovanja
               družbe.</p>
               <p>Na podlagi navedenega Vlada predloga zakona ne podpira. Tako stališče v celoti
               podpirajo tako Agencija za zavarovalni nadzor kot pristojni nadzornik
               zavarovalniškega sektorja v Sloveniji in Slovensko zavarovalno združenje. Ministrstvo
               za zdravje že pripravlja nov zakon s področja zdravstvenega varstva in zdravstvenega
               zavarovanja, ki bo v celoti na novo uredil tudi področje prostovoljnega zdravstvenega
               zavarovanja. In Vlada ocenjuje, da je v tej zakonodaji moč v celoti slediti namenu
               zakona, ki je pred nami. Na podlagi navedenega predlagamo, da poslanci sprejmete
               sklep, da predlog zakona ni primeren za nadaljnjo obravnavo. Hvala lepa.</p>
            </sp>
            <sp xml:id="SDZ5-Redna-04-2009-03-31.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prehajamo na predstavitev stališč poslanskih skupin. Stališče Poslanske
               skupine Zares bo predstavil gospod Vili Trofenik.</p>
            </sp>
            <sp xml:id="SDZ5-Redna-04-2009-03-31.sp96">

               <speaker>VILI TROFENIK:</speaker>

               <p>Hvala za besedo. Problematika, ki se je dotika predloženi zakon, je prisotna in tudi
               v naši poslanski skupini smo razmišljali oziroma celo pripravili podoben zakon. Ne
               glede na to, da so nas predlagatelji prehiteli, mislimo, da je treba to problematiko
               v najkrajšem možnem času ustrezno urediti. In iz tega razloga načeloma podpiramo
               intence zakona, kar pa ne pomeni, da se z zakonom v celoti strinjamo, pač pa mislimo,
               da ni možno iz nekih prestižnih razlogov zavračati reševanje problema. Zato smo
               pripravljeni v nadaljevanju postopka, če bo do njega prišlo, z ustreznimi amandmaji
               pripomoči k temu, da bi zakon izboljšali oziroma uredili, da bi bil čim bolj
               kvaliteten.</p>
               <p>Uvodničar oziroma predlagatelj zakona je povedal nekatere bistvene probleme, ki jih
               je treba rešiti, zato teh stvari ne bi ponavljal, ker razmišljamo podobno, ne glede
               na to, da nimamo enakih odgovorov za reševanje tega problema. Želel pa bi poudariti
               naslednji podatek. Vzajemna zavarovalnica je res bila na nek način povod za
               razmišljanje o spremembah, vendar se je treba zavedati, glede na ravno predstavljeno
               stališče Vlade, da gre generalno tudi za problem več podobnih zavarovalnic, ki bi
               lahko nastale za to področje. In seveda, če pri ilustraciji 900 - članski skupščini
               ali 900 članih trenutno ene zavarovalnice, ki deluje po načelu vzajemnosti, pride na
               skupščino oziroma se udeleži preko pooblastil okrog 2% in da pooblastila večinoma
               prinašajo ljudje ali pooblaščenci, ki ni nujno, da delujejo ali je velika verjetnost,
               da delujejo celo v nasprotju z interesi članstva, smatramo, da je pod nujno sedaj in
               tu na tem področju sprejeti nekatera varovalna določila ali ukrepe, da ne bi prišlo
               do zlorab oziroma odločanja v skupščini v nasprotju z interesi zavarovancev oziroma
               članov Vzajemne. Gre za specifiko in zaradi specifičnega položaja tega ni možno
               posploševati z generalnimi določbami, ki se nanašajo na podobne subjekte na tem
               področju.</p>
               <p>Kratko malo naj povem, mi bomo sklep za nadaljevaje postopka podprli, seveda pa
               pričakujemo, da če bo ta sklep sprejet, da bo prišlo do bistvenih izboljšav pri
               predloženem zakonu.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp97">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Vili Rezman.</p>
            </sp>
            <sp xml:id="SDZ5-Redna-04-2009-03-31.sp98">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Tudi naše stališče bo kratko in relativno jasno. Gre ga strniti v tri točke.</p>
               <p>Prvič. To, da je sprememba potrebna in da v tem smislu intenco predlagateljev
               podpiramo.</p>
               <p>Drugič. Želeli bi poudariti, da to ne pomeni popolnega soglasja s tem, kar je
               predlagatelj zapisal in predlagal v obravnavo, in da to obenem pomeni prisluhniti
               tudi argumentom, sicer zavrnilnim, s strani Vlade.</p>
               <p>Tretjič. Pomembno je, to pa se nam zdi od vsega - ne po vsebinski, ampak po
               postopkovni plati - zelo pomembno, da se v parlamentu uspemo poslanske skupine, tudi
               koalicijske, dogovoriti, podpreti kdaj temeljno načelo, ki je bilo predlagano,
               usmeritev, vsebino in se ne podrejati izvršni veji oblasti.</p>
               <p>Zato bomo tudi mi podprli ta predlog oziroma predlog, da se obravnava nadaljuje in
               da se v nadaljevanju obravnave tisto, kar je moč izboljšati v tem predlogu zakona,
               tudi izboljša.</p>
            </sp>
            <sp xml:id="SDZ5-Redna-04-2009-03-31.sp99">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Srečko
               Prijatelj.</p>
            </sp>
            <sp xml:id="SDZ5-Redna-04-2009-03-31.sp100">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči.</p>
               <p>Zakon o zavarovalništvu bi takšno spremembo moral imeti že mnogo prej. To je
               pravzaprav neka varovalka, ampak seveda - bolje sedaj kot nikoli. Bi pa želeli
               poudariti to, da v momentu, ko imamo že vse pokradeno, kar se je pokrasti dalo,
               sprejemamo neko zavarovanje, ki je samoumevno, ki daje prepoved zbiranja glasov za
               udeležbo na skupščini vodstvu in sorodnikom. Po drugi strani pa lahko v časopisu
               beremo, da so črnogorske sejnine veljakov, nadzornikov v zavarovalnici izplačane kar
               v "kešu" - Finance, recimo.</p>
               <p>25. tega meseca je naša poslanska skupina oziroma gospod Zmago Jelinčič na Vlado
               naslovil poslansko vprašanje, kako je mogoče, da lahko tako, kar mimo nadzornih
               svetov, dejansko izplačujemo takšne sejnine seveda, ki tudi obdavčene niso. Ker vemo,
               da so izplačane v Črni gori, Srbiji, skratka povsod tam, kjer zavarovalnica ima svoje
               ekspoziture oziroma svoja predstavništva, in to se izplačuje kar po domače, v
               gotovini.</p>
               <p>Ko govorimo, kako smo te zavarovalnice prodajali, je treba se spomniti se malo
               nazaj. Takrat smo zavarovalnice prodajali tako, da so se direktorji prijavljali kot
               kupci in zastavljali za garancijo kar nekupljene delnice na banke, brez osebnega
               jamstva, in danes so v bistvu večinski lastniki teh zavarovalnic. Govoriti o tem, da
               je še dopuščeno posameznikom, da krojijo usodo za večino, je dejstvo in smo zavestno
               naredili to luknjo v zakonu, ki jo sedaj krpamo, ampak to je brezpredmetno, ker je že
               vse odtujeno. "Prihvatizacija" je narejena do konca. Mislim, da je sprenevedanje
               Vlade odveč, da to odlaga v neko prihodnje obdobje, to je treba storiti zdaj, če
               lahko rešimo še kakšen evro, bo dobrodošlo za tiste, ki nimajo vpliva na delo
               zavarovalnic, bo pa nekako tudi otežujoče za vse te gospode, ki preveč dobro poznajo
               manipulacije in pa korupcijo in klientelizem, ki je omogočen kar na zakonski osnovi.
               In to s pridom tudi počnejo, dandanes povsod, kamor se obrnete, je to v polnem teku.
               Mi bomo to spremembo podprli. Hvala.</p>
            </sp>
            <sp xml:id="SDZ5-Redna-04-2009-03-31.sp101">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine Slovenske ljudske stranke bo predstavil mag.
               Radovan Žerjav.</p>
            </sp>
            <sp xml:id="SDZ5-Redna-04-2009-03-31.sp102">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>Pred nami je Predlog zakona o dopolnitvah Zakona o zavarovalništvu, katera določila
               urejajo zavarovalnice, in sicer tako zavarovalnice, ki imajo statusno obliko d.d.,
               kakor tudi zavarovalnice, ki imajo statusno obliko družbe za vzajemno zavarovanje.
               Omenjeni zakon torej vsebuje splošna določila, ki veljajo za vse zavarovalnice. Zakaj
               to poudarjam? Zato ker iz obrazložitve predlagatelja dopolnitve zakona o
               zavarovalništvu izhaja, da je njegov namen urediti nekatera vprašanja za konkretno
               družbo, in sicer za Vzajemno zdravstveno zavarovalnico, DVZ Ljubljana, ustanovljeno
               na podlagi določil Zakona o spremembah in dopolnitvah Zakona o zdravstvenem varstvu
               in zdravstvenem zavarovanju iz leta 1998.</p>
               <p>Poraja se nam vprašanje, ali je primerno v zakonu o zavarovalništvu urejati stvari,
               ki se nanašajo na konkretno pravno osebo, ali bi mogoče bilo bolje, da se takšne
               stvari uredijo v posebnem zakonu. Če pogledamo vsebino zakona, lahko rečemo, da se
               vsekakor strinjamo, da je ureditev pooblaščenca v primeru, če gre za skupščino,
               organizirano kot skupščino članov, v 54. členu popolnoma neprimerna. Sploh, če je
               mogoče to določbo zlorabljati na način, da se pooblastila izbirajo na način, da jih,
               pod narekovaji, "v svojih rokah" kopičijo direktorji regijskih poslovnih enot, in
               sicer brez časovne omejitve in brez vsebinskih navodil za odločanje o konkretnih
               vprašanjih, o katerih odloča skupščina. Sploh ob dejstvu odsotnosti formalne ureditve
               organiziranega zbiranja pooblastil. Sporno se nam zdi predvsem iz razloga, ker v
               bistvu ene in iste osebe odločajo v vlogi lastnikov, skupščine, in v vlogi uprave,
               torej direktorjev. Gre za vloge, ki bi zaradi navzkrižja interesov po splošnih
               določbah zakona o gospodarskih družbah morale biti ločene.</p>
               <p>Po drugi strani predlagani zakon v 2. členu ureja sklic skupščine v nasprotju s
               splošno določbo prvega odstavka 54. člena, ki določa smiselno uporabo določb zakona o
               gospodarskih družbah. Ne moremo se znebiti občutka, da je predlagana rešitev
               namenjena konkretno Vzajemni zdravstveni zavarovalnici Ljubljana, kar v sistemski
               zakon po našem mnenju ne sodi.</p>
               <p>Tretji argument, ki podpira našo odločitev o podpori ali nepodpori tega zakona, pa
               je Predlog zakona o spremembah in dopolnitvah Zakona o gospodarskih družbah, ki ga je
               Vlada vložila v zakonodajno proceduro 20. marca letos. Poglavitne rešitve tega zakona
               posegajo v določbe zakona o gospodarskih družbah, ki urejajo skupščine gospodarskih
               družb. Torej, spreminjajo se določbe, ki na splošno urejajo sklic skupščine, vsebino
               in objavo skupščine, sklicne roke in udeležbo, zagotovitev informacij, dopolnitve
               dnevnega reda, sporočila za delničarje in člane nadzornega sveta in tako naprej.
               Spreminjajo se tudi določbe, ki urejajo tako imenovano glasovanje po pooblastilu
               delničarja. Tu predlagane rešitve po našem mnenju mnogo bolje razrešujejo omenjeno
               problematiko kot danes obravnavani zakon. Predlog tega zakona vsebuje torej natančno
               razdelano ureditev vprašanj, ki se poskušajo urejati z zakonom, ki je sedaj pred
               nami.</p>
               <p>V Poslanski skupini Slovenske ljudske stranke tega predloga zakona ne bomo podprli
               kot primerno podlago za nadaljnjo obravnavo. Večina argumentov je že bilo naštetih.
               Ker pa se strinjamo z vsebino predlaganih rešitev, naj v tem trenutku napovem tudi
               naše nadaljnje ravnanje oziroma pričakovanje. V Poslanski skupini SLS predlagamo, da
               Vlada takoj po sprejetju Predloga zakona o spremembah in dopolnitvah Zakona o
               gospodarskih družbah, ki je bil vložen v zakonodajno proceduro 20. marca, pripravi
               sistemsko rešitev ureditve pravil skupščine, sklica, odločanja in tako naprej, ki bo
               povzemala oziroma se bo sklicevala na rešitve v zakonu o gospodarskih družbah.
               Menimo, da je ureditev, ki se tiče problematike pooblastil v zakonu o gospodarskih
               družbah popolnoma ustrezna in da se jo prenese tudi v določbe zakona o
               zavarovalništvu, ki urejajo družbe za vzajemno zavarovanje.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp103">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil gospod
               Anton Anderlič.</p>
            </sp>
            <sp xml:id="SDZ5-Redna-04-2009-03-31.sp104">

               <speaker>ANTON ANDERLIČ:</speaker>

               <p>Spoštovani.</p>
               <p>Potreba po ureditvi tega vprašanja, ki naj bi ga uredil Predlog zakon o spremembah
               Zakona o zavarovalništvu, se je pojavila že pred časom. Do izraza pa je ta problem
               prišel ob obravnavi zakona, ki smo ga v Državnem zboru sprejeli pred slabim mesecem.
               Očitno je, da je dozorelo spoznanje, da je treba urediti vprašanja trajanja
               pooblastil, ki jih zavarovanci dajemo pooblaščencem za seje skupščin in zato je to
               vprašanje treba urediti, čas trajanja omejiti in verjamem, da bomo v nadaljevanju
               procedure to tudi storiti. Prav tako je treba urediti tudi višino limita, ki je
               potreben za sklic seje skupščine. Dosedanje izkušnje govorijo o tem, da je limit
               prenizek. Prav tako je treba urediti ali se opredeliti do vprašanja, kakšna
               pooblastila naj ima minister za zdravje, po našem mnenju ga je treba iz te obveznosti
               črtati oziroma ga umakniti, kajti v primeru vzajemnih zavarovalnic bi najbrž potem
               lahko šli še na kakšno drugo področje in bi bilo treba naštevati v zakonu vsa
               ministrstva, vse ministre/ministrice, ki naj bi to tudi urejali.</p>
               <p>Tako je naše prepričanje, da je tema, ki se s tem zakonom ureja, potrebna urejanja
               in bomo zakon v prvi obravnavi podprli, računajoč, da bomo skupaj oblikovali
               amandmaje, ki bodo uredili to problematiko tudi širše, ne samo za vprašanje
               zavarovalnice Vzajemna. To je tisto, kar smo tudi konec koncev dolžni, saj 900 tisoč
               zavarovancev pričakuje transparentno odločanje, pričakujejo dobro gospodarjenje in
               seveda ena od stvari, ki jo bomo v tem delu tudi obravnavali, je seveda razkritje
               konflikta interesov tistih, ki bodo ta pooblastila zbirali, če do njih prihaja, da se
               tudi odpravijo.</p>
               <p>Kot povedano, v poslanskem klubu bomo z ambicijo, da zakon v drugi obravnavi
               bistveno popravimo, spremenimo, bi podprli predlog sklepa, ki pravi, da je zakon
               primerna podlaga za nadaljnjo obravnavo.</p>
            </sp>
            <sp xml:id="SDZ5-Redna-04-2009-03-31.sp105">

               <speaker>PODPREDSEDNIK MARKO POTRČ:</speaker>

               <p>Hvala lepa. Stališče poslanske skupine Socialnih demokratov bo predstavil dr. Luka
               Juri.</p>
            </sp>
            <sp xml:id="SDZ5-Redna-04-2009-03-31.sp106">

               <speaker>DR. LUKA JURI:</speaker>

               <p>Hvala. V razpravi o spremembi Zakona o zavarovalništvu smo številni ugotovili, da je
               poleg vprašanja razporejanja s kapitalom vzajemne zavarovalne družbe pereče tudi
               vprašanje sklicevanja skupščin članov, nabiranje pooblastil in načina odločanja.
               Ugotovljeno je bilo, da je določila treba spremeniti in da je treba zagotoviti več
               transparentnosti. Ocenili smo stalna pooblastila kot neustrezna, iz tega pa izhaja
               potreba po spremembi zakona.</p>
               <p>Ob tem se želim zahvaliti predlagatelju, da je pripravil predlog, ki je danes pred
               nami, in prepričan sem, da ne bo zameril, ker na konkretne rešitve, ki so v predlogu
               nakazane vendarle imamo kar nekaj pomislekov. Poglavitni namen mora namreč biti
               zagotovitev večje transparentnosti, zbiranje pooblastil o sklicevanju skupščine,
               vendar ne na račun tekočega in učinkovitega delovanja podjetja. Ne smemo namreč
               pozabiti, da je vzajemna zavarovalna družba, zavarovalnica oziroma da je vzajemna
               zavarovalna družba zasebno podjetju, ki je v lasti svojih članic in članov, in da ni
               javni zavod, kot bi bilo mogoče razbrati v nekaterih določbah predloga zakona. Po tem
               predlogu se na primer pri sklicevanju in poteku skupščine predvideva celo vmešavanje
               ministra za zdravje, kar je dvignilo marsikatero obrv pravnikov in strokovne
               javnosti. Hkrati menimo, da zakon, tako kot je predlagan, ni primeren, saj tako kot
               trdi tudi Vlada, očitno urejuje status le ene konkretne družbe, točneje Vzajemne
               zdravstvene zavarovalnice. Predlog, s katerim bi katerikoli vzajemni zavarovalni
               družbi zapovedali, da mora za vsako skupščino na novo zbrati pooblastila, bi takšno
               zvrst gospodarske pobude postavil v močno neenakopraven položaj v primerjavi z
               drugimi zvrstmi, kot na primer delniške družbe.</p>
               <p>Menimo, da je primerno, da se veljavnost pooblastil časovno omeji, vendar na razumno
               raven, ki ne bo povzročala nepotrebnih stroškov, a bo vseeno povišala stopnjo
               transparentnosti. Poleg tega smatramo, da je določilo, ki 4.000 članicam in članom
               vzajemne zavarovalne družbe sklic skupščine z zaprtim dnevnim redom omogoča,
               nepraktično in da bi ogrozila samo tekoče delovanje podjetja, ki bi se morda celo na
               vsakomesečni ravni ukvarjalo ne z dobrim poslovanjem, ampak s sklicevanjem skupščine.</p>
               <p>Še bolj presenetljiv pa je predlog, kot že rečeno, da bi lahko preklic tako sklicane
               skupščine dovolil minister za zdravje, ne glede na to, da ne gre za javni zavod in
               zakon ne ureja le podjetja Vzajemna zdravstvena zavarovalnica, ampak vse vzajemne
               zavarovalne družbe. Takšno določilo je torej na meji ustavnosti, saj v predlogu
               zakona ni viden javni interes, ki bi ga upravičeval.</p>
               <p>Ne glede na številne pomanjkljivosti predloga zakona menimo, da ga je mogoče v drugi
               obravnavi primerno dopolniti. Socialni demokrati smo se zato odločili, da v prvi
               obravnavi zakonu ne nasprotujemo, predvsem zato, ker želimo prekiniti s prakso
               pretekle desnosredinske koalicije, ki je zakone zavračala le zato, ker jim
               predlagatelj ni bil všeč, takoj zatem pa predlagala svojo inačico. Nasprotno,
               današnja podpora zakonu v prvi obravnavi je močan dokaz, da smo Socialni demokrati
               pripravljeni sodelovati in da ne poznamo delitve na "vaše in naše", ampak le na dobre
               predloge in na slabe predloge.</p>
               <p>In ker menimo, da ne glede na številne pomanjkljivosti, ki jih želimo popraviti v
               drugi obravnavi, je ta predlog dober, mu v prvi obravnavi ne bomo nasprotovali. Gre
               za korak v prid sodelovanju in konstruktivnemu vzdušju v Državnem zboru in
               pričakujemo, da bo tudi opozicija to znala ceniti in da tega ne bo pozabila takoj, ko
               bo glasovanje o tej točki zaključeno. Hvala lepa.</p>
            </sp>
            <sp xml:id="SDZ5-Redna-04-2009-03-31.sp107">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Andrej Vizjak, ki bo govoril v imenu Poslanske skupine
               Slovenske demokratske stranke. Prosim.</p>
            </sp>
            <sp xml:id="SDZ5-Redna-04-2009-03-31.sp108">

               <speaker>MAG. ANDREJ VIZJAK:</speaker>

               <p>Hvala lepa, podpredsednik. V Slovenski demokratski stranki bomo predlog zakona
               podprli. Podprli pa bomo v nadaljevanju tudi vse predloge, ki bodo šli v smeri
               izboljševanja teksta. Ne delim pa stališča s tistimi, ki pravite, da je to pač neka
               simbolna gesta, češ da podpirate dobre predloge in ne gledate na barvo oziroma na
               stranko, iz katere prihajajo. Namreč, malo prej smo imeli tak predlog, pa je bil
               drugačen zaključek. Da je ta predlog na nek način tudi izzivalen, recimo temu tako,
               ali sporen, kaže tudi izredno velika aktivnost lobistov, ki so se pojavili v zadnjem
               času in prepričevali poslanske skupine, da bi ohranili prakso. Še več, prišlo je tudi
               do sklica skupščine Vzajemne, da se še nekaj naredi tik pred novimi rešitvami. Torej,
               prav je, da v glavnem gledamo na ta predlog skozi interes članov, torej zavarovancev
               Vzajemne, kajti prav je, da ti na pregleden in enostaven način odločajo o svojih
               pravicah in o načinu delovanja te zavarovalnice v prihodnje. In samo to je ambicija
               tega zakona. Torej, ambicija je, da se odločanje približa članom in da se onemogočijo
               zlorabe, ki jih je sedaj praksa naplavila na dan in so se več kot očitno pojavljajo.
               Še enkrat primer, da lahko 10 regijskih direktorjev zbere 76% glasovalnih pravic na
               eni skupščini, pomeni, da bodo te odločitve skupščine zelo prijazne do vodstva in do
               teh regijskih direktorjev. Težko si mislim, če so odločitve prijazne do vodstva, da
               so prijazne pravzaprav enakomerno in enakovredno za vse, tudi za tiste zavarovance,
               ki hrepenijo po tem, da bi ta zavarovalnica nadgradila svojo konkurenčnost, posegla
               tudi po določenih zavarovalnih produktih, ki so novi, ki so rezultat sprememb časa,
               rezultat staranja prebivalstva in ki gredo torej v korist tem članom. In tu smo pri
               tistih problemih, ki smo jih obravnavali na eni izmed prejšnjih sej, ko smo tudi
               imeli ta zakon, ko smo veliko polemizirali o tem, kam z dobičkom zavarovalnic, in ko
               smo govorili o tem, da je možno dobiček prerazporejati tudi v razvoj novih produktov,
               ne pa za financiranje teh produktov.</p>
               <p>Spoštovani Anderlič, bom skrajšal, ampak po svoji oceni, meri. Bil bi zelo vesel, da
               mi prepustite to prijetno dolžnost!</p>
               <p>Torej, cilj zakona je korektno urediti način odločanja članov na skupščinah in ne
               nazadnje tudi možnost sklica skupščine s strani članov te zavarovalnice. Slišal sem
               že nekaj predlogov, kako je moč nadgraditi, izboljšati ta tekst, so vsi zelo
               dobrodošli in bodo po vsej verjetnosti še nadgradili neko poslanstvo in pozitivno
               sporočilo in dodano vrednost tega predloga. Zato bom zelo vesel, če bo poleg SDS ta
               zakon podprlo čim več poslanskih skupin, ker bo to dobra osnova za nadaljnje
               obravnave tega predloga.</p>
            </sp>
            <sp xml:id="SDZ5-Redna-04-2009-03-31.sp109">

               <speaker>PODPREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Sledi splošna
               razprava poslank in poslancev.</p>
               <p>Besedo ima... Klical bom samo tiste, ki ste v dvorani. Gospod Rožej. Izvolite, imate
               besedo.</p>
            </sp>
            <sp xml:id="SDZ5-Redna-04-2009-03-31.sp110">

               <speaker>VITO ROŽEJ:</speaker>

               <p>Hvala za besedo. Ne bi želel poudarjati izrečene podpore temu zakonu, bi pa vseeno
               izpostavil mogoče še kakšen vidik tematike, ki se v sedanji predstavitvi mnenj ni
               pojavila. Po svoje se mi zdi malo neprimerno relativizirati določbe, ki se očitno
               nanašajo na edino vzajemno zavarovalnico pri nas, s trditvijo da, kaj pa, če bodo še
               kakšne druge. Realno gledano in pošteno rečeno, je težko pričakovati, da bi se v
               doglednem času res organizirala še kakšna vzajemna zavarovalnica, vsaj glede na
               izkušnje, ki jih s to vzajemno zavarovalnico imamo. Predvsem pa, glede na dejstvo, da
               vzajemna zavarovalnica ni klasična zavarovalnica, katere cilj bi bil ustvarjanje
               profita, in je zato tudi interes za ustanavljanje kakršnihkoli vzajemnih zavarovalnic
               majhen. Zato, ker je še vedno želja po dobičku močnejši motivator za ustanavljanje
               raznoraznih gospodarskih družb ali pa kakšnih drugačnih subjektov, kot pa je
               solidarnost povod za ustanavljanje, recimo, vzajemne zavarovalnice. Tako se mi niti
               ne zdi napačno, da se stvari urejajo na način, kot je tukaj predlagano.</p>
               <p>Za mene osebno katerakoli vzajemna zavarovalnica nikakor ni zasebna družba. Lahko,
               da bi si sicer marsikdo želel, da bi morala biti vzajemna zavarovalnica slediti
               določenim točkam zakona o gospodarskih družbah, še posebej tistih, ki omogočajo
               takšno in drugačno privatizacijo in izplačevanje dobičkov in tako naprej. Ampak
               vzajemna zavarovalnica je po mojem trdnem prepričanju bolj kot gospodarski družbi
               podobna ne javnemu zavodu, kot je bilo tukaj insinuirano, ampak recimo društvu. Vsi
               člani Vzajemne smo hkrati njeni lastniki, tako kot so, recimo, vsi člani društva
               lastniki vsega premoženja, ki ga neko gasilsko društvo ima ali pa pač kakršnokoli
               drugo. Skratka, da so skupaj v dobrem in v slabem. Tako kot namen društva ni
               ustvarjanje dobička, ampak ne vem, kulturna dejavnost, požarna varnost, kaj jaz vem,
               lovska dejavnost in tako naprej, tako tudi v vzajemni zavarovalnici velja, da je pač
               zdravje njenih članov temeljni cilj in da praktično ne more delati presežka, razen z
               namenom ponovnega vračanja tega presežka v osnovno dejavnost, skratka zagotavljanje
               zdravstvene varnosti svojih članov.</p>
               <p>Ne strinjam se, da bi možnost še kakšnega drugega sklicevanja skupščine kot pa zgolj
               s strani uprave tako strašno ohromila delovanje uprave vzajemne, ki naj bi se tako
               zelo trudila za pozitivno delovanje takšne zavarovalnice. Vsi se spomnimo izpred leta
               ali pa malo več nazaj, da se je uprava ukvarjala predvsem s tem, na kakšen način
               olastniniti to zavarovalnico, in takrat jaz nisem imel občutka, da bi se ukvarjala s
               pozitivnim poslovanjem same zavarovalnice. Skratka, če je takrat uprava imela čas, da
               posveti toliko časa planiranemu lastninjenju, ki je bilo hvala bogu preprečeno, potem
               mislim, da je tudi od časa do časa kakšen sklic skupščine s strani nas, zavarovancev
               ne bi smelo tako zelo bremeniti, da bi zaradi tega celotna dejavnost vzajemne trpela.
               Tako polagam velike upe v naslednje branje tega zakona, v izboljšave, ki bodo sledile
               v skupno dobro skoraj milijona zavarovancev te zavarovalnice. Hvala.</p>
            </sp>
            <sp xml:id="SDZ5-Redna-04-2009-03-31.sp111">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Likar. Oprostite, gospod Čepič. <stage>(Se odpoveduje.)</stage> Gospod
               Likar.</p>
            </sp>
            <sp xml:id="SDZ5-Redna-04-2009-03-31.sp112">

               <speaker>RADO LIKAR:</speaker>

               <p>Hvala za besedo, gospod predsedujoči. Spoštovane kolegice, spoštovani kolegi!
               Vzajemna zdravstvena zavarovalnica, na katero se nanaša predlog dopolnitve zakona, je
               bila ustanovljena s pravnoformalno ločitvijo prostovoljnega zdravstvenega zavarovanja
               od obveznega zdravstvenega zavarovanja v okviru Zavoda za zdravstveno zavarovanje
               Slovenije. Je specializirana družba za vzajemno zavarovanje, ki naj bi bila izrazito
               neprofitno naravnana, ter v izključni lasti članov oziroma zavarovancev. Zaradi
               številnega članstva, približno 900.000 nas je, kot je bilo rečeno, je Vzajemna
               največji nosilec prostovoljnih zdravstvenih zavarovanj v Sloveniji. S Predlogom
               zakona o dopolnitvah Zakona o zavarovalništvu želimo, da bi v največji možni meri
               bili uresničeni interesi in pravice zavarovancev Vzajemne. Z dopolnitvijo 53. člena
               Zakona se ureja zbiranje pooblastil za skupščino Vzajemne zavarovalnice, tako da bi
               iz pooblastila bila jasno razvidna volja posameznika v zvezi z odločitvami, o katerih
               se odloča na posamezni skupščini. Nedopustno je, da bi posameznik, ko pridobi
               pooblastilo za nedoločen čas, v imenu članov skupščine odločil brez njihove vednosti,
               kar je po sedaj veljavni zakonodaji možno. Z novelo zakona bi se tudi preprečilo
               zbiranje pooblastil vodstvu zavarovalnice, zaposlenim v družbi in njihovim ožjim
               družinskim članom ter se jim tako onemogočalo, da bi pridobili večje količine
               pooblastil na podlagi dostopa podatkov, ki jim jih omogoča njihovo delovno mesto.
               Sedaj je to možno in se tudi dogaja, da ima nekaj direktorjev območnih enot Vzajemne
               v rokah več kot polovico glasov zavarovalnice, ki ima, kot rečeno, preko 900.000
               članov.</p>
               <p>Jaz verjamem, da bomo poslanci podprli rešitve v prvem branju, jih v drugem branju
               še nadgradili, odpravili te anomalije in zagotovili uresničevanje interesov
               zavarovancev v kar največji meri. Hvala.</p>
            </sp>
            <sp xml:id="SDZ5-Redna-04-2009-03-31.sp113">

               <speaker>PODPREDSEDNIK MIRAN POTRČ:</speaker>

               <p>Hvala. Besedo ima gospod Perne. Se odpoveduje. Gospod Grill, izvolite, imate
               besedo.</p>
            </sp>
            <sp xml:id="SDZ5-Redna-04-2009-03-31.sp114">

               <speaker>IVAN GRILL:</speaker>

               <p>Hvala lepa za besedo, gospod predsedujoči. Spoštovana državna sekretarka, spoštovane
               poslanke in poslanci!</p>
               <p>Ne glede na to, da je ta zakon, ki ga je vložila Slovenska demokratska stranka,
               relativno kratek, sam vseeno ocenjujem, da je pa vsebina te materije izredno pomembna
               predvsem za naše zavarovance. Vzajemna je zavarovalnica, katere namen je izredno
               pomemben, da se zagotavlja zdravstveno zavarovanje velikemu številu zavarovancev,
               kajti preko 900 tisoč zavarovancev je združenih v to Vzajemno zdravstveno
               zavarovalnico. Zato je tudi prav, da ima tako veliko število ljudi lahko tudi na
               transparenten, predvsem pa na dostopen način možnost soodločati tako pri upravljanju
               te zavarovalnice kot tudi pri odločitvah, ki so povezane z njenim nadaljnjim
               razvojem. V preteklosti ali preteklih letih smo bili priča tudi poskusom različnih
               preoblikovanj. Takrat je bilo treba vložiti kar veliko napora, da do tega ni prišlo,
               kajti to bi v vsakem primeru bilo v škodo našim zavarovancem. Mi kot Državni zbor
               oziroma država tega v nobenem primeru ne smemo dopustiti. Zato tudi obstoječe
               zakonske rešitve, kjer, kot je že bilo tudi navedeno, je prepuščena možnost odločati
               o vseh najpomembnejših zadevah peščici ljudi, lahko jih je samo 10, ki imajo s
               pomočjo pooblastil, ki so jih pridobili s strani svojih zavarovancev, ne da bi ti
               vedeli, kakšna pooblastila so dali, imajo ti ljudje možnost odločati v bistvu
               neomejeno oziroma do preklica, in to o najpomembnejših odločitvah. Zato je prav, da
               se to skuša tudi urediti, spremeniti, dati možnost zavarovancem, da bodo za vsako
               skupščino ali vsak sklic, ki bo namenjen sprejemanju odločitev, ki so za zavarovance
               pomembne, da se jim da možnost, da takrat izrazijo svojo voljo in tudi izberejo svoje
               pooblaščence.</p>
               <p>Pomembno je tudi to, da ta rešitev, ki je sedaj predlagana, onemogoča, da se v te
               organe odločanja oziroma pooblaščence lahko predlagajo sorodniki vseh tistih, ki
               imajo možnost upravljati z zavarovalnico, s tem pa se seveda preprečijo tudi številne
               možne zlorabe. Zato mislim, da je že sedanja rešitev ali predlog tega zakona dovolj
               dober, da tudi če bi Državni zbor v takšni obliki potrdil, bi bil to zelo velik
               napredek v smislu, da je ta zavarovalnica resnično tudi v prihodnje vzajemna,
               dobesedno. Zaradi tega me preseneča, da sama Vlada tega predloga ne podpira, da
               ocenjuje, da ta zakon ni primeren za splošno oziroma nadaljnjo obravnavo. Nekateri
               poslanci so v razpravah danes nekako izrazili tudi podporo temu zakonu, seveda v
               pričakovanju, da se bodo neke rešitve še izboljšale skozi razpravo. Zaradi tega tudi
               sam ocenjujem, da je ta zakon primeren za nadaljnjo obravnavo in ga bom tudi podprl.
               Pričakujem, da bo danes dovolj konsenza in tudi prepoznavanja, da ta zakon ni v
               nasprotju z ciljem, da imamo dobro zdravstveno zavarovalnico, da se bo to podprlo in
               da v nadaljnjih postopkih, če se pač ugotovi, z ustreznimi amandmaji preoblikujemo
               vsebino in resnično pridemo do takega zakona, kot sem že omenil, ki bo v korist
               predvsem zavarovankam in zavarovancem. Hvala lepa.</p>
            </sp>
            <sp xml:id="SDZ5-Redna-04-2009-03-31.sp115">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Sajovic. Prosim.</p>
            </sp>
            <sp xml:id="SDZ5-Redna-04-2009-03-31.sp116">

               <speaker>MAG. BORUT SAJOVIC:</speaker>

               <p>Hvala lepa, spoštovani predsedujoči. Jaz moram povedati, da pritrjujem mnenju
               predlagateljev iz Slovenske demokratske stranke.</p>
               <p>Gotovo je razmislek o zavarovalnici, ki združuje največ Slovencev, potreben. Še
               posebno v teh časih, ki prihajajo, ko je negotovost velika. Tukaj je odrtih več
               dilem. Eno je zagotovo, da je načelo vzajemnosti, ki naj bi bilo "jaz zate, ti zame",
               da seveda tega ne parafriziramo v praksi, kot se je večkrat zgodilo "jaz zate, on pa
               zase". In zagotovo je ta razmislek, da bomo zavarovanci v skupščino bolj vključeni z
               večjim kvorumom, zagotovo pozitiven in ga tudi podpiram. Je pa seveda večja dilema, o
               tem se bomo pa še v nadaljevanju pogovarjali, kaj pa narediti in pa usmeriti s tem
               dobičkom ali pa iz presežkov sredstev, da bo izkupiček tistim, ki mesečno vplačujejo
               premije, večji.</p>
               <p>Ena od variant je zagotovo tudi ta, da se ta dobiček reinvestira in s tem povečuje
               osnovni dobiček in bo premija tistih, ki vplačujemo, potem manjša. Ali pa drugi
               razmislek, da se s tem, kar se ustvari več, kot se pa porabi, da se pa znižuje
               premija. Jaz mislim, da je prav, da zakon pustimo v nadaljnjo proceduro in ga na
               podlagi kvalitetne in pa argumentirane razprave še izboljšamo. Predvsem pa je to čas
               in pa prilika, da se vsi tisti, ki smo v Sloveniji drobni, mali delničarji ali pa
               zavarovanci, poleg svoje dolžnosti, da plačujemo premijo, se zavedamo tudi pravice,
               da imamo na skupščini možnost odločati, soodločati bodisi sami ali pa preko svojih
               pooblaščencev. Na to svojo drugo pravico pa vse prevečkrat pozabljamo in ta trenutek
               je sprememba zakonodaje o zavarovalništvu, debata o Vzajemni zagotovo možnost in
               priložnost, da svoje ravnanje v smislu večjega izkupička za družinski proračun še
               nadgradimo in izboljšamo. Zato duh novele predloženega zakona kot poslanec podpiram
               in bom podprl. Hvala lepa.</p>
            </sp>
            <sp xml:id="SDZ5-Redna-04-2009-03-31.sp117">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Černač.</p>
            </sp>
            <sp xml:id="SDZ5-Redna-04-2009-03-31.sp118">

               <speaker>ZVONKO ČERNAČ:</speaker>

               <p>Spoštovane kolegice in kolegi! Gotovo se je pri spremembe tega zakona treba vprašati,
               v čigavem interesu naj deluje Vzajemna zavarovalnica oziroma bi morala delovati.
               Verjetno se vsi strinjamo, da bi morala delovati v interesu zavarovancev. Zaradi njih
               je ustanovljena, zaradi njih je 900 tisoč zaupalo tej Vzajemni zavarovalnici svoje
               prostovoljno zavarovanje in tako bi morala delovati tudi v upravljavskem smislu. Iz
               tega razloga moram reči, da me osebno čudi stališče Vlade, ki govori o tem, da tega
               področja v tem zakonu ni mogoče urejati, ampak da je to stvar splošnega zakona.
               Mislim, da je zakon primeren, pravi, ureja področje vseh vzajemnih zavarovalnic,
               gotovo pa je najpomembnejša Vzajemna, saj je v njej združenih 900 tisoč zavarovancev.
               In če pogledamo v preteklost, se lahko vprašamo, ali je ta Vzajemna zavarovalnica v
               preteklih letih uresničila naša pričakovanja oziroma ali je uresničila pričakovanja
               vseh tistih številnih 900 tisoč zavarovank in zavarovancev. Spomnimo se, ni še dolgo
               tega, ko je zaradi ravno te čudne oblike upravljanja bilo mnogo časa in energije pod
               vodstvom prejšnjega direktorja posvečene temu, ali se bo, da poenostavim, divje
               olastninila ali ne, in naporov prejšnjega ministra, ki je na vse načine to namero
               preprečil. Mislim, da je ta sprememba korak k temu, da se to v prihodnje ne zgodi, in
               korak v smeri, da o tem, kako in na kakšen način se bo s tem denarjem, ki ga prispeva
               vseh 900 tisoč zavarovancev, gospodarilo, ni v rokah enega oziroma štirinajstih, pač
               pa dejansko tistih, ki ga v Vzajemni združujejo. Jaz sem trdno prepričan, da če bi to
               novelo uveljavili še prej oziroma če jo bomo uveljavili sedaj v relativno kratkem
               času, da je mogoče te dobičke, ki jih je Vzajemna ustvarjala v preteklih letih in
               niso bili majhni, šli so v desetine milijonov evrov, mogoče vrniti nazaj zavarovancem
               v tem smislu, da se zmanjšajo čakalne dobe, da se olajša pot do zdravstvenih
               storitev, da na nekatere operacije ne bo treba čakati dve ali pa tri leta, kot je
               primer na ortopediji, da bo mogoče številne operacije, za katere kadri so, sredstva
               so, naprave so, ni pa interesa pri Vzajemni, opraviti hitreje.</p>
               <p>Mislim, da je nedopustno, da neka Vzajemna zavarovalnica presežka, se pravi tega
               dobička ne usmerja nazaj zavarovancem. Nedopustno je, kar se je dogajalo v
               preteklosti, da so številne bolnišnice šle v izgubo zaradi tega, ker so izvajale
               storitve, ki so bile nujne, pa jih potem Vzajemna ni želela plačati, ker v pogodbah
               niso bile zavedene, ker je bil nek normativ postavljen in v okviru tega normativa so
               se storitve dogajale. Vseh stvari se pač ne da planirati. Življenje teče po svoje in
               mislim, da je prav, da o teh stvareh odločajo zavarovanci, ne vodstvo, ne štirinajst
               direktorjev ali pa trinajst ali pa dvanajst območnih enot. In mislim, da je nujno, da
               se sredstva, ki ostajajo, namenijo nazaj tem zavarovancem v tem smislu, da se
               izboljšajo storitve na zdravstvenem področju, da se skrajšajo čakalne dobe, in da se
               omogoči hitrejša dostopnost do storitev tistim, ki jih najbolj potrebujejo. Problem
               zdravstva v Sloveniji zdaj ni podhranjenost v stavbah, tudi ne toliko v
               instrumentariju, tudi ne toliko v ljudeh. Problem je v organizaciji, v
               pripravljenosti, da se z denarjem, ki je na voljo, izvede največ. In mislim, da je en
               korak v tej smeri tudi predlog te novele, ki sam po sebi tega ne prinaša, prinaša pa
               posredno. Prinaša s tem, ko bo odločanje dejansko prešlo na tiste, zaradi katerih je
               Vzajemna dejansko tudi bila ustanovljena, in ko bo preprečeno, da bi se lahko z
               Vzajemno zavarovalnico poigravalo nekaj posameznikov v tej državi. Zaradi tega upam,
               da bomo ta zakon, ne samo v taki obliki, ne samo danes, ampak tudi v prihodnje
               sprejeli in upam tudi, da ne bomo spet priča nekim poskusom izkrivljanja zakonodaje,
               ki se predlaga s strani opozicije, na tak način, kot smo bili priča temu pri enem od
               prejšnjih zakonov - ko se predlaga nekaj, kar je dobro, kar je v interesu slovenskega
               gospodarstva v tistem primeru, v tem primeru v interesu zavarovancev, in se potem v
               nadaljnjih zakonodajnih fazah, ko začne teči zakonodajna procedura preko takih ali
               drugačnih amandmajev, bistvo zakon izkrivi.</p>
               <p>Jaz srčno upam, da temu ne bomo priča v tem primeru in da bo namen, tako kot je bil
               predlagan, tudi v Državnem zboru potrjen in sprejet. Hvala lepa.</p>
            </sp>
            <sp xml:id="SDZ5-Redna-04-2009-03-31.sp119">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kres.</p>
            </sp>
            <sp xml:id="SDZ5-Redna-04-2009-03-31.sp120">

               <speaker>GVIDO KRES:</speaker>

               <p>Hvala za besedo, gospod predsednik. Spoštovane kolegice in kolegi!</p>
               <p>O tej zavarovalnici je milo rečeno tako ali tako preveč govora. In tudi res je, da
               se poraja veliko dvomov pri vodenju, nadzoru in odločanju. Kar velike apetite so v
               preteklosti nekateri imeli po tej zavarovalnici. Najbolj verjetno zaradi tega, ker je
               finančni tok dober in apetiti so potem normalno temu primerni.</p>
               <p>Ko smo pred nedavnim govorili in tudi omogočili nadaljnji razvoj Vzajemne, vse v
               želji in sledenju po veliki skrbi za dobrobit zavarovancev, sem imel dvome v
               učinkovitost tega početja. Poglejte, jaz si predstavljam Vzajemno, kar pomeni
               prispevati v en koš in iz tega koša potem nekje vzajemno tudi slediti in nuditi
               kvalitetno zdravstveno storitev vsem zavarovancem. Izkazali so dobiček. Če se izkaže
               dobiček, nisem ravno pristaš, da je treba ta denar potem takoj vlagati v dodatne
               produkte, ampak mislim, da se lahko sorazmerno poceni sama zavarovalnina in pa
               seveda, ko pride do manjka, naj se tudi poviša, saj je Vzajemna. Vodstvo Vzajemne pa
               mora učinkovito temu slediti, da vidi, kje se finančno nahaja in kakšne se potrebe in
               lahko to dobro uravnava. Osnovno zavarovanje pa naj bo tisto, ki skrbi in razvija
               produkte, jih ponuja in potem tudi zaračuna. In v tem tudi vidim, da Vzajemna mora
               temu slediti, da bo lahko te storitve tudi učinkovito in dobro sfinancirala. Mnenja
               sem, da je ta zakon treba podpreti in iti v smer... /Zvonjenje mobitela./ Ja, bom
               ugasnil, bo prihodnjič drugače, se opravičujem. To je to. Hvala lepa.</p>
            </sp>
            <sp xml:id="SDZ5-Redna-04-2009-03-31.sp121">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Brulc. <stage>(Se odpoveduje.)</stage> Gospod Bezjak, izvolite.</p>
            </sp>
            <sp xml:id="SDZ5-Redna-04-2009-03-31.sp122">

               <speaker>MARJAN BEZJAK:</speaker>

               <p>Hvala za besedo, gospod podpredsednik. Spoštovane poslanke in poslanci, državna
               sekretarka! V Poslanski skupini SDS smo vložili amandma na predlog zakona o
               dopolnitvah zakona o zavarovalništvu. Gre predvsem za problem odločanja članov na
               skupščini s pooblastili, o glasovanju na skupščini. Torej, da lahko nekaj
               posameznikov odloča o 900 tisoč glasovih zavarovancev o zakonu o zavarovalništvu
               Vzajemne in tako ne obstaja transparentnost demokratskega glasovanja. Pomanjkljiv je
               sistem za odločanje na skupščini, ki je s sedanjim zakonom določen. Slovenska
               demokratska stranka vlaga amandma z namenom, da se bo izboljšala transparentnost in
               preprečila manipulacija v zavarovalništvu Vzajemne. Saj sami dobro poznamo, kakšne
               manipulacije in kakšna dogajanja se počno v zdravstvu, zobozdravstvu in v
               laboratorijih. Saj na koncu koncev, če dopoldan dela kot uslužbenec ali kot
               zobozdravnik v državni ustanovi, popoldan pa dejansko privatno, si dopoldan ustvarja
               pozicijo za popoldanski zaslužek. Mislim, da moramo te stvari onemogočiti, da ne bodo
               več stalnica ali praksa.</p>
               <p>Vzajemna zavarovalnica ima danes preko 900 tisoč zavarovancev, torej tudi toliko
               članov skupščine. Ne pa, da deluje netransparentno za nekaj posameznikov, ki odločajo
               o vseh teh zavarovancih. Zavarovalnica mora ostati predvsem vzajemna za vlagatelje,
               za uporabnike, 900 tisoč in nekaj. Podpiram predlog za nadaljnjo obravnavo, z
               namenom, da ga bomo še v nadaljnjih obravnavah dodelali in napravili takšnega,
               kakršnega si na koncu koncev zaslužimo vsi državljani Slovenije. Hvala.</p>
            </sp>
            <sp xml:id="SDZ5-Redna-04-2009-03-31.sp123">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Franco Juri. <stage>(Se odpoveduje.)</stage> Gospod Posedel, izvolite,
               imate besedo.</p>
            </sp>
            <sp xml:id="SDZ5-Redna-04-2009-03-31.sp124">

               <speaker>LOJZE POSEDEL:</speaker>

               <p>Hvala, gospod predsednik.</p>
               <p>Zelo kratek bom v tej svoji razpravi, samo toliko, da potrdim tisto, kar je v
               predstavitvi mnenja poslanske skupine povedal kolega Trofenik.</p>
               <p>Mi bomo to podprli. Podprli tudi zato in predvsem zato, ker gre za korist
               zavarovancev in da pri tem, kaj podpiramo v poslanski skupini, ne gledamo na
               predlagatelja. In to je ponovno dokaz, da tudi če druga stranka vloži koristen
               predlog, pa tudi SDS, tak predlog podpremo, zato bomo glasovali za.</p>
            </sp>
            <sp xml:id="SDZ5-Redna-04-2009-03-31.sp125">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Luka Juri.</p>
               <p>Izvolite.</p>
            </sp>
            <sp xml:id="SDZ5-Redna-04-2009-03-31.sp126">

               <speaker>DR. LUKA JURI:</speaker>

               <p>Hvala lepa.</p>
               <p>V dopolnitev še predstavljenega stališča poslanske skupine in ob dejstvu, da je
               določen cinizem s strani opozicije pri ponujeni roki morda le posledica bremena, bom
               pripomnil le, da bo verjetno skupno oblikovanje sprememb tega zakona v drugi
               obravnavi test sposobnosti Državnega zbor, da najde skupno konstruktivno rešitev. Jaz
               računam, res iskreno računam, da bo ta modrost prišla s strani vseh v Državnem
               zboru.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp127">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Kamnar v imenu Vlade, želite besedo? <stage>(Ne.)</stage></p>
               <p>S tem smo zaključili razpravo razpravljavcev, ki so bili napovedani. Ker čas,
               določen za razpravo, še ni potekel, sprašujem, ali želi na podlagi prvega odstavka
               71. člena Poslovnika Državnega zbora še kdo razpravljati. Ne vidim nobene roke.</p>
               <p>S tem zaključujem razpravo. O predlogu sklepa, da je predlog zakon primeren za
               nadaljnjo obravnavo, bomo v skladu s časovnim potekom seje Državnega zbora odločali
               danes v okviru glasovanj čez pol ure, to je ob 14. uri.</p>
               <p>Prekinjam sejo zbora, ki jo bomo nadaljevali ob 14. uri.</p>
               <stage>(Seja je bila prekinjena ob 13.33 in se je nadaljevala ob 14.01.)</stage>
            </sp>
            <sp xml:id="SDZ5-Redna-04-2009-03-31.sp128">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi! Nadaljujemo s prekinjeno sejo. Prehajamo na glasovanje
               zbora o predlogih odločitev. Poslanke in poslance prosim, da preverijo delovanje
               svojih glasovalnih naprav, in sicer mora na desni strani vložene kartice goreti
               oranžna lučka.</p>
               <p>Nadaljujemo s prekinjeno <title>10. točko dnevnega reda - obravnava Predloga zakona o
                  spremembah in dopolnitvah Zakona o pravicah iz pokojninskega in invalidskega
                  zavarovanja bivših vojaških zavarovancev, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen. Obrazložitev glasu v imenu
               poslanske skupine? Prosim. Gospod Tisel ima besedo v imenu Poslanske skupine
               Slovenske demokratske stranke.</p>
            </sp>
            <sp xml:id="SDZ5-Redna-04-2009-03-31.sp129">

               <speaker>MAG. ŠTEFAN TISEL:</speaker>

               <p>Hvala, gospod predsednik. Spoštovane kolegice in kolegi, poslanke in poslanci!
               Poslanska skupina SDS bo glasovala proti temu zakonu oziroma dopolnilu, ki je bilo že
               tretjič vloženo, iz več razlogov.</p>
               <p>Če bi ta zakon bil sprejet v lanskem letu, bi bila zadeva še razumljiva, ko je bila
               še konjunktura, letos pa je recesija in ne vemo, kako bo še za ostale skupine, ki so
               morda bolj potrebne. Gre za manjšo skupino, ki ni socialno ogrožena, kot so ogrožene
               skupine upokojencev, ki živijo na robu preživetja. Lansko leto so dobile še dodatek,
               letos pa tega zaenkrat še ni bilo in tudi ni na vidiku. In bojimo se, da ob taki
               gospodarski situaciji ne bo prilivov in bo še manj dotoka. Kako bo s pokojninami, je
               veliko vprašanje. V tem času se lotevati popravka za določeno skupino ljudi ni
               primerno. Zato res apeliram, da se zaenkrat tak zakon ne sprejme.</p>
               <p>Drugo, kar je, učinek je predvsem psihološki, ne toliko finančni, kot smo slišali,
               ali gre za 300 tisoč ali 30 tisoč evrov letno, razlika je sicer sorazmerno velika,
               vse skupaj pa je zanemarljivo v primerjavi s tem, koliko je učinek lahko psihološki.
               Oficirji, ki so začeli dvigati glave, in še druge skupine, to je samo začetek, ki
               lahko naredi plaz tudi za naprej. Zato bo Poslanska skupina SDS glasovala proti temu
               zakonu.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp130">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v lastnem imenu. Prosim za prijavo.</p>
               <p>Pardon, prekinitev. Obrazložitev glasu v imenu poslanskih skupin. Prosim za prijavo.
               Bomo še enkrat odprli prijavo za obrazložitev glasu v imenu poslanskih skupin.</p>
               <p>Besedo ima gospod Zmago Jelinčič Plemeniti.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp131">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Mi sicer ne bomo nasprotovali temu zakonu, ampak ne bomo ne "za" ne "proti", kajti
               mislimo, da je zadeva zelo selektivno namerjena v eno smer. Človek ima občutek, da
               nekateri samo iščejo pike in se hočejo nekako približati tistim, za katere ne vemo
               točno, kje so bili. Ene stvari bi urejali, drugih stvari ne bi urejali. In če
               mislite, gospodje in gospe, da bodo upokojenci ploskali - ne bodo. Zopet gre za
               privilegiranje enega določenega segmenta znotraj upokojencev. Jaz mislim, da to ni
               fer in mislim, da zviševanje teh dodatkov nekako v tem času ni ustrezno, še posebej,
               ker je bilo teh ljudi še lansko leto preko 1600, v letošnjem letu pa se jih zmanjšalo
               na 50, do 50, kot je bilo rečeno. In vsota, ki je bila še lansko leto okrog 400 tisoč
               evrov, se je tudi zmanjšala na nekakšnih 30 tisoč evrov. Človek se vpraša, ali nekdo
               ne zna računati, ali pa kdo morda laže, ali se spreneveda. In tega sprenevedanja,
               mislim, da je preveč v Državnem zboru.</p>
               <p>Zakon je šel v obravnavo po skrajšanem postopku. Zakoni, ki bi urejali zadeve v
               zvezi z ljudmi, ki jih je vedno več na cesti, teh zakonov pa tukaj ne vidimo. Ne
               vidimo zakonov, ki bi urejali socialna vprašanja in ki bi lenuhe potisnili tja, kamor
               je treba - delati, ne pa da se jim daje socialne podpore. Tega ne vidimo, kajti, kot
               kaže, so vam lenuhi nekako pri srcu in vam je všeč, da imate en segment, ki se napaja
               iz socialnih transferjev. Ravno tako ne spreminjate po hitrem ali po skrajšanem
               postopku delovne zakonodaje, po kateri so nekateri privilegirani in nočejo v penzijo,
               ker jim pač ni treba v penzijo. Edina država na svetu smo, ki dovoljuje da nekdo
               ostane na delovnem mestu čeprav bi že moral iti v penzijo. Ampak seveda morate
               skrbeti za svoje "odstarele" kadre, ki dobivajo plačo okoli tri tisoč evrov, penzije
               pa bi imeli samo tisoč evrov. Zato mislim, da je to nekako nefer. In če bi hoteli
               urejati ene zadeve, bi urejali tudi druge, v zvezi s statusom nekaterih ljudi, ki so
               res naredili nekaj za Slovenijo in ki jih je tudi vaš predsednik Milan Kučan pozabil
               in odrinil na stran, kot recimo generala Čada, ki je bil pripravljen narediti
               marsikaj in prestopiti v teritorialno obrambo v tistem času, pa mu je Kučan rekel,
               naj ostane na reškem poveljstvu, da ne bi bilo slabo za Slovenijo. Danes se ga pa
               nihče ne spomni.</p>
            </sp>
            <sp xml:id="SDZ5-Redna-04-2009-03-31.sp132">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franco Juri v imenu poslanske skupine Zares. Prosim.
           </p>
            </sp>
            <sp xml:id="SDZ5-Redna-04-2009-03-31.sp133">

               <speaker>FRANCO JURI:</speaker>

               <p>Hvala, gospod predsednik. V imenu poslanske skupine Zares bomo podprli ta zakon, ker
               menimo, da se socialna pravica začne tam, kjer se spoštuje pravna država. Spoštovanje
               pravne države pomeni tudi odpravljanje vseh diskriminacij. Bomo glasovali za, ker ne
               gre za uveljavitev privilegija, ampak gre za izenačitev državljank in državljanov,
               torej za odpravo diskriminatornega odnosa do določenega segmenta upokojencev. Tukaj
               ne vidimo in ne moremo deliti mnenja tistih, ki pravijo, da je to neustrezno v času
               konjukture oziroma v času recesije. To seveda nima nobene zveze. Mislimo, da boj
               proti diskriminacijam pomeni tudi korak naprej pri odpravljanju socialnih krivic, ki
               si jih lahko obetamo tudi v tej težki fazi socialne recesije. Zaradi tega bo naša
               poslanska skupina enotno glasovala za.</p>
            </sp>
            <sp xml:id="SDZ5-Redna-04-2009-03-31.sp134">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Franc Žnidaršič v imenu poslanske skupine DeSUS.</p>
            </sp>
            <sp xml:id="SDZ5-Redna-04-2009-03-31.sp135">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod predsednik. Naša poslanska skupina bo ta zakon podprla iz
               preprostega razloga, ker zagovarja enakost pred zakonom in želi, da se reši
               diskriminatorno ravnanje oziroma diskriminatorni položaj upokojenk po vojaških
               zavarovancih, ki so ostale brez pravice do dela vdovske pokojnine, čeprav večji del
               njih živi v revščini, tako kot je to iz statističnih podatkov v naši državi
               ugotovljeno.</p>
               <p>Mislimo tudi, da je neprimerno v sklopu tega odločanja govoriti o vsem drugem, samo
               ne o stvari, kar danes doživljamo. In tudi zaradi tega bomo podprli ta zakon, ker nam
               ni nič nerodno in nas ni sram, da to počnemo. Sram pa je lahko tiste, ki mislijo, da
               se to ne sme zgoditi, in pri tem vlečejo na plan argumente, ki ne sodijo sem in ne
               kam drugam. Mi obžalujemo, da je tako, da nekateri niso za to. Moram tudi povedati,
               da naša poslanska skupina ve, da je to, da sprejmemo ta zakon, bolj pošteno do
               upokojencev, kot pa če bi sprejeli dodatek, ki bi ga med drugim dobili tudi tisti s
               500 evri, pa če tudi imajo mercedes doma, jahto ali ne vem kaj.</p>
               <p>Ta zakon rešuje problem, ki gre v smeri izboljšanja materialnega položaja upokojenih
               v tej državi in v bistvu nima nič skupnega s stvarmi, o katerih je bilo danes tu
               veliko govora. Hvala lepa.</p>
            </sp>
            <sp xml:id="SDZ5-Redna-04-2009-03-31.sp136">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Miran Potrč v imenu Poslanske skupine Socialnih
               demokratov.</p>
            </sp>
            <sp xml:id="SDZ5-Redna-04-2009-03-31.sp137">

               <speaker>MIRAN POTRČ:</speaker>

               <p>Hvala lepa. Poslanska skupina Socialnih demokratov bo predlog zakona podprla.</p>
               <p>Zakon temelji na dveh temeljih naše ustavne ureditve. To je, da je Slovenija pravna
               in socialna država. Enakost pred zakonom je naša usmeritev, Prav bi bilo, če bi se je
               tudi poslanke in poslanci v celoti zavedali. Da pa gre tudi za socialno državo, je
               dejstvo v tem, da povprečen dodatek, ki bo lahko šel tem vdovam, je 58 evrov, in
               cenzus je strogo določen, tako da dobijo ta dodatek tisti, ki nimajo socialnega
               položaja, nad katerim bi se lahko kdorkoli zgražal. Tretje, mi verjamemo svoji vladi,
               da bo še v času spomladi prišla s predlogom za ureditev socialnega položaja - vseh,
               ne samo upokojencev, ampak tudi upokojencev, in da bomo na ta način rešili položaj
               vseh tistih, na katerih, menite, da je zdaj treba ta zakon zavrniti, da bi ga skupaj
               takrat urejali. In zadnje, zelo nekorektno je, da se navajajo stvari, ki dejansko
               nimajo s predlogom zakona prav nobene zveze. Treba je prebrati obrazložitve ob
               prejšnjih zakonih in ob tem ter ugotoviti, da je skupaj preko 1.160 vojaških
               upokojencev, ki pa nimajo z delno vdovsko pokojnino prav nobene zveze, razen da se iz
               tega kroga izbere lahko tudi cca 50 vdov, ki bi to pravico dobile. Številko je
               ugotovila Vlada na podlagi podatkov in z njo soglaša tudi ZPIZ, torej ni izmišljena.
               Primerjati to pa s 1.000 upokojenci pa sploh ni mogoče. In še nekaj. Gre za vdove.
               Jaz sem z mnogimi od njih govoril. Njihovi možje so pokojni že pred osamosvojitvijo.
               In govoriti o tem, da so kakorkoli kaj slabega storili v osamosvojitvi Slovenije, je
               nekorektno, do teh vdov je pa žaljivo. In posebej na to so bile občutljive, ko smo se
               o tem, da bi končno bila tudi za njih enako kot za vse druge ta pravica uveljavljena,
               pogovarjali. Glasovali bomo za. Hvala.</p>
            </sp>
            <sp xml:id="SDZ5-Redna-04-2009-03-31.sp138">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za prijavo za obrazložitev glasu v lastnem imenu. Besedo ima
               gospod Robert Hrovat.</p>
            </sp>
            <sp xml:id="SDZ5-Redna-04-2009-03-31.sp139">

               <speaker>ROBERT HROVAT:</speaker>

               <p>Hvala lepa za besedo. Takoj v uvodu moram povedati, da tega predloga zakona ne bom
               podprl iz preprostega razloga, ker ta predlagana ureditev s pravnosistemskega vidika
               ni ustrezna. Osnovno pravilo pokojninskega zavarovanja določa, da pokojnino
               zagotavlja tisti sklad, v katerega so zavarovanci in njihovi delodajalci plačevali
               prispevek. In aktivne vojaške osebe so prispevke plačevale v poseben vojaški fond v
               Beogradu. Poglejte, ne poznamo ne številk, sedaj se tukaj lovimo med 50 in 1.600. Ste
               pojasnili, ampak tudi sam sem zasledil....</p>
            </sp>
            <sp xml:id="SDZ5-Redna-04-2009-03-31.sp140">

               <speaker>PREDSEDNIK DR. PAVEL GANTAR:</speaker>

               <p>Kolega Hrovat, ni več polemike in dialoga z drugo stranjo.</p>
            </sp>
            <sp xml:id="SDZ5-Redna-04-2009-03-31.sp141">

               <speaker>ROBERT HROVAT:</speaker>

               <p>Potem pa prosim, če umirite poslance, da me pustijo, da povem, kar mislim.</p>
               <p>Prišli smo v neko fazo, ko se brez problema zagotavljajo sredstva, pa naj si bo za
               odškodnine izbrisanim, naj si bo vojaški generali ali generali JLA si želijo penzij,
               vdove po oficirjih si želijo dodatka. Občutek imam, kot da smo na točki, ko je
               potrebno neke predvolilne obljube za vsako ceno izpolniti. Poglejte, te gospe so bile
               baje tudi že pred Ustavnim sodiščem. Ustavno sodišče je zavrnilo njihovo pobudo in
               sedaj spreminjate zakon. Podobno je z izbrisanimi. Bili so zavrnjeni. Zakaj ne
               sprejmemo ustavnega zakona? To bi bili isti vatli za vse. Tako pa se mi zdi, da tukaj
               gre resnično za plačevanje nekih predvolilnih obljub, zato bom zakon zavrnil.</p>
            </sp>
            <sp xml:id="SDZ5-Redna-04-2009-03-31.sp142">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Vito Rožej. Prosim.</p>
            </sp>
            <sp xml:id="SDZ5-Redna-04-2009-03-31.sp143">

               <speaker>VITO ROŽEJ:</speaker>

               <p>Hvala lepa, gospod predsednik za besedo. Jaz sem rojen v Socialistični federativni
               Republiki Jugoslaviji, pa marsikdo od tukaj sedečih ravno tako. Nekateri so rojeni v
               Federativni ljudski Republiki itn. Skratka, Jugoslavija, kakršnakoli že, je bila naša
               skupna država, pokojninski sklad Jugoslovanske ljudske armade, ki je bila naša skupna
               armada, dokler je obstajala kot taka in bila, je bil tudi naš skupni sklad. In ob
               osamosvojitvi se je Slovenija seveda zavezala, da bo za socialne pravice svojih
               državljanov poskrbela.</p>
            </sp>
            <sp xml:id="SDZ5-Redna-04-2009-03-31.sp144">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim!</p>
            </sp>
            <sp xml:id="SDZ5-Redna-04-2009-03-31.sp145">

               <speaker>VITO ROŽEJ:</speaker>

               <p>Večina socialnih pravic, pokojnin gre iz pokojninske blagajne, nekatere pa tudi
               direktno iz proračuna, ker smo se tako zavezali v sukcesijskih sporazumih. Napaka v
               zakonu je botrovala temu, da je bila ena kategorija zapostavljena. Ta zakon to
               rešuje, popravlja za nazaj. Jaz bom glasoval za ta zakon, ker sem prepričan, da bi,
               če bi nasprotoval temu zakonu, ravnal v duhu totalitarizma prejšnjega stoletja, ki so
               ljudem na podlagi rase, narodnosti, vere, prepovedovali ljubiti nekoga drugega. S tem
               zakonom, z nasprotovanjem takemu zakonu, kot je postavljen, bomo pa, če bi glasovali
               proti, nasprotovali poklicu človeka, ki ga sme nekdo ljubiti, in to za desetletja
               nazaj določamo. Jaz se s tem ne morem strinjati, zato bom ta zakon podprl. Upam tudi,
               da tistih, ki bi nasprotovali, izrecno nasprotovali temu zakonu, ob glasovanju ne bo.
               Če se ga že ne da podpreti, potem se naj vsaj o tem ne izjasnjujejo tako direktno in
               nasprotno. Hvala.</p>
            </sp>
            <sp xml:id="SDZ5-Redna-04-2009-03-31.sp146">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Aleksander Ravnikar. Prosim.</p>
            </sp>
            <sp xml:id="SDZ5-Redna-04-2009-03-31.sp147">

               <speaker>ALEKSANDER RAVNIKAR:</speaker>

               <p>Hvala predsednik. Jaz bom zakon podprl. Nanj gledam kot na en delček uresničevanja
               tistih človekovih pravic, ki jih je mogoče pozno, pa vendar bolje pozno kot nikoli,
               vsaj nekoliko urediti. Bom pa govoril še iz enega drugega razloga, ker mi je dovolj
               teh laži, s katerimi nekaj poslanskih kolegov, ne vem po čigavem naročilu, verjetno
               ne zaradi tega, ker bi se oprli na priloženo gradivo, utemeljuje svoj glas proti. Moj
               glas za gre tudi zaradi teh laži, ki se jih tukaj meče v isto skupino in pomenijo
               samo del enake strategije, s katero smo imeli že izredno sejo, imamo izredne seje
               delovnih teles in se bomo jutri "zafrkavali" in bomo imeli nadaljnje delo še v drugih
               organih.</p>
               <p>Vse te zadeve imajo skupno potezo. In ta je ena od teh: - laž, laž in še enkrat laž.
           </p>
            </sp>
            <sp xml:id="SDZ5-Redna-04-2009-03-31.sp148">

               <speaker>PREDSEDNIK DR. PAVEL GANTAR:</speaker>

               <p>Besedo ima gospod Zmago Jelinčič Plemeniti.</p>
            </sp>
            <sp xml:id="SDZ5-Redna-04-2009-03-31.sp149">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Rečeno je bilo, da se popravljajo socialne krivice,
               rečeno je bilo, da je Republika Slovenija pravna in socialna država in da to piše v
               ustavi in da piše notri tudi enakost pred zakonom. Potem se pa vprašamo, kaj pa
               tistih 250 tisoč naših državljanov, ki živijo na robu revščine, kaj pa tistih skoraj
               80 tisoč, ki so izgubili službo, kaj pa tisti študentje, ki ne dobijo štipendije, kaj
               pa tisti, ki si ne morejo privoščiti pravilnega in pravega zdravljenja. Človek se
               vpraša, ali ni tudi pravica do dela ustavna pravica, pa vendarle ga nekateri nimajo.
               Človek se vpraša, kaj pa je ta država sedaj in ta vlada storila do raznih tajkunov,
               ki se jih ne preganja. Kaj je storila z raznimi direktorji in pa menedžerji, ki si
               izplačujejo strahotne denarja, pa nikomur nič? Rečeno je bilo, da je nesprejetje tega
               zakona žaljivo. Do koga je žaljivo? Morda do vseh tistih upokojencev, ki so jim
               nekateri pred volitvami obljubljali 1000 evrov penzije in za to dobili veliko število
               poslancev? Človek se vpraša, v kakšni državi živimo.</p>
               <p>Na koncu, kdo pa se sprašuje, kam so izginile stotine milijonov iz Splošne plovbe?
               Kdo se sprašuje, kam je izginila Mesna industrija Primorske, ko je gospod lepo ob
               žegnu nekaterih "pobasal" vse skupaj in odprl tri firme v tujini, naše ljudi pa
               spravil na cesto? Kje je sedaj tukaj žaljivo in do koga je to žaljivo?</p>
            </sp>
            <sp xml:id="SDZ5-Redna-04-2009-03-31.sp150">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bogdan Barovič.</p>
            </sp>
            <sp xml:id="SDZ5-Redna-04-2009-03-31.sp151">

               <speaker>BOGDAN BAROVIČ:</speaker>

               <p>Hvala. Kot že povedano, ni fer in ni pošteno, da je zakona, z vsem spoštovanjem,
               majhno peščico ljudi posebej izpostavljen v Državnem zboru in da se o njem odloča. Še
               manj je nespoštljivo do marsikaterega drugega zakona, da gremo po skrajšanem
               postopku. Še manj pa je zame sprejemljivo, ker vem, da v tem Predlogu zakonu o
               pravicah pokojninskega in invalidskega zavarovanja bivših vojaških zavarovancev ni
               vdov tistih, ki so padli v osamosvojitveni vojni; vsaj te bi vključil, vendar jih ni.
               Kot je povedal Zmago Jelinčič Plemeniti, saj ne bomo nasprotovali, a tako navdušeni
               za peščico, za sprejemanje zakona za 50 ljudi, pa res ne moremo biti, da bomo kar
               skakali od veselja po zraku.</p>
            </sp>
            <sp xml:id="SDZ5-Redna-04-2009-03-31.sp152">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Majda Potrata. Prosim.</p>
            </sp>
            <sp xml:id="SDZ5-Redna-04-2009-03-31.sp153">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Tretjič bom podprla predlagani zakon, ker menim,
               da bi bilo napak ne zavedati se tega, da se skupini državljank te države dela
               krivica. Ne morejo uveljaviti pravice, ki gre vsem drugim vdovam, namreč, da se
               tiste, ki so si pridobile pravico do pokojnine iz svojega minulega dela, lahko
               odločijo uveljavljati zase ugodnejši pokojninski režim, ki pomeni tudi 15%
               uveljavitve vdovske pokojnine po umrlem partnerju. Tem vdovam je ta pravica odvzeta
               od leta 2005. In kar naprej poslušamo, da gre za neke privilegije. Za kakšne
               privilegije neki? Ampak gre za to, da se zavedamo tega, da te vdove ne morejo te
               pravice uveljavljati, pa še kar naprej trdimo, da tega ne bomo storili, in pri tem
               pleteničimo in kot na snežno kepo nabiramo najrazličnejše izgovore. Pa smo slišali o
               MIP-u, pa smo slišali o ne vem čem vse, ampak gre, še enkrat poudarjam, za zelo stare
               državljanke te države, ki ne morejo uveljaviti zakonske pravice do izbire možnosti,
               ki je zanje ugodnejša. Nič nima to skupnega s tem, da so njihovi partnerji opravljali
               nek poklic, ki ga zdaj nekateri hočejo tako grdo prikazovati. Ampak kaj niste rekli
               nekoč, da o mrtvih vse dobro, in njihovi možje so mrtvi. Mi pa zdaj lahko uredimo
               neko zatajevano in zavrženo pravico za majhno skupino državljank. Upam, da boste ta
               predlog podprli. Hvala.</p>
            </sp>
            <sp xml:id="SDZ5-Redna-04-2009-03-31.sp154">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ponovno odpiram prijave za obrazložitev glasu v svojem imenu. Besedo ima
               gospod Rudolf Petan. Prosim.</p>
            </sp>
            <sp xml:id="SDZ5-Redna-04-2009-03-31.sp155">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Jaz bom glasoval proti iz dveh razlogov. Prvi je ta, da laži, ki se izrekajo ob
               podpori za, so malo prehude. Drugi vzrok pa je naslednji. Pokojnine veljajo po nekem
               zakonu o solidarnosti, solidarnosti vseh tistih, ki vplačujejo v nek sklad. To se
               pravi v sklad za pokojnine. In populacija, o kateri govorimo, ti niso plačevali v ta
               sklad, so plačevali v nek drug sklad. Če je bil v Beogradu, v redu, saj je vseeno,
               ampak ni bil v slovenski sklad skupnosti pokojninskega in invalidskega zavarovanja,
               zato se ne more obravnavati po isti zakonodaji.</p>
               <p>O čem sploh govorimo? Govorimo o tistih, ki že imajo normalno pokojnino kot vseh
               tistih 500 ali 600 tisoč slovenskih upokojencev. To se pravi 70% tistega povprečja.
               To že imajo ti. Gre za še dodatnih 15%, ki pa jih tistih pol milijona nima, ki so
               plačevali v slovenski sklad. To je nelogično, in to pomeni privilegij. Vam je to všeč
               ali ne, gre za privilegij, če nekdo nekaj ne vplačuje, ne more iz tega sklada dobiti
               še nekaj več. Vseh pol milijona slovenskih upokojencev pa dobi manj, pa so vplačevali
               v ta sklad 30, 40 let. Ni logike. In dejstva so takšna. Enostavno ne morem sprejeti
               argumenta, da smo se lahko pogovarjali z mnogimi od teh, če pa jih je samo 50. 50 pa
               ni "mnogo". In takšen argument ne vzdrži, zato sem jaz proti, ker se mi zdi, da je
               neodgovorno in nepošteno do tistih 500 ali 600 tisoč slovenskih upokojencev, ki bodo
               imeli manj, ker so plačevali vse svoje življenje v ta sklad.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp156">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Ivo Vajgl.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp157">

               <speaker>IVO VAJGL:</speaker>

               <p>Spoštovani gospod predsednik.</p>
               <p>Zdi se mi, da moram reči, zakaj bom glasoval "za". Ampak oglasil sem se zaradi
               nečesa drugega. Oglasil sem se zaradi teh mladih ljudi, ki sedijo tukaj gor na
               galeriji in ki si bodo ustvarili zelo nenavadno in, rekel bi, nezaželeno mnenje o
               Državnem zboru, kjer očitno tudi kadar gre za elementarne pravice posameznikov in za
               elementarno uresničevanje pravic v normalni pravni državi, tukaj besedičimo in se
               prepiramo očitno po nekih ideoloških in političnih razlogih, ki s samim predmetom
               obravnave nimajo nič skupnega. Jaz to obžalujem, zato tudi apeliram na te mlade
               ljudi, še mogoče je še vedno nekaj razuma v teh klopeh, pa ga vi še niste zaznali.</p>
               <p>Ampak končal bom s tem, da podpiram vsakršno pravico majhne skupine, tudi če je še
               tako majhna, kadar gre za pravico, ki izvira iz prava in pojmovanja pravne države.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp158">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Marijan Križman. Prosim.</p>
            </sp>
            <sp xml:id="SDZ5-Redna-04-2009-03-31.sp159">

               <speaker>MARIJAN KRIŽMAN:</speaker>

               <p>Hvala, gospod predsednik. Spoštovane kolegice in kolegi!</p>
               <p>Na Odboru za delo, družino, socialne zadeve in invalide je bilo zelo natančno
               pojasnjeno, koliko časa so ti ljudje plačevali, v kateri fond so plačevali, tudi v
               slovenskega. Ampak zdaj to očitno ni več pomembno, kot je pomembno to, kdo so, od kod
               so prišli in kakšni so. Po mojem prepričanju je to ena izmed zadnjih epizod nekdanje
               skupne Jugoslavije, ki jo je treba zaključiti na človeku primeren način. In zato je
               treba to zgodbo spraviti z dnevnega reda. Mislim, da je zdaj že tretjič na dnevnem
               redu. Jaz bom glasoval za, da to zgodbo spravimo pod streho in da v tem parlamentu
               damo vtis, da sedimo ljudje, ki skrbimo za človekove pravice ne glede na to kdo so
               to, Srbi, Hrvati, Slovenci, Italijani ali kdorkoli drugi. Hvala lepa.</p>
            </sp>
            <sp xml:id="SDZ5-Redna-04-2009-03-31.sp160">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franco Juri. Prosim.</p>
            </sp>
            <sp xml:id="SDZ5-Redna-04-2009-03-31.sp161">

               <speaker>FRANCO JURI:</speaker>

               <p>Hvala, gospod predsednik.</p>
               <p>Tudi jaz bom glasoval za iz razlogov, ki sem jih že navedel prej v imenu poslanske
               skupine. Gre dejansko za odpravo diskriminacije do manjše družbene skupine, ki do
               zdaj prav zaradi tega neskladja med interpretacijami o plačevanju pokojninskih
               obveznosti v enem skladu ali v zveznem skladu so nekje ostali v tem interregnumu
               pričakovanja enakih pravic. Tokrat imamo to priložnost in bom glasoval za, ker ne
               sprejmem izsiljevanj in citiranja drugih problemov, ki s tem konkretnim vprašanjem
               nimajo ničesar, ne o vprašanju izbrisanih, bodisi drugih oficirjev JNA ne. Tukaj
               govorimo dejansko o uskladitvi pravic, ki izhajajo iz zaveze Republike Slovenije do
               vseh svojih državljanov in državljank takrat, ko je neodvisna Slovenija zagotovila,
               da sprejme po logiki nasledstva vse obveznosti, ki izhajajo iz postavke do pokojnin
               in do drugih socialnih pravic. Upam, da ne bomo izkoristili tega argumenta za
               ustvarjanje novih razkolov v družbi, zapirajmo te odprte rane iz našega obdobja
               osamosvajanja po pravni poti, po pravni logiki in po logiki nediskriminacije. Hvala.
           </p>
            </sp>
            <sp xml:id="SDZ5-Redna-04-2009-03-31.sp162">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri. Prosim.</p>
            </sp>
            <sp xml:id="SDZ5-Redna-04-2009-03-31.sp163">

               <speaker>DR. LUKA JURI:</speaker>

               <p>Hvala lepa. Zelo na kratko, zelo enostavno. Zakon urejuje enakopravnost določenih
               ljudi, ki te enakopravnosti doslej niso imeli. In tudi, če bo urejeval samo za eno
               osebo, si tudi samo ta ena oseba zasluži enakopravnost. Zato bom ta zakon podprl.
           </p>
            </sp>
            <sp xml:id="SDZ5-Redna-04-2009-03-31.sp164">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Marjan Pojbič.</p>
            </sp>
            <sp xml:id="SDZ5-Redna-04-2009-03-31.sp165">

               <speaker>MARIJAN POJBIČ:</speaker>

               <p>Spoštovani predsednik, kolegice in kolegi! Jaz tega zakona ne bom podprl iz enega
               preprostega razloga. Ta zakon je po mojem mnenju diskriminatoren do Slovenk in
               Slovencev, do slovenskega naroda. Zaradi tega ga ne bom podprl. Prepričan sem, da se
               iz pokojninskega sklada lahko črpajo pokojnine samo tisti, ki so v njega tudi
               plačevali. In to so Slovenke in Slovenci. Tisti, ki so plačevali v beograjski sklada,
               lahko vdove dobijo tistih 15% iz tistega sklada. In pa še nekaj zelo pomembnega se mi
               zdi poudariti. Ko govorimo o jugoslovanski armadi, ker je bilo rečeno, da je to naša
               skupna armada. Seveda je bila, samo do tistega trenutka, dokler ni napadla Republike
               Slovenije. Od tistega trenutka več Jugoslovanska narodna armada ni armada Republike
               Slovenije in vseh Slovenk in Slovencev. Od tistega trenutka več ne. In tisti, ki tako
               govorite v tem Državnem zboru, se prosim zamislite, na kakšen način razpravljate.
               Hvala.</p>
            </sp>
            <sp xml:id="SDZ5-Redna-04-2009-03-31.sp166">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Breda Pečan. Prosim.</p>
            </sp>
            <sp xml:id="SDZ5-Redna-04-2009-03-31.sp167">

               <speaker>BREDA PEČAN:</speaker>

               <p>Hvala lepa za besedo. Najprej naj povem, da v primeru tega zakona je velika večina
               teh žensk in moških, pazite, vdovcev in vdov ne gre samo za vdove, slovenskega rodu
               in slovenske narodnosti in vsi so državljani Republike Slovenije. Vsi tisti, ki so
               pokojni, po katerih mi predlagamo, da bi jim ta zakon dal pravico do 15% vdovskega
               dodatka, vsi tisti so bili v veliki večini slovenske narodnosti. In vsi so bili
               državljani Republike Slovenije. To, da je bila jugoslovanska zakonodaja taka, da je
               bilo plačevanje prispevka za pokojninsko zavarovanje za pripadnike Jugoslovanske
               ljudske armade drugače urejeno kot za vse druge, je posebni zakon, ki smo ga kot
               obvezo ob osamosvojitvi pravzaprav sprejeli, je določal, zaradi tega je bil tudi
               sprejet, da se ne dogajajo krivice tistim, ki so bili vojaški zavarovanci. To je
               prvo, kar je potrebno povedati.</p>
               <p>Drugič. Ko govorimo o teh vdovcih in vdovah so velika večina upokojenci oziroma vsi
               so upokojenci po splošnem zakonu. Edino, kar je razlika, je v tem, da dobivajo, se
               pravi, ne dobivajo 70% vdovske pokojnine. Tako da tisti, ki napačno razumete stvar,
               si najprej poglejte, kaj sploh v zakonu piše in kaj piše v obrazložitvi.</p>
               <p>Gre za upokojence po splošnem zakonu in upokojenke po splošnem zakonu, ki so vdove
               ali vdovci po vojaških zavarovancih. Zaradi tega mislim, da imate najprej
               nerazčiščene pojme, in drugič, ste sovražni do drugih ljudi v tej državi.</p>
            </sp>
            <sp xml:id="SDZ5-Redna-04-2009-03-31.sp168">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Jakob Presečnik. Prosim.</p>
            </sp>
            <sp xml:id="SDZ5-Redna-04-2009-03-31.sp169">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovane kolegice in kolegi!</p>
               <p>Jaz sem že v mnenju poslanske skupine nakazal razloge, zaradi katerih bom tudi jaz
               podprl ta zakon. Moram povedati, da sem včeraj na poslanskih vprašanjih nakazal tudi
               problem nekaterih drugih kategorij. In sem vesel, da mi je minister za delo, družino
               in socialne zadeve zagotovil, da bo ob razmisleku o nekaterih spremembah pri
               pokojninskem zakonu razmišljal in bodo razmišljali in bomo razmišljali tudi o tistih
               najnižjih kmečkih pokojninah, ki danes dobivajo po 200 oziroma 185, 187 evrov
               mesečno. Tako mislim, da je to potrebno. Strinjam se s tistimi, ki govorijo, da je
               treba misliti na vse kategorije prebivalstva v Sloveniji. Tako še enkrat ponavljam,
               ta zakon bom podprl. Hvala lepa.</p>
            </sp>
            <sp xml:id="SDZ5-Redna-04-2009-03-31.sp170">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ponovno prosim za prijavo. Besedo ima mag. Borut Sajovic, prosim.</p>
            </sp>
            <sp xml:id="SDZ5-Redna-04-2009-03-31.sp171">

               <speaker>MAG. BORUT SAJOVIC:</speaker>

               <p>Hvala lepa predsedujoči za besedo. Glasoval bom za, ker samo pravna država je pravna
               država. Za kaj gre. Tudi če je bila krivica v tej državi povzročena enemu samemu, jo
               je zagotovo treba popraviti. In če je za to treba dopolniti ali spremeniti zakon, je
               treba tudi to narediti. Drugače pa je že čas, da se zavedamo, da pokojnina ni odvisna
               od statusa ali kakršnekoli politične opredelitve, pač samo od tega, koliko si v
               sistem pokojninskega zavarovanja vplačal in pa prispeval. Tudi če bi našli, primer,
               serijskega morilca, se mu zaradi njegovih obsojanja vrednih grehov pokojnine ne da
               vzeti. To je pravica, ki izvira iz vplačil, ne pa iz statusa ali pa politične
               opredelitve, kot bi nekateri radi. Zakon podpiram.</p>
            </sp>
            <sp xml:id="SDZ5-Redna-04-2009-03-31.sp172">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak. Prosim.</p>
            </sp>
            <sp xml:id="SDZ5-Redna-04-2009-03-31.sp173">

               <speaker>MAG. ANDREJ VIZJAK:</speaker>

               <p>Hvala lepa. Jaz načeloma nimam nobenih težav z odpravo določenih krivic,
               nepravilnosti, pomanjkljivosti zakonodaje. Tega je v sleherni državi, pa tudi v
               Sloveniji, kar precej. Ljudje so pred desetletji izgubili delo, zaradi stečajev, so
               se jim zgodile krivice, niso dobili odpravnin iz jamstvenega preživninskega sklada.
               Torej hude krivice. Pa smo tem ljudem krivico popravili? Cela kopica mladih ljudi
               čaka na trgu dela, ne dobi prve zaposlitve, znižujete štipendije in lahko bi
               naštevali krivice, ki jih imamo ogromno v tej državi. Seveda pa je vse te krivice z
               enim proračunom nemogoče rešiti, zato je zelo pomembno, kakšno prioriteto si pri
               odpravi teh krivic zada Vlada ali pa koalicija.</p>
               <p>Jaz bi začel najprej pri največjih in najtežjih krivicah, ki so ljudi najbolj
               prizadele, in pri tistih nedoslednostih in nerešitvah, ki tangirajo tiste mlade,
               perspektivne ljudi, ki šele bodo ustvarjali in nekaj naredili. Tam bi začel krivice
               popravljati. Na primer, da bi povečal štipendijski fond, da bi izenačil možnosti
               izobraževanja vsem ljudem po Sloveniji in lahko bi še našteval.</p>
               <p>Te strukture, ki ste se jo lotili vi, ne rečem, da morebiti tudi ne terja določene
               rešitve, gotovo pa ne s tako prioriteto, kot ste si jo začrtali oziroma zadali. Zato
               menim, da bi bilo v teh danih razmerah vse prej kaj drugega postoriti, kot se
               ukvarjati z vojaškimi pokojninami.</p>
            </sp>
            <sp xml:id="SDZ5-Redna-04-2009-03-31.sp174">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Ivan Grill.</p>
            </sp>
            <sp xml:id="SDZ5-Redna-04-2009-03-31.sp175">

               <speaker>IVAN GRILL:</speaker>

               <p>Hvala lepa za besedo. Seveda tudi sam tega zakona v nobenem primeru ne bom podprl,
               kajti zdi se mi nedopustno, da pokojninsko blagajno obremenjujemo tudi s temi dodatki
               k pokojninam za tiste, ki v to pokojninsko blagajno niso plačevali. Pokojninska
               blagajna že sedaj poka po vseh šivih. Obremenjena je s številnimi izdatki, ki se
               izplačujejo iz te blagajne za razne kategorije ljudi. To je tudi ključni razlog, da
               imamo sedaj v tej blagajni take težave, da zagotavljamo že obstoječim našim
               upokojencem redne pokojnine. Za to kategorijo ljudi, ki so bili vedno v preteklosti
               privilegirani, se sedaj skuša zopet nek privilegij, pa naj bo to še tako majhen,
               uveljavljati iz pokojninske blagajne, kar se mi zdi nedopustno. Možje teh vdov so
               plačevali takrat v neko blagajno v Beogradu, zato bi bilo prav, da se za morebitne
               kredite, če so, sedaj izplačuje iz blagajne iz Beograda. Zato bi predlagal, da se
               tukaj iščejo rešitve na mednarodnem nivoju, pa naj tisti, ki hodijo v Beograd
               obljubljat odškodnine za izbrisane v Sloveniji, da se tam raje pogovarjajo na način,
               da se bodo iz tiste blagajne potem plačevale te dodatne pokojnine za tiste državljane
               v Sloveniji, ki so prikrajšani. Zato mislim, da je treba iskati v tej smeri, ne pa na
               takšen način, kot je ta predlagani zakon. Hvala lepa.</p>
            </sp>
            <sp xml:id="SDZ5-Redna-04-2009-03-31.sp176">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Janja Klasinc.</p>
            </sp>
            <sp xml:id="SDZ5-Redna-04-2009-03-31.sp177">

               <speaker>JANJA KLASINC:</speaker>

               <p>Spoštovani gospod predsednik. Seveda bom dala glas za ta zakon. Zato, ker je že
               dovolj kršenja temeljnih človekovih pravic in izogvarjanja na to, da imamo premalo
               denarja v državni blagajni. Bodimo konkretni! Ta strošek sploh ne bo šel iz
               pokojninske, ampak iz državne blagajne. To je kot prvo. 500, 500...550.</p>
            </sp>
            <sp xml:id="SDZ5-Redna-04-2009-03-31.sp178">

               <speaker>PREDSEDNIK DR. PAVEL GANTAR:</speaker>

               <p>Mir v dvorani!</p>
            </sp>
            <sp xml:id="SDZ5-Redna-04-2009-03-31.sp179">

               <speaker>JANJA KLASINC:</speaker>

               <p>...žensk ali gospodov, kdorkoli, vdov in vdovcev, bodo dobili po približno 50 evrov
               na mesec. To je 2500 evrov. Poslušajte, pa ne se hecati! To je manj, kot so naše
               plače. In to je kot prvo. Plača enega posameznika med nami, seveda, da se
               razumemo.</p>
               <p>In kot prvo, morate še nekaj vedeti. Imam primer enega upravičenca oziroma
               upravičenke. Gospa je vdova po gradbenem inženirju. Vojska je v prejšnji državi
               zaposlovala medicinske sestre, zdravnike, gradbene inženirje in še kaj. Oba sta bila
               Slovenca, gospa je še živa. In zdaj gospe - naši državljanki, Slovenki - ne bomo
               dovolili, da je upravičena do istih stvari, kot so ljudje v celotni državi.</p>
               <p>Zato bom glasovala "za".</p>
               <p>Hvala.</p>
            </sp>
            <sp xml:id="SDZ5-Redna-04-2009-03-31.sp180">

               <speaker>PREDSEDNIK DR. PAVEL GANTAR:</speaker>

               <p>Ponovno prosim za prijavo.</p>
               <p>Besedo ima gospod Franci Kek.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp181">

               <speaker>FRANCI KEK:</speaker>

               <p>Hvala za besedo.</p>
               <p>Časa za obrazložitev glasu ne bom izkoristil za to, da bi našteval, komu vse je v
               tej deželi danes slabo, ker je teh preveč.</p>
               <p>Povem le, da bom glasoval za zakon, ker ta nikogar ne privilegira, pač pa zgolj
               izenačuje.</p>
            </sp>
            <sp xml:id="SDZ5-Redna-04-2009-03-31.sp182">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Matevž Frangež.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp183">

               <speaker>MATEVŽ FRANGEŽ:</speaker>

               <p>Trdno sem prepričan, da so izzivi, ki stojijo pred slovensko družbo, tako veliki, da
               bi bilo primerno, da končamo delitve, ki zaznamujejo čas izpred 25 let. Ne razumem,
               zakaj je treba toliko sovraštva ob nekaterih temah, ki nas predolgo delijo in ki
               nimajo prav nobene osnove. Biti demokrat vedno pomeni tudi spoštovati mnenje nekoga
               drugega, ker je to tisto, kar imate nekateri zapisano tudi v imenu svoje stranke.</p>
               <p>Ker mislim, da je treba končati teror nad človekovimi pravicami in uveljaviti
               enakost pred zakonom, bom glasoval za predlagani zakon.</p>
            </sp>
            <sp xml:id="SDZ5-Redna-04-2009-03-31.sp184">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Darja Lavtižar Bebler.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp185">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik.</p>
               <p>Sama se nisem mislila oglasiti pri tej obrazložitvi glasu, ampak človek nekako dobi
               občutek in počasi se sramuje sam sebe, ker molči.</p>
               <p>Ne želim molčati, želim povedati, zakaj bom glasovala za ta zakon. Za ta zakon bom
               glasovala zaradi tega, ker je tudi meni že dovolj takšnega obnašanja,
               izključevalnega, maščevalnega, omalovaževalnega, če hočete, rasističnega do vseh
               tistih, ki naj bi bili drugačni, pa v resnici sploh niso drugačni - to je še največja
               žalost pri tej zadevi. Gre za vse naše državljane oziroma državljanke, ki jim je bila
               ob spremembi ustrezne zakonodaje prikrajšana možnost za to, da bi tudi sami lahko
               dobili in uveljavljali tisto razliko, ki jim gre do neke minimalne pokojnine. In ne
               želim molčati, želim povedati, da sama globoko spoštujem načelo socialne in pravne
               države in seveda globoko spoštujem načelo enakosti pred zakonom. Brez vsega tega ni
               pravne države, brez vsega tega ni demokracije. In tisti, ki rečete, da ne ste podprli
               tega zakona, je enako, kot bi rekli: sem tudi bedak ali pa jaz sem tudi rasist - če
               hočete. Tako to gre. Jaz bom ta zakon podprla.</p>
            </sp>
            <sp xml:id="SDZ5-Redna-04-2009-03-31.sp186">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Tanko, obrazložitev glasu? Prosim, ponovno odpiram prijave. Besedo
               ima gospod Jože Tanko. Prosim.</p>
            </sp>
            <sp xml:id="SDZ5-Redna-04-2009-03-31.sp187">

               <speaker>JOŽE TANKO:</speaker>

               <p>Hvala lepa. Tudi sam ne bom podprl tega zakona, in to iz razlogov, ki vodijo k
               izključevanju, k nesistemskemu pristopu. Uvodničar oziroma prvopodpisani je povedal,
               da ta zakon ni sistemski pristop in da sistemski pristop lahko pričakujemo čez mesec,
               dva ali tri.</p>
               <p>Moram reči, da ne bom podprl tudi zaradi tega, ker niste podprli enkratnega dodatka
               k pokojninam, ki bi dal tistim, ki imajo najnižje pokojnine, vsaj neko osnovo za
               rešitev težke situacije. Tudi zato ne bom podprl tega zakona, ker ta kategorija
               ljudi, ki jih ta zakon ureja, sodi v srednjo kategorijo upokojencev, ne sodi med
               tiste z najnižjimi pokojninami, ne sodi med najvišje, ampak so nekje vmes. In
               predlog, s katerim ste zajedli v ta pokojninski sistem, pri čemer bo proračun tudi to
               pokrival, zajema tiste, ki dejansko živijo v tej vzdržni vmesni coni, nekje daleč nad
               najnižjimi pokojninami. V Sloveniji je veliko upokojencev, ki imajo bistveno nižje
               pokojnine, kot jih ima ta kategorija upokojencev.</p>
               <p>In še iz enega razloga ne bom podprl, zaradi tega, ker tu govorimo o dodatku k
               pokojnini, ne govorim pa o tem, da bi tam popravili osnovo za pokojnino vsem tistim,
               ki so v težki situaciji, ki imajo težave in si to tudi zaslužijo in so ravno tako kot
               ti naši državljani.</p>
               <p>Moti me pa še ta stvar, da se ta predlog, ta zakon rešuje v tem paketu urejanja
               statusa izbrisanih. Mislim, da je pa to višek cinizma tega predloga in mislim, da ne
               bo nobene slabe vesti nikogar na naši strani, če tega zakona ne bomo podprli.
               Hvala.</p>
            </sp>
            <sp xml:id="SDZ5-Redna-04-2009-03-31.sp188">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu. Ponovno prosim za prijavo. Besedo ima mag. Franc
               Žnidaršič. Prosim.</p>
            </sp>
            <sp xml:id="SDZ5-Redna-04-2009-03-31.sp189">

               <speaker>MAG. FRANC ŽNIDARŠIČ:</speaker>

               <p>Hvala lepa, predsednik.</p>
               <p>Ta zakon bom podprl iz preprostega razloga, ker rešuje neenakopravnost in korist,
               sicer majhnega števila, ki ni imel pravice do uresničitve dela vdovske pokojnine
               umrlega zakonca. Glasoval bom za to, ker se bo nekaterim položaj popravil. Glasoval
               bom tudi za to, ker sem eden tistih, ki je bil proti Zakonu o socialnih transferih, s
               katerim so gospodje, ki so proti temu zakonu danes, zamrznili 43 pravic pretežno
               najrevnejših slojev v tej državi in to v času relativne blaginje, pa jih takrat ni
               nobena vest nič mučila glede tega, koliko je revnih, kako majhne imajo dohodke,
               upokojenci, socialni podpiranci in kako bo s štipendijami - in prihranili v letu 2007
               iz tistega naslova točno toliko, kot so potem tik pred volitvami velikodušno namenili
               upokojencem v obliki enkratnega dodatka. Oboje se je vrtelo tam nekaj nad 34
               milijonov evrov in to je vsa zgodba. Skratka, najprej so vzeli, potem pa velikodušno
               dali. Mi nismo bili proti, zato ker so upokojenci dobili, je bila pa rešitev
               nepravična do revnih, o katerih teče danes beseda in ki naj bi jih imeli gospodje v
               svojem srcu z velikimi črkami.</p>
               <p>To je razlog, da bom podprl ta zakon, ker teče dejansko v smeri tega, da se tistim,
               ki nimajo, pomaga, ne da bi se zdaj sklicevali na ne vem koga, ki zraven ne spada.
               Hvala lepa.</p>
            </sp>
            <sp xml:id="SDZ5-Redna-04-2009-03-31.sp190">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Dejan Levanič.</p>
            </sp>
            <sp xml:id="SDZ5-Redna-04-2009-03-31.sp191">

               <speaker>DEJAN LEVANIČ:</speaker>

               <p>Hvala lepa za besedo, gospod predsednik. Moram reči, da je včasih zelo žalostno
               poslušati nekatere argumente tukaj, v Državnem zboru, predvsem ko govorimo o urejanju
               nekaterih nepravilnosti, ki so se zgodile. Ravno zaradi tega bom glasoval za zakon,
               ker se mi zdi zelo pomembno, da počasi rešujemo krivice, ki so se zgodile v
               preteklosti. S tem zakonom to absolutno delamo. Napoved Vlade je tudi, da bomo
               sistemsko reševali v prihodnje tudi tiste socialno ogrožene skupine, ki na področju
               gospodarske in finančne krize najbolj občutijo pomanjkanje. Žalostno je, mogoče
               razumem Slovensko demokratsko stranko, da ne želi enakomerno in enakopravno
               obravnavati ljudi v Sloveniji. Jaz pa sem zelo prepričan, da bomo to mi peljali
               naprej in da bomo to tudi naredili. Ni res, da zmanjšujemo štipendije. To je treba
               jasno in glasno tudi povedati. Štipendij bo več. Za to je zagotovljen tudi denar. Vi
               ste v prejšnjem mandatu naredili to, da ste v cenzus štipendij upoštevali tudi
               otroški dodatki, da se je upoštevala pokojnina in tako naprej. To bo treba
               spremeniti. Potrebujemo predvsem za te čase več štipendij, da bomo lahko pomagali
               tudi mladim, ki se izobražujejo in ki imajo težke čase pri izobraževanju. Treba je
               mogoče iskreno povedati, da se s tem zakonom popravljajo nekatere krivice, da se bodo
               krivice popravljale tudi v prihodnje in da to ta vlada počne. Žalostno je, da
               sprevračate ...</p>
            </sp>
            <sp xml:id="SDZ5-Redna-04-2009-03-31.sp192">

               <speaker>PREDSEDNIK DR. PAVEL GANTAR:</speaker>

               <p>Brez nepotrebnih polemik, brez polemik...</p>
            </sp>
            <sp xml:id="SDZ5-Redna-04-2009-03-31.sp193">

               <speaker>DEJAN LEVANIČ:</speaker>

               <p>Se opravičujem, gospod predsednik. Prav je, da nekatere stvari jasno povemo. Jaz bom
               ta zakon podprl, ker se mi zdi, da je prav, da tako naredimo. Hvala lepa.</p>
            </sp>
            <sp xml:id="SDZ5-Redna-04-2009-03-31.sp194">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Melita Župevc.</p>
            </sp>
            <sp xml:id="SDZ5-Redna-04-2009-03-31.sp195">

               <speaker>MELITA ŽUPEVC:</speaker>

               <p>Hvala lepa za besedo, gospod predsednik. Jaz bom seveda ta zakon podprla. Povedala
               bom, zakaj. Uporabljene so bile besede, kot je: sistem, kategorija, cona, paket.
               Govorimo o ljudeh! In višek cinizma je, da tlačite to zgodbo v paket izbrisanih.
               Prvič je bil ta zakon vložen 30.1. 2008, drugič 28.4.2008 in tretjič sedaj. Zakon bom
               podprla. Hvala lepa.</p>
            </sp>
            <sp xml:id="SDZ5-Redna-04-2009-03-31.sp196">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 70 poslank in poslancev, za je glasovalo 47,
               proti 22.</p>
               <p><stage>(Za je glasovalo 47.)</stage> <stage>(Proti 22.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 13. točko dnevnega reda - to je z obravnavo Predloga
                  za sprejem avtentične razlage 51c. člena Zakona o lokalni samoupravi.</title> Prehajamo na odločanje o predlogu sklepa matičnega delovnega telesa, ki se
               glasi: "Predlog za sprejem avtentične razlage 51c. člena Zakona o lokalni samoupravi
               se ne sprejme." Glasujemo. Navzočih je 70 poslank in poslancev, za je glasovalo 42,
               proti 5.</p>
               <p><stage>(Za je glasovalo 42.)</stage> <stage>(Proti 5.)</stage></p>
               <p>Ugotavljam, da je predlagani sklep sprejet.</p>
               <p>Ugotavljam, da je Državni zbor predlagani sklep sprejel, zato je postopek za sprejem
               avtentične razlage končan.</p>
               <p>S tem zaključujem to točko dnevnega reda.</p>
               <p>Nadaljujemo <title>s prekinjeno 11. točko dnevnega reda - to je s tretjo obravnavo
                  Predloga zakona o spremembi Zakon o davku na dodano vrednost.</title> Prehajamo na
               odločanje o vloženem amandmaju. Odločamo o amandmaju Poslanske skupine SDS, Slovenske
               demokratske stranke, k 2. členu. Obrazložitev glasu v imenu poslanske skupine. Prosim
               za prijavo. Besedo ima mag. Andrej Vizjak.</p>
            </sp>
            <sp xml:id="SDZ5-Redna-04-2009-03-31.sp197">

               <speaker>MAG. ANDREJ VIZJAK:</speaker>

               <p>Hvala lepa za besedo. Slovenija se sooča s posledicami gospodarske krize, ki pa ni le
               posledica kriznih razmer v gospodarstvu in finančnem sektorju v svetovnem in
               evropskem merilu. Precejšen del nosi za to odgovornost tudi aktualna vlada. Imela je
               kar nekaj časa, nekaj priložnosti, da sprejme ustrezne, hitre ukrepe, pa se to ni
               zgodilo in posledice so tukaj; posledice so slabe, tako da se soočamo že s približno
               80 tisoč brezposelnih. Na mesec izgubi delo oziroma na dan izgubi delo med 200 in 300
               ljudi, napovedi so alarmantne tudi za naprej. To ni le ocena opozicije in nekih
               nergačev, recimo, iz prejšnjega mandata. To so ocene tudi ekonomistov. Raje vam ne
               berem citatov priznanih slovenskih ekonomistov o usklajenosti ukrepov Vlade na tem
               področju. Tudi sami podatki o gospodarski klimi, o zaupanju v gospodarstvo v
               Republiki Sloveniji, so iz meseca v mesec slabši in zato potrebuje država hitre in
               učinkovite ukrepe. Potrebuje pa tudi dolgoročne strukturne spremembe, ki ne bodo le
               protikrizne, bodo tudi pripomogle k ustvarjanju boljših pogojev za razvoj
               gospodarstva in za večjo konkurenčnost slovenskega gospodarstva.</p>
               <p>Poglejte samo en primer, zakon o jamstveni shemi, ki je v parlamentu, je, recimo,
               angleška vlada oziroma država sprejela že konec lanskega leta. Mi se še zdaj
               ukvarjamo s sprejemanjem teh ukrepov, pravzaprav do sprejema uredbe ne bo nič
               operativnega in smo zamudili nekaj mesecev dragocenega časa. Zato predlagamo, da vsaj
               en ukrep, to je ukrep hitrejšega vračila preplačanega DDV, opravimo nemudoma in ne
               zopet z nekim večmesečnim zamikom, da se ta zakon uveljavi pravzaprav šele prihodnje
               leto.</p>
               <p>Bistvo amandmaja, o katerem zdaj glasujemo, ki ga bo seveda Poslanska skupina SDS
               podprla, je, da začne 21-dnevni rok vračila preplačanega DDV veljati takoj in ne v
               drugi polovici letošnjega leta. Prosim vas torej za podporo temu amandmaju, za vsaj
               nekaj podpore predlogu slovenskega gospodarstva. In mislim, da boste vsi tisti, ki
               ste prisluhnili slovenskemu gospodarstvu bolj kot pa finančnemu ministru, podprli tak
               amandma.</p>
            </sp>
            <sp xml:id="SDZ5-Redna-04-2009-03-31.sp198">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Mag. Andrej Vizjak je obrazložil glas v imenu Poslanske skupine Slovenske
               demokratske stranke. Besedo ima Bogdan Barovič v imenu Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ5-Redna-04-2009-03-31.sp199">

               <speaker>BOGDAN BAROVIČ:</speaker>

               <p>Hvala lepa. Ker govorimo o amandmaju, bi rad še enkrat pozval kolegice in kolege, naj
               razmislijo o tem, da bi ta amandma sprejeli. Gre za takojšnji učinek že delno
               kvalitetnega, soglasno sprejetega zakona. Veliko bomo pomagali marsikomu, ki je v
               trenutni likvidnostni situaciji in mu druge pomoči kot pravočasno vračilo
               preplačanega davka na dodano vrednost - lahko pomeni nadaljnje delo in obstoj. Samo
               za to gre, kolegice in kolegi. In če bomo tu našli soglasje, verjemite mi, da ne bo
               narejena nobena škoda ne državnemu proračunu ne komurkoli. V naslednjem rebalansu
               bomo lahko ta sredstva, če takšen amandma in zakon sprejmemo, absolutno nadomestili,
               naredili pa bomo veliko korist ljudem, ki jim manjka ravno tista luknja, ki pomeni
               poplačilo preplačanega davka na dodano vrednost.</p>
               <p>Bodimo razumni. Ne gre za takšen denar. Sprejmimo še ta amandma in sprejeli bomo nek
               skupen zakon, ki bo veliko pripomogel k razvoju gospodarstva v teh časih.</p>
               <p>Mi, v Slovenski nacionalni stranki bomo amandma podprli z velikim veseljem.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp200">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 63 poslank in poslancev, za je glasovalo 23,
               proti 39.</p>
               <p><stage>(Za je glasovalo 23.)</stage> <stage>(Proti 39.)</stage></p>
               <p>Ugotavljam, da amandma ni bil sprejet.</p>
               <p>Spoštovani kolegi, zelo počasi sem pogledal po dvorani, na vse strani in opozoril,
               da smo začeli z glasovanjem in šele tedaj se je dvignila roka, v tem primeru ne bom
               prekinjal glasovanj. Ne. Imel sem...</p>
               <p>Prosim, proceduralno.</p>
            </sp>
            <sp xml:id="SDZ5-Redna-04-2009-03-31.sp201">

               <speaker>JOŽE TANKO:</speaker>

               <p>Hvala lepa, gospod predsednik.</p>
               <p>Ugotavljam, da pri glasovanjih do vseh poslanskih skupin ne postopate enako. Prej
               ste na polovici, ko je gospod Potrč zahteval obrazložitev v imenu poslanske skupine,
               prekinili glasovanje, pri prejšnjem zakonu...</p>
            </sp>
            <sp xml:id="SDZ5-Redna-04-2009-03-31.sp202">

               <speaker>PREDSEDNIK DR. PAVEL GANTAR:</speaker>

               <p>Ne, ne, ne.</p>
            </sp>
            <sp xml:id="SDZ5-Redna-04-2009-03-31.sp203">

               <speaker>JOŽE TANKO:</speaker>

               <p>...ste prekinili glasovanje. Poglejte, postopek je tekel. In zdaj, v tem primeru ste
               pustili glasovanje do konca, kljub temu da ste bil ravno tako med glasovanjem
               opozorjeni, da bi poslanci radi še obrazložili glas.</p>
               <p>Zgodilo se je pri rebalansu proračuna, zgodilo se je zdaj. Predlagam samo to, gospod
               predsednik, da pri vseh glasovanjih postopate do vseh poslanskih skupin enako! Tako
               tistih, ki so v koaliciji, tako tistih, ki smo v opoziciji. Poslanci smo si po
               statusu enaki, ne glede na to ali gre za podpredsednika Državnega zbora gospoda
               Potrča ali kogarkoli izmed nas. Ni nobene razlike. In želim, da imamo vsi v Državnem
               zboru popolnoma enak status v vseh postopkih, kot to določa poslovnik.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp204">

               <speaker>PREDSEDNIK DR. PAVEL GANTAR:</speaker>

               <p>Spoštovani gospod Tanko. Prepričan sem, da imam do vseh poslancev enak odnos in
               enaka pravila. Prejšnja prekinitev se je zgodila zato, ker sem dejansko sam
               spregledal dejstvo, da imajo poslanske skupine možnost utemeljitve, obrazložitve
               glasu. In te možnosti jim prej nisem dal. Sedaj sem dal vsem poslancem tudi možnost,
               da utemeljijo svoj glas in sem počakal, počakal, pregledal in se potem odločil in šel
               na glasovanje. Tako vaša primerjava s tem v zvezi ni točna.</p>
               <p>Nadaljujemo z odločanjem, končali smo z glasovanjem o amandmaju, prehajamo na
               odločanje o predlogu zakona v celoti. Obveščam vas, da me Zakonodajno-pravna služba
               oziroma Vlada nista opozorili, da bi bil zakon neusklajen. Obrazložitev glasu v imenu
               poslanskih skupin. Prosim za prijavo. Besedo ima mag. Borut Sajovic v imenu Poslanske
               skupine Liberalna demokracija Slovenije. Prosim.</p>
            </sp>
            <sp xml:id="SDZ5-Redna-04-2009-03-31.sp205">

               <speaker>MAG. BORUT SAJOVIC:</speaker>

               <p>Hvala lepa. V Poslanski skupini Liberalne demokracije Slovenije bomo predlog zakona
               brez neustreznega amandmaja podprli, kajti pričakujemo, da bodo gospodarske razmere
               tudi v začetku leta 2009 tako zaostrene, da bodo številni podjetniki in
               gospodarstveniki potrebovali takšno pomoč, ki jim izboljšuje likvidnost. Ta trenutek
               nam je pa žal, da javnofinančne razmere niso takšne, da bi to lahko uresničili takoj,
               kajti rebalans proračuna je namenil velika in potrebna sredstva za socialne transfere
               in pa tudi za pomoč gospodarstvu. Hvala lepa.</p>
            </sp>
            <sp xml:id="SDZ5-Redna-04-2009-03-31.sp206">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bogdan Barovič v imenu Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ5-Redna-04-2009-03-31.sp207">

               <speaker>BOGDAN BAROVIČ:</speaker>

               <p>Hvala lepa. Meni je zelo žal, da je bila odločitev, kakršna je bila. Želel bi tudi
               kolegice in kolege spomniti, da morate razumeti, da nas postavljate v težko
               situacijo. Mi želimo s tem zakonom pomagati gospodarstvu, hkrati bi pa želeli, da
               pomagamo takoj. Zaradi tega se bom sam in kolega, ki bo še prišel, se bomo odločili
               in bomo vseeno podprli ta zakon, ker delno le pomaga, ne bo pa pomagal toliko,
               kolikor smo pričakovali. Kdo ve, kakšno bo stanje 1.1.2010. Učinek bi bil potreben
               takoj. In še enkrat pravim, v imenu Slovenske nacionalne stranke obžalujemo, da niste
               sprejeli tega amandmaja, ker nenazadnje tiste govorice o finančnih posledicah -
               finančne posledice bodo, tako ali drugače, in izgovori za takšne in drugačen finančne
               posledice bodo vedno, ni pa prav, to je naše mnenje, da se bodo zdaj na osnovi tega
               sprejetega zakona nekateri še vedno bogateli ali pa si zavarovali finančno stanje in
               likvidnost na račun tistih, ki bi jim ta sredstva morala pripadati. To ni pošteno. To
               želim poudariti.</p>
               <p>Vseeno bomo za zakon glasovali, da bomo saj s 1. 1. 2010, upam da, pomagali našemu
               gospodarstvu.</p>
            </sp>
            <sp xml:id="SDZ5-Redna-04-2009-03-31.sp208">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Branko Grims v imenu Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ5-Redna-04-2009-03-31.sp209">

               <speaker>MAG. BRANKO GRIMS:</speaker>

               <p>V Poslanski skupini SDS bomo predlagani zakon podprli. Logično, saj je to rešitev, ki
               smo jo tudi sami predlagali. Žal Vlada ni imela poguma, da bi sprejela zakon v
               prvotni obliki in tudi zaradi prejšnjega glasovanja, ko ste zavrnili naš amandma,
               posebej opozarjamo, da je v času, ko se soočamo z gospodarsko krizo, tudi pravočasno
               ukrepanje bistvenega pomena, ko gre za vzpostavljanje pozitivne razmere za nadaljnji
               razvoj slovenskega gospodarstva. Prav v pravočasnem ukrepanju je lahko možno iskati
               tudi tisto razliko, ki je zdaj že očitna, razliko med prejšnjim in sedanjim mandatom.
               V prejšnjem mandatu je bila Slovenija v primerjavi s povprečjem evra, evrskega
               območja 3 do celo 4% nad povprečjem. Sedaj je po najbolj optimističnih napovedih samo
               še v povprečju, po bolj pesimističnih pa že bistveno slabša od povprečja. In ta
               razlika, gospe in gospodje, med pozitivno razliko v času vlade Janeza Janše,
               pozitivno razliko glede na povprečje evrskega območja, je tisto, kar priča o
               strokovnosti in pravočasnem ukrepanju prejšnje vlade. To dejstvo, da se je to
               izgubilo v samo nekaj mesecih in ste zdrsnili zdaj na povprečje ali celo pod njega,
               pa priča o prepočasnem, nestrokovnem ukrepanju, lahko bi mu rekli po domače cincanju,
               ki je za slovensko gospodarstvo v teh razmerah mnogo bolj usodno, kot bi bilo sicer.
               Iz tega razloga opozarjamo tudi na to, da večino naših predlogov, ki so bili
               strokovno in pravočasno pripravljeni in bi lahko veljali že od novega leta, je bilo
               žal zavrnjenih. In tudi tiste, ki jih sprejemate, kot ta zakon, ob tem pohabite, da
               niso tako učinkoviti, kot bi lahko bili. Pa vendar so to koraki, ki so za naše
               gospodarstvo nujni. Za naše gospodarstvo ni nujno zadovoljevati samo interese
               posameznih skupin, kar smo si lahko ogledali ob nekaterih preteklih glasovanjih
               koalicije. Za našo Slovenijo je bistveno, da se vzpostavlja bolj pozitivne okvire za
               hitrejši razvoj slovenskega gospodarstva, da se ga razbremeni v vseh možnih točkah in
               seveda kot v danem primeru, da se tudi tista preveč zbrana sredstva čim prej vrnejo v
               slovensko gospodarstvo.</p>
            </sp>
            <sp xml:id="SDZ5-Redna-04-2009-03-31.sp210">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu, prosim za prijave. Besedo ima gospod
               Ivan Grill.</p>
            </sp>
            <sp xml:id="SDZ5-Redna-04-2009-03-31.sp211">

               <speaker>IVAN GRILL:</speaker>

               <p>Najlepša hvala za besedo. Seveda bom ta zakon podprl, kajti drugega mi ne preostane,
               čeprav obžalujem, da je končno besedilo tega zakona predvsem zaradi nesprejetja
               amandmaja povsem drugačno, kot je bil namen predlagatelja, Slovenske demokratske
               stranke.</p>
               <p>Veljavnost tega zakona s 1.1.2010, verjemite, ne bo imela pričakovanih učinkov. Ta
               zakon bi moral biti sprejet že v mesecu januarju ali pa celo že prej, vendar ga prej
               nismo vložili. Zato obžalujem, da ni niti sedaj bilo toliko posluha, da bi se ga v
               prvotnem besedilu tudi sprejelo. Slovenija je imela v prejšnjem letu rekordno
               gospodarsko rast. Ocene so bile, da bo tudi v tem letu še zmeraj pozitivna
               gospodarska rast in mi smo ves čas opozarjali v Slovenski demokratski stranki, če ne
               bo pravočasno sprejetih takšnih ukrepov, takšnih zakonov, ki se bodo odzivali na te
               spremembe, tako v svetovnem gospodarstvu kot tudi v Sloveniji, bo ta gospodarska rast
               začela zelo hitro upadati. Danes se soočamo že z napovedmi za minus 4% točko. Bojim
               se, če ne bo nekih novih ukrepov, ki jih sicer Vlada napoveduje, vendar se bojim, da
               tega ne bo, bomo imeli čez dva meseca še bolj neugodne napovedi. Zato resnično
               pozivam Vlado in koalicijo, da se v nadaljevanju, ko bomo zagotovo ponovno predlagali
               nove konstruktivne ukrepe, odzivate na takšne predloge s potrditvijo, ne pa z
               apriornim zavračanjem.</p>
               <p>Kot sem rekel, ta zakon teh učinkov, ki bi jih lahko imeli, če bi bili sprejeti v
               januarju, sedaj zagotovo ne bo prinesel. Ampak kljub temu ga bom podprl, kajti
               drugega mi ne preostane. Hvala lepa.</p>
            </sp>
            <sp xml:id="SDZ5-Redna-04-2009-03-31.sp212">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Marijan Pojbič. Prosim.</p>
            </sp>
            <sp xml:id="SDZ5-Redna-04-2009-03-31.sp213">

               <speaker>MARIJAN POJBIČ:</speaker>

               <p>Spoštovani gospod predsednik, kolegice in kolegi! Seveda bom ta zakon podprl, vendar
               moram povedati zelo jasno, z zelo grenkim priokusom, ker ni bil sprejet amandma, ki
               ga je predlagala Slovenska demokratska stranka, da bi ta zakon imel učinke, kot so
               bili od tega zakona tudi pričakovani.</p>
               <p>Zakon ne bo začel veljati takoj. Pravzaprav ta zakon bi moral začeti veljati že v
               mesecu novembru oziroma decembru leta 2008. Vendar ta koalicija, ta vlada tega ni
               razumela in se ni primerno odzvala. Zato imamo danes toliko ljudi na Zavodu za
               zaposlovanje in vsako minuto je toliko več stečajev in do konca leta bomo imeli na
               Zavodu za zaposlovanje armado s 100.000 brezposelnih. Ne mi govoriti, drage kolegice
               in kolegi, tisti, ki sedite danes tukaj v parlamentu in niste glasovali za amandma,
               ki ga je predlagala Slovenska demokratska stranka, da niste sokrivi za to, da ljudje
               ostanejo brez službe. S to odločitvijo, ki ste jo danes tukaj sprejeli, ste sokrivi
               za veliko veliko število ljudi, ki bo izgubilo službo na ta račun,....</p>
            </sp>
            <sp xml:id="SDZ5-Redna-04-2009-03-31.sp214">

               <speaker>PREDSEDNIK DR. PAVEL GANTAR:</speaker>

               <p>Gospod Pojbič ne polemizirati, prosim.</p>
            </sp>
            <sp xml:id="SDZ5-Redna-04-2009-03-31.sp215">

               <speaker>MARIJAN POJBIČ:</speaker>

               <p>.... ker marsikatero podjetje ne bo moglo zagotavljati likvidnostne situacije v
               svojem podjetju. In ta zakon bi ta problem reševal.</p>
               <p>Zato povem še enkrat, jaz bom ta zakon sicer podprl, ampak z grenkim priokusom, ker
               sem prepričan, da to, kar ste danes naredili, ste naredili, velikansko škodo
               gospodarstvu; tistemu, ki vas plačuje. Hvala lepa.</p>
            </sp>
            <sp xml:id="SDZ5-Redna-04-2009-03-31.sp216">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Matevž Frangež.</p>
            </sp>
            <sp xml:id="SDZ5-Redna-04-2009-03-31.sp217">

               <speaker>MATEVŽ FRANGEŽ:</speaker>

               <p>Danes smo slišali, da vzroki gospodarske krize v Sloveniji ne tičijo v globalnih
               razmerah, ampak da je tega, bojda, kriva nova vlada. In pri tem se sprašujem,
               gospodje, kje ima te obraz. Potem ko....</p>
            </sp>
            <sp xml:id="SDZ5-Redna-04-2009-03-31.sp218">

               <speaker>PREDSEDNIK DR. PAVEL GANTAR:</speaker>

               <p>Gospod Frangež, enako velja za vas. Prosim, ni polemik.</p>
            </sp>
            <sp xml:id="SDZ5-Redna-04-2009-03-31.sp219">

               <speaker>MATEVŽ FRANGEŽ:</speaker>

               <p>Se opravičujem. ....Ste Slovenijo v pičlih štirih letih zadolžili za več kot prej v
               15 letih samostojnosti te države in potem, ko so državne banke v prejšnjem mandatu
               imele posluh samo za tajkunizacijo Slovenije in financiranje menedžerskih odkupov.
               Danes imate veliko posluha za gospodarstvo. In želel bi si, da bi ta zakon, tako kot
               ga boste sprejeli danes, sprejeli v času nekoč prej, ko so razmere to dopuščale in ko
               država ni imela zvezanih rok, da z najboljšimi možnimi in skrbno pretehtanimi ukrepi
               pomaga prestrukturirati gospodarstvo in v Sloveniji zažene nov tok. Glasoval bom za
               zakon. Glasoval bom za zakon, kot je predlagan.</p>
            </sp>
            <sp xml:id="SDZ5-Redna-04-2009-03-31.sp220">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Marjan Bezjak.</p>
            </sp>
            <sp xml:id="SDZ5-Redna-04-2009-03-31.sp221">

               <speaker>MARJAN BEZJAK:</speaker>

               <p>Hvala za besedo, gospod predsednik. Spoštovane poslanke in poslanci! Res, ta zakon
               kljub temu moram podpreti, saj gre za gospodarstvo, za razvoj gospodarstva. Res mi je
               zelo žal, da seniorke, seniorji na nasprotni strani niste podprli, da bi ta zakon
               začel veljati danes, najbolj pozno jutri.</p>
               <p>Morate vedeti, da prevzemate del odgovornosti za določena podjetja. Res je, da ste s
               težkim srcem sprejemali razvoj Maribora. Sedaj, ko podjetja v Mariboru propadajo, se
               nasmihate, tudi tisti, ki si izhajate iz Maribora...</p>
            </sp>
            <sp xml:id="SDZ5-Redna-04-2009-03-31.sp222">

               <speaker>PREDSEDNIK DR. PAVEL GANTAR:</speaker>

               <p>Prosim, gospod Bezjak, brez polemik in naslavljanja druge strani.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp223">

               <speaker>MARJAN BEZJAK:</speaker>

               <p>Hvala.</p>
               <p>Potem naj bo za vse enako.</p>
            </sp>
            <sp xml:id="SDZ5-Redna-04-2009-03-31.sp224">

               <speaker>PREDSEDNIK DR. PAVEL GANTAR:</speaker>

               <p>Saj je.</p>
            </sp>
            <sp xml:id="SDZ5-Redna-04-2009-03-31.sp225">

               <speaker>MARJAN BEZJAK:</speaker>

               <p>Ni videti.</p>
               <p>Druga stvar, ki jo želim povedati, zakaj je pomembno, da bi bil zakon sprejet s
               takojšnjo uveljavitvijo roka. Ravno s tega vidika, kajti, podjetja bi pridobila na
               likvidnostnih sredstvih, kajti v današnjih dneh težko pridobijo sredstva v
               inštitucijah, bankah in podobno. To je likvidnostni denar, ki ni obrestovan s strani
               države. Denar davkoplačevalcev, ki ga prepotrebno potrebujejo za razvoj podjetja, za
               dajanje plač in tako naprej. Žal, določane podjetja morajo iti v stečaj, število
               brezposelnosti se dviguje krat dva in to je odziv sedanje vlade, sedanje koalicije.</p>
               <p>Upam, da boste v prihodnje imeli več razuma, da boste .../Opozorilni znak za konec
               razprave./... dejansko podprli, kadarkoli, še kakšen dober predlog nasprotne strani,
               opozicije.</p>
               <p>Hvala.</p>
            </sp>
            <sp xml:id="SDZ5-Redna-04-2009-03-31.sp226">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ponovno prosim za prijavo.</p>
               <p>Besedo ima gospod Jože Tanko.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp227">

               <speaker>JOŽE TANKO:</speaker>

               <p>Hvala za besedo.</p>
               <p>V prejšnjem mandatu so se izvedle številne modernizacije. Tako na področju
               informatike, tudi davčnega sistema, in izpeljali so se številni davčni ukrepi v
               približni višini milijardo in pol evrov. Tukaj so bile davčne olajšave za gospodarske
               družbe in tudi za davčne zavezance. Modernizacija davčnega sistema, lahko rečem, je
               bila v prejšnjem mandatu zelo korenito izpeljana. Ostalo pa je še nekaj možnosti za
               nekaj dodatnih izboljšav. Eno od teh so dodatna znižanja obdavčitev dobičkov
               gospodarskih družb, ki bi jih lahko namenili razvoju. Ena od teh dodatnih možnosti,
               so subvencije in pomoči podjetjem za razvoj in dodatne davčne olajšave in ena
               pomembnih, če ne najpomembnejših možnosti so plačilni roki, to se pravi takrat, ko je
               Vlada, država naročnik, in roki vračil za tista sredstva, ki so v državni proračun na
               tak ali drugačen način preplačana. DDV sodi v to kategorijo, in mene pravzaprav
               nekako zelo moti, da ta koalicija na tem področju, ki je še preostal, ni bila
               sposobna narediti nekaj pomembnih, korenitih korakov.</p>
               <p>Zagotovo je imela veliko možnosti, da bi se na področju vračil preplačanega DDV
               naredilo bistveno več, kot se je. Da bi se dodatno še znižal, skrajšal plačilni rok
               ali pa rok vračila, kajti to zagotovo informacijski sistem dopušča, naš je boljši kot
               na primer v Estoniji. Pa tudi država zagotovo ima na svojih računih, na svojih kontih
               sredstva, s katerimi lahko ta rok bistveno skrajša in zagotovi to plačilo, še
               posebej, ker gre za sredstva, ki jih je ustvarilo gospodarstvo. Rok 1. januar je pa
               popolno sprenevedanje, še posebej, ker si je Vlada v času sprejemanja tega zakona
               vmes premislila. Hvala lepa.</p>
            </sp>
            <sp xml:id="SDZ5-Redna-04-2009-03-31.sp228">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Zvonko Černač. Prosim.</p>
            </sp>
            <sp xml:id="SDZ5-Redna-04-2009-03-31.sp229">

               <speaker>ZVONKO ČERNAČ:</speaker>

               <p>Glede na to, da je bil namen zakona v celoti izkrivljen s tem, ko se uveljavlja s
               1.1.2010, se je zelo težko odločiti, ali ta zakon sploh podpreti ali ne, ker ga do
               takrat teoretično lahko še sedemkrat spremenimo, kolikor krat se bomo srečali.</p>
               <p>Bistveni namen tega zakona je bil, da se omogoči likvidnostna sprostitev
               gospodarstva. Ta zakon gospodarstvo podpira. Če bi bil sprejet naš amandma, bi
               učinkoval takoj in učinkoval bi neselektivno, za vse. Z njim ne bi povečevali
               javnofinančnega primanjkljaja, kot ga povečujemo z nekaterimi drugimi ukrepi, ki jih
               je sprejela vaša vlada in ki ne učinkujejo. Eden izmed takih je zakon o
               subvencioniranju skrajšanega delovnega časa; kljub temu zakonu se začenja serija
               stečajev. Brez dela bodo ostali številni, kljub temu da bo javnofinančni odhodek iz
               tega naslova relativno visok, učinkov pa nobenih. Torej ni nobenega argumentiranega
               razloga, zakaj nasprotovati temu zakonu. Prejšnja vlada je zapustila dobro bilanco,
               javnofinančni presežek tako v letu 2007 kot v letu 2008. Zadolženost se je z 28% BDP
               znižala na 23% BDP. Prejšnja vlada pa je že v tistem času, ko je še opravljala samo
               tekoče posle, od volitve pa do imenovanja nove vlade, sprejela nekatere ukrepe, ki
               naj bi ublažili prihajajoče krizne razmere; nekatere ste potrdili, drugih žal ne. Če
               ne bi sprejeli tistih dveh ukrepov, ki sta bila takrat predlagana in potem tudi
               sprejeta, se bojim, da bi se sedaj soočali še s krizo na bančnem področju, kar ne bi
               bilo najbolj spodbudno.</p>
               <p>Moje mnenje je, da kljub vsemu gre zakon podpreti, ker kaže neko usmeritev za naprej.
               Ne bo pa od takega zakona, kot ga bomo podprli, danes popolnoma nobenega učinka,
               kajti, takrat, 1. 1. 2010, tak zakon ne bo več potreben. Hvala lepa.</p>
            </sp>
            <sp xml:id="SDZ5-Redna-04-2009-03-31.sp230">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Milenko Ziherl.</p>
            </sp>
            <sp xml:id="SDZ5-Redna-04-2009-03-31.sp231">

               <speaker>MILENKO ZIHERL:</speaker>

               <p>Hvala za besedo. Kljub temu, da ni sprejet amandma Slovenske demokratske stranke in
               je s tem zakon nekako pohabljen, okrnjen, invaliden in neučinkovit, bom zakon na
               koncu podprl. Kajti, še vedno je bolj vrabec v roki kot golob na strehi, pa čeprav je
               ta vrabec velikosti mravlje.</p>
               <p>Preseneča me sploh način varčevanja te vlade in spodbujanja gospodarstva. S kavami
               se očitno ne bo dalo nič privarčevati oziroma ne tako bistveno, da bi lahko
               strukturno in kakovostno posegli v gospodarstvo, ki je po nekaterih napovedih v
               najhujši krizi v letu 2009 in nekako proti letu 2010 naj bi dosegli dno, torej je
               treba v letu 2009 hitro ukrepati.</p>
               <p>Na koncu bi še povedal, da bi zakon moral biti že zdavnaj sprejet. Glede na to, kdaj
               smo ga vložili, bi bil lahko že okoli novega leta, vendar ga je koalicija mrcvarila
               toliko časa in ga naredila pohabljenega in invalidnega, da učinkov v letu 2009 ne bo,
               v letu 2010 bo pa krizno obdobje doseglo dno in se bo proizvodnja oživljala in ne bo
               imel več takega učinka. Seveda bo gospodarstvo z veseljem vzelo tudi ta drobiž, ki
               jim bo vrnjen veliko prepozno, ampak bistvenega vpliva na spodbudo gospodarstva pa ne
               bo. Torej, zakon bom podprl, čeprav je čisto okleščen. Hvala lepa.</p>
            </sp>
            <sp xml:id="SDZ5-Redna-04-2009-03-31.sp232">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Franc Žnidaršič.</p>
            </sp>
            <sp xml:id="SDZ5-Redna-04-2009-03-31.sp233">

               <speaker>MAG. FRANC ŽNIDARŠIČ:</speaker>

               <p>Hvala lepa. Sam bom ta zakon podprl tudi zaradi tega, ker se čutim soodgovornega, da
               v času prejšnje oblasti in delovanja parlamenta kar štiri leta nismo našli
               odločenosti, da skrajšamo čas za vračilo DDV-ja za slab mesec in pol. Tako je to
               odgovornost tudi prejšnje oblasti, da so pri tem vračanju DDV-ja zamude in je to
               treba z zakonom popraviti. Odlog uresničevanja tega zakona pa podpiram zaradi tega,
               ker bi takojšnja uresničitev veljavnost zakona povzročala takojšnje težave v
               proračunu za to leto. Mislim, da je mogoče tudi v prihodnjem letu pričakovati
               pozitivne učinke tako določene rešitve.</p>
               <p>Zaradi tega je prav, da ta zakon podpremo; čeprav z zamudo, bo skrajšal rok. Ta
               Vlada pa je vendarle rabila samo 4 mesece za to, da podpira takšno rešitev, da se rok
               za vračanje DDV-ja vrača in mislim, da je to dosti manj časa, kot pa 4 leta, ko se v
               času relativne blaginje nismo dogovorili, da bi naredili to, kar bi takrat bistveno
               manj vplivalo na proračun, bi pa najbrž ne bilo kakšnih proračunskih viškov, na
               katere se moji kolegi iz prejšnjega časa radi spomnijo; ampak takšno je življenje.
               Takrat je bila ta zadeva v senci resnega razmisleka, danes je v ospredju. Prav je, da
               so kolegi vložili zakon, ima našo podporo. Z neko zamudo bo uresničen in mislim, da
               je to tudi prispevek.</p>
               <p>Seveda bom zakon podprl.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp234">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Anton Urh.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp235">

               <speaker>ANTON URH:</speaker>

               <p>Hvala za besedo.</p>
               <p>Ta zakon bom podprl.</p>
               <p>Reči moram, da sem pol leta poslanec v Državnem zboru in sem že proglašen, da sem
               sokriv. Če je kdo odgovoren in kriv za nesprejetje tega zakona, potem so krivi tisti,
               ki so bili na vladi 2005, 2006, 2007 in 2008, ki bi lahko bili ob veliki gospodarski
               rasti v pomoč gospodarstvu ta zakon sprejeli.</p>
               <p>Hvala.</p>
            </sp>
            <sp xml:id="SDZ5-Redna-04-2009-03-31.sp236">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Renata Brunskole.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp237">

               <speaker>RENATA BRUNSKOLE:</speaker>

               <p>Hvala lepa.</p>
               <p>Sama osebno in Poslanska skupina Socialnih demokratov bomo spremembo zakona o davku
               na dodano vrednost podprli.</p>
               <p>V podporo gospodarstvu bomo v mandatu te vlade podprli skrajšanje roka vračila DDV
               na 21 dni z veljavnostjo od 1. januarja 2010. Danes pa se spomnimo, da so bili še eno
               leta nazaj v primerjavi z današnjim časom zlati časi. Sedaj pa ne pozabimo, da nas
               čaka še en pomemben moment, torej sprejem tretjega paketa protikriznih varčevalnih
               ukrepov. Ker smo tukaj sami pogumni, želimo pomagati vsem tistim, ki so pomoči
               potrebni.</p>
               <p>Hvala.</p>
            </sp>
            <sp xml:id="SDZ5-Redna-04-2009-03-31.sp238">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ponovno odpiram prijavo za obrazložitev glasu v lastnem imenu.</p>
               <p>Besedo ima gospod Robert Hrovat.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp239">

               <speaker>ROBERT HROVAT:</speaker>

               <p>Hvala lepa za besedo, gospod predsednik. Moram reči, da bom predlagani zakon podprl,
               sicer z nekoliko grenkim priokusom, ker bi si želel, da bi se uveljavil prej, kot se
               bo zdaj. Ampak treba je povedati, da je to le eden od tistih zakonov, ki bi lahko
               nekoliko oziroma bodo, sem prepričan, v končni fazi pripomogli k temu, da bo ta
               kriza, ki smo ji priče, manjša.</p>
               <p>Če govorimo o zlatih časih, bi bilo dobro povedati tudi to, da je bila takrat, ko je
               bila najvišja rast in je bila kritika zelo močna s strani takratne opozicije, ki je
               zagotavljala, da je to posledica ugodnih gospodarskih razmer v svetu. Takrat je bila
               gospodarska rast preko 7%, zdaj je negativna gospodarska rast. Tudi tu se sedaj
               izgovarjamo ali pa izgovarjajo nekateri, da je to posledica gospodarske krize. Ampak
               takrat je imela Slovenija najvišjo gospodarsko rast v evroobmočju, danes, ta trenutek
               pa ima Slovenija najnižjo gospodarsko rast v tem istem območju. Torej, treba se je
               vprašati, ali so ti ukrepi, ki jih pravzaprav ni ta trenutek, ustrezni ali ne. Sam
               menim, da so absolutno neustrezni. In res z veseljem čakam tisti tretji paket
               ukrepov, vendar tega prvega in drugega nisem videl oziroma ukrepov sploh zaznal
               nisem, še manj jih je pa zaznalo naše gospodarstvo. Hvala.</p>
            </sp>
            <sp xml:id="SDZ5-Redna-04-2009-03-31.sp240">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prehajamo na glasovanje. Glasujemo. Glasovanje teče. Navzočih je 70
               poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>12. točko dnevnega reda - prva obravnava Predloga
                  zakona o dopolnitvi Zakona o zavarovalništvu.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvah
               Zakona o zavarovalništvu je primeren za nadaljnjo obravnavo.</p>
               <p>Obrazložitev glasu v imenu poslanske skupine, prosim za prijave.</p>
               <p>Besedo ima gospod Zvonko Černač v imenu Poslanske skupine Slovenske demokratske
               stranke. Prosim.</p>
            </sp>
            <sp xml:id="SDZ5-Redna-04-2009-03-31.sp241">

               <speaker>ZVONKO ČERNAČ:</speaker>

               <p>V Poslanski skupini Slovenske demokratske stranke bomo podprli predlog sklepa, da je
               zakon primeren za nadaljnjo obravnavo, in upamo, da se v nadaljnji proceduri ne bo
               zgodilo kaj podobnega, kot se je zgodilo s predhodnim zakonom, Zakonom o DDV-ju, ki
               je bil tekom parlamentarne procedure "totalno sfižen" oziroma izničen njegov temeljni
               namen.</p>
               <p>Kaj je temeljni namen tega zakona? Temeljni namen tega zakona je, da daje možnosti
               tistim, zaradi katerih je Vzajemna pravzaprav sploh ustanovljena, torej zavarovancem,
               da odločajo o tem, na kakšen način se bo gospodarilo z denarjem, ki se v okviru
               Vzajemne upravlja, in da o tem ne bo odločal posameznik oziroma nekaj posameznikov,
               dobro plačanih posameznikov, ki sedijo v foteljih uprave oziroma regionalnih uprav te
               družbe.</p>
               <p>Vzajemna je v preteklih letih gospodarila zelo dobro. Gospodarila je tako, da je
               vsako leto bilo ustvarjenih več 10 milijonov evrov dobička. Na drugi strani so
               nekatere slovenske bolnišnice izkazovale izgubo, pa ne zaradi slabega poslovanja, pač
               pa zaradi tega, ker jim ta ista Vzajemna ni plačala storitev, ki jih je bilo treba
               nujno opraviti.</p>
               <p>Sprememba zakona naj pripomore k temu, da se bodo v prihodnje te anomalije odpravile
               in da se bo skozi spremenjene upravljavske razmere omogočilo vplivati na to, da se
               presežki, ki se eventualno v tej zavarovalnici ustvarijo, vrnejo nazaj k zavarovancem
               na ta način, da se skrajšajo čakalne dobe na tistih področjih, kjer so te dobe
               absolutno previsoke, in da se sredstva namenijo za izboljšanje zdravstvenega varstva
               vseh državljank in državljanov. To menimo, da je temeljno poslanstvo vzajemne
               zavarovalnice in ne ustvarjanje dobička. Menimo tudi, da poskusi, ki smo jim bili
               priča v preteklosti in ki jih je z veliko težavo preprečeval bivši minister za
               zdravje - o tajkunizaciji oziroma o lastninjenju te zavarovalnice -, se ne bi smeli
               zgoditi nikoli več in menimo, da s tem, ko zavarovanci dobijo več, pravic in bodo
               imeli možnost upravljati dejansko z zavarovalnico, bodo takšni poskusi tudi
               preprečeni.</p>
               <p>Zaradi tega bomo ta sklep tudi podprli in ponovno poudarjam, upamo, da zakon v
               nadaljnji zakonodajni obravnavi ne bo deležen popravkov takšne vrste, da bo izničen
               njegov temeljni namen, tako kot se je to zgodilo z zakonom glede vračila DDV-ja.
               Hvala lepa.</p>
            </sp>
            <sp xml:id="SDZ5-Redna-04-2009-03-31.sp242">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bogdan Barovič v imenu Poslanske skupine Slovenske
               nacionalne stranke.</p>
            </sp>
            <sp xml:id="SDZ5-Redna-04-2009-03-31.sp243">

               <speaker>BOGDAN BAROVIČ:</speaker>

               <p>Hvala. V Slovenski nacionalni stranki, kot že rečeno, tudi podpiramo Predlog zakona o
               dopolnitvah Zakona o zavarovalništvu v prvi obravnavi. Bomo vaš sklep podprli.</p>
               <p>Obžalujemo le, da je prišel prepozno in hkrati dokazuje, to pa smo veseli, da smo
               imeli ob obravnavi v januarju in februarju predloga zakona o dopolnitvah zakona o
               zavarovalništvu, o katerem smo v dveh obravnavah govorili na prejšnjih sejah, v
               Slovenski nacionalni stranki prav. V prvi obravnavi je bil zakon popolnoma nedodelan,
               v drugi obravnavi je bil zakon o zavarovalništvu in dopolnitvah v bistvu v celoti
               popravljen, vsebinsko prenovljen s strani Zakonodajno-pravne službe in današnji
               predlog zakona je dokaz, da je bilo tisto, kar je bilo storjeno slabo. Upam, da bo ta
               predlog zakona o dopolnitvah zakona o zavarovalništvu v drugi obravnavi ostal
               vsebinsko enak, da ne bo doživel usode, da bo popolnoma spet spremenjen in obrnjen. V
               tem prvem branju pa bomo glasovali za predlog zakona.</p>
            </sp>
            <sp xml:id="SDZ5-Redna-04-2009-03-31.sp244">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri v imenu Poslanske skupine Socialnih demokratov.
               Prosim.</p>
            </sp>
            <sp xml:id="SDZ5-Redna-04-2009-03-31.sp245">

               <speaker>DR. LUKA JURI:</speaker>

               <p>Hvala lepa. Ne glede na to, da je namen zakona dober in da skuša urediti področje, za
               katerega smo v veliki večini ugotovili, da je problematično, in na dejstvo, da po
               drugi strani so same rešitve, konkretne rešitve tega zakona, dvignile obrvi
               marsikaterega pravnika in strokovne javnosti, češ, kako neracionalne in nesmiselne
               so, smo se Socialni demokrati odločili, da prav z željo spodbujanja dialoga z vsemi
               stranmi v Državnem zboru - kar konec koncev tudi demantira sam pri sebi -, se zavedam
               dejstva in očitkov, katere sem slišal, da se predlogom nasprotuje samo zato, ker naj
               bi prihajali iz drugih strani, to opažam, da ni res; zaradi vsega tega smo se
               odločili, da predlogu zakona v prvi obravnavi ne bomo nasprotovali. Si pa bomo
               prizadevali, da ga popravimo v drugi obravnavi tako, da bo smiseln, praktičen in
               učinkovit. Hvala lepa.</p>
            </sp>
            <sp xml:id="SDZ5-Redna-04-2009-03-31.sp246">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prehajamo na glasovanje. Glasujemo. Navzočih je 68 poslank in poslancev,
               za je glasovalo 39, proti 3.</p>
               <p><stage>(Za je glasovalo 39.)</stage> <stage>(Proti 3.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               drugo obravnavo Odboru za finance in monetarno politiko kot matičnemu delovnemu
               telesu.</p>
               <p>S tem zaključujem to točko dnevnega reda.</p>
               <p>Prehajamo na <title>prekinjeno 1. točko dnevnega reda - vprašanja poslank in
                  poslancev.</title>
               </p>
               <p>V skladu s predlogom poslanca Franca Bogoviča bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade, gospoda Boruta Pahorja, na poslansko vprašanje gospoda Franca
               Bogoviča v zvezi z reorganizacijo slovenske elektroenergetike oziroma novelacijo
               nacionalnega energetskega programa.</p>
               <p>Obrazložitev glasu v imenu poslanskih skupin. Prosim za prijavo. Besedo ima gospod
               Bogdan Barovič v imenu Poslanske skupine Slovenske nacionalne stranke.</p>
            </sp>
            <sp xml:id="SDZ5-Redna-04-2009-03-31.sp247">

               <speaker>BOGDAN BAROVIČ:</speaker>

               <p>Hvala lepa. Jaz predlagam kolegicam in kolegom, čeprav smo navajeni nekega
               avtomatizma ob takšnih predlogih, da pa bi ta predlog vendarle podprli. Če se
               spomnite, smo vsi, tudi v prejšnjem mandatu kot opozicija, govorili o potrebi po
               novelaciji energetskega nacionalnega programa. Govorili smo o termoenergetskih
               objektih, o rudnikih, ki se tičejo tudi naše doline. Govorili smo o možnih gradnjah,
               zaprtju nuklearnih elektrarn; govorili smo o verigi savskih elektrarn. O marsičem smo
               govorili. Vse skupaj pa je bilo kaotično, ni bilo določeno v nacionalnem programu.
               Spreminjale so se ideje, mnenja, želje, hotenja vsako leto. Skratka, skrajni čas je,
               da spregovorimo skupaj vsi o tem, kakšen naj bi bil naš energetski nacionalni
               program. Kako bomo zagotovili energetsko samozadostnost, ki je najbolj pomembna in o
               njej je tudi Slovenska nacionalna stranka pretekla štiri leta govorila.</p>
               <p>Kolegice in kolegi! Vzemite ta predlog kot dobronameren, ne kot nagajanje ministru
               ali komurkoli, temveč kot vsebino, o kateri moramo spregovoriti, ki jo moramo
               dokončno oblikovati in s katero bomo rešili ne samo energetsko vprašanje, zapomnite
               si, ne samo energetsko vprašanje tudi socialna, gospodarska, demografska in
               geografska vprašanja so močno vezana na nacionalni program energetike.</p>
               <p>V Slovenski nacionalni bomo pobudo absolutno podprli, v pričakovanju, da jo bo
               podprla večina poslank in poslancev in da se bomo enkrat dogovorili o srednjeročni
               ali celo dolgoročni nacionalni energetski politiki, ki je pomembna za vso Slovenijo.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp248">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Andrej Vizjak.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp249">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Spremenjene razmere zaradi sprejetja podnebnoenergetskega paketa, ki postavlja tudi
               pred Slovenijo pomembne cilje: 25% deleža obnovljivih virov v končni porabi, znižanje
               izpustov CO˛ in večja energetska učinkovitost; spremembe zaradi posledic krize, tudi
               na trgu z električno energijo, saj so cene drastično padle in zato sem vesel, da je
               trg začel delovati tudi v Sloveniji. Te ponudbe gospodinjstvom po 10% nižji ceni so
               posledica nekako uravnotežene porabe in ponudbe, torej trg je začel delovati. In v
               teh razmerah je treba s strateškimi odločitvami nadaljevati v smeri varne,
               zanesljive, konkurenčne in trajnostne rabe energije. Vendar so ti novi robni pogoji
               toliko drugačni od tistih, na katerih sloni veljavni nacionalni energetski plan, da
               je ta plan treba novelirati in šele na podlagi novelacije tega plana iti s
               konkretnimi projekti v hitro izvedbo.</p>
               <p>Zato menim, da je razprava na to temo več kot potrebna, saj smo priča pojavom, da je
               ta parlament že v okviru rebalansa potrdil dodatno poroštveno kvoto za Blok-6
               Termoelektrarne Šoštanj, ki je pravzaprav koristen projekt, vendar bi ga bilo v luči
               novih sprememb, najmanj kar je, revidirati in umestiti v te nacionalne cilje, ki jih
               je treba doseči do leta 2020.</p>
               <p>Zato predlagamo oziroma zato podpiramo predlog poslanca Franca Bogoviča, da se o tem
               opravi razprava, da se Vlado pozove k čimprejšnji pripravi novelacije nacionalnega
               energetskega plana, da se do takrat, ne nazadnje tudi ne hiti, na vrat na nas z
               nekimi investicijami, ki mimogrede, tudi po izjavah včeraj gospoda ministra za
               finance, bo proizvajal za 50% večjo ceno električne energije, kot jo je danes moč
               dobiti na trgu. Mi ne želimo da bi zanamcem, in tudi Evropski skupnosti, zapustili
               energetsko politiko, ki se bo odmaknila od teh "zelenih" ambicij in šla pravzaprav v
               smeri dražjih energentov, vse zato, ker gre pač za politično socialne projekte.</p>
               <p>Menim, da je o tem potrebno še kako poglobljeno razpravljati in doseči to soglasje o
               spremembi nacionalnega energetski načrt, potem pa pospešeno v investicije, ki iz te
               Nacionalna strategije izhajajo.</p>
            </sp>
            <sp xml:id="SDZ5-Redna-04-2009-03-31.sp250">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Franc Bogovič v imenu Poslanske skupine Slovenske ljudske stranke.
           </p>
            </sp>
            <sp xml:id="SDZ5-Redna-04-2009-03-31.sp251">

               <speaker>FRANC BOGOVIČ:</speaker>

               <p>Spoštovane kolegice in kolegi!</p>
               <p>Tematika energetika je tema, s katero se sam po svoji profesionalni dolžnosti, sicer
               politika na lokalne nivoju ukvarjam že zadnje desetletje in moram reči, da mi je bilo
               dano videti praktično večino ureditev teh sistemov po Evropi in tudi videti, kakšne
               so posledice, kadar se v posameznih deželah naredijo napačni koraki, bodisi so to
               zelo hitre razprodaje energetskih sistemov bodisi so to nepremišljene privatizacije
               energetskih sistemov, včasih pa tudi napačne odločitve pri investicijah. Ko spremljam
               energetiko v Sloveniji mislim, da smo v Sloveniji, danes še na zelo dobri poti in da
               je v bistvu ta energetski sistem, ki je v veliki meri v državni lasti in ki ima tudi
               zelo različne diverzificirane vire proizvodnje, na dobri poti, da lahko zagotovimo
               dobro oskrbo električne energije, se pravi stabilno in pa tudi po konkurenčnih cenah.
               Glede na poznavanje domačih razmer se mi je pojavila, mislim da, povsem upravičena
               bojazen, da je v tem trenutku premalo strateškega razmisleka narejenega ob zelo
               spremenjenih okoliščinah, v katerih se nahajamo. Nadaljuje se neka politika, ko se
               poskuša s tem, da se prepusti iniciativo enemu od delov te energetike praktično
               določi strategijo za naslednje desetletje. Sam sem eden tistih, ki trdno zagovarjam,
               da je premogovništvo, ki se v Sloveniji odvija in je v povezavi tudi z energetiko
               potrebno in da ima v Sloveniji še kar nekaj desetletno perspektivo, vendar pa se je
               potrebno v strateških dokumentih zelo točno domeniti, ali je danes potreba po nekih
               povečanjih teh kapacitetah, tudi z zelo velikimi vložki v teh trenutkih, ali je možno
               na drugačen način te zadeve urediti. Na nek način, kolikor sam poznam ta sistem, sem
               prepričan, da v kolikor bomo sledili v Državnem zboru dinamiki, kot smo jo včeraj
               zaznali iz besed in odgovor predsednika Vlade, bomo mi o malo čem razpravljali in o
               malo čem odločali, kajti tisti, ki danes podpisujejo pogodbe, ki tudi delajo razpise,
               nas bodo vse skupaj prehiteli in za naslednjih deset let ne bomo imeli več o čem
               razpravljati. Zato lahko to razpravo prepustimo za mandat ali dva in bodo takrat
               razpravljali, ko se bo o tem kaj dalo razpravljati. Zato pozivam vse poslanke in
               poslance, da odgovorno, v dobrobit Slovenije, dobrobit energetike, podprete zgolj
               zelo pošteno pobudo, da se o tej zadevi pogovorimo na strateški ravni, in to v
               parlamentu.</p>
            </sp>
            <sp xml:id="SDZ5-Redna-04-2009-03-31.sp252">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Anderlič. Proceduralno.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp253">

               <speaker>ANTON ANDERLIČ:</speaker>

               <p>Gospod predsednik, na prejšnji seji se je pokazalo, da se je ob tej točki pravzaprav
               dogajalo nekaj, kar ne sodi k njej. In to je razprava o tem, da bi se na strateških
               ravneh pogovarjali o določeni snovi, da bi opravili poglobljeno razpravo in podobno.
               Ta člen Poslovnika in ta institut je opredeljen zelo jasno: Vprašanje in pobuda.
               Možnost dopolnilnega vprašanja. Če poslanka ali poslanec ni zadovoljen ali pa da ni
               bilo odgovorjeno celovito. In še tretja možnost, o kateri se glasuje in ne obrazlaga,
               kaj bi kdo rad ob tej temi naredil, ali bo o nezadovoljivem odgovoru po mnenju
               tistega poslanca, ne ostalih 89 poslank in poslancev, ali on ni dobil zadovoljivega
               odgovora na vprašanje, ki ga je postavil. To niso kolektivna vprašanja, to niso
               vprašanja, o katerih razpravlja Državni zbor, ampak je snov, ki je urejena s
               poslovnikom. Gospod Petan, preberite si ga in preberite si utemeljitve, čemu je ta
               tako imenovana parlamentarna ura namenjena. Mislim, da bomo morali ta institut
               posodobiti, tudi na način, kot imajo nekateri drugi parlamenti, da se bo reklo,
               minister za okolje ima pol ure na voljo, enkrat na mesec, da odgovarja na vprašanja
               poslank in poslancev. In znotraj tega se lahko izoblikujejo pobude. Jaz nimam nič
               proti temu, da se govori o strateških zadevah, o pogodbah in ne vem čem, ampak to so
               drugi členi Poslovnika. Pripravi se gradivo, ki se ga uvrsti na dnevni red delovnega
               telesa, o njem se pripravijo stališča, o njem se pripravijo rešitve in če ni
               zadovoljive razprave ali pa zadostne na delovnem telesu, se ta razprava opravi še v
               Državnem zboru. Kot rečeno, v tem primeru pa samo izjemoma takrat, ko tisti, ki je
               vprašanje postavil, misli, da ni bil ustrezno ali razumljen ali se mu ni ustrezno
               odgovorilo in tako naprej. Jaz obžalujem, da se ta točka iz seje v sejo na nek način
               "sfižuje" v neko smer nekih splošnih izjasnjevanj nas posameznikov o vprašanju neke
               druge poslanke ali poslanca. Upam, da ne boste tega vzel za neko kritiko vašega
               početja, ampak predvsem, ker vidim, da vsi hočemo nekaj od vas, vi bi pa radi, da je
               to harmonično vse skupaj v tem Državnem zboru, kar je prav, ampak trdno sem
               prepričan, da se o tem, kako se obrazlagajo te namere glasovanja, da ni v kontekstu
               tega člena. Hvala lepa.</p>
            </sp>
            <sp xml:id="SDZ5-Redna-04-2009-03-31.sp254">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Proceduralno gospa Cveta Zalokar Oražem in potem proceduralno tudi gospod Bogovič.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp255">

               <speaker>CVETKA ZALOKAR ORAŽEM:</speaker>

               <p>Hvala lepa, gospod predsednik.</p>
               <p>Prosim, da pred odločanjem Poslanski skupin Zares odobrite 15 minut premora oziroma
               prosimo za 15 minut premora pred odločanjem.</p>
            </sp>
            <sp xml:id="SDZ5-Redna-04-2009-03-31.sp256">

               <speaker>PREDSEDNIK DR. PAVEL GANTAR:</speaker>

               <p>Pred odločanjem o predlogu sklepa, seveda. Proceduralno gospod Bogovič.</p>
            </sp>
            <sp xml:id="SDZ5-Redna-04-2009-03-31.sp257">

               <speaker>FRANC BOGOVIČ:</speaker>

               <p>Jaz zelo spoštujem izkušnje gospoda Anderliča, ki so nedvomne in sem trdno
               prepričan, da pozna bolje Poslovnik kot ga poznam jaz. Vendar bi še enkrat prebral
               poslovniško zakaj sem vložil včeraj vprašanje za...</p>
            </sp>
            <sp xml:id="SDZ5-Redna-04-2009-03-31.sp258">

               <speaker>PREDSEDNIK DR. PAVEL GANTAR:</speaker>

               <p>Gospod Bogovič, ni potrebno, mi poznamo to poslovniško besedilo. Prav tako v
               proceduralnih predlogih ni primerno polemiziranje z drugimi. Seveda pa imate možnost,
               da greste do konca. Imate besedo.</p>
            </sp>
            <sp xml:id="SDZ5-Redna-04-2009-03-31.sp259">

               <speaker>FRANC BOGOVIČ:</speaker>

               <p>Tretje vprašanje, ki sem ga včeraj postavil je bilo, da se na podlagi takšnega
               strateškega dokumenta sprejme odločitve o nadaljnjih korakih v slovenskih energetiki,
               kar pomeni, da se bi potrjevanje poroštev za posamezne investicije in morebitna
               reorganizacija slovenskega elektrogospodarskega sistema izvajala zgolj po obravnavi
               in sprejetju Nacionalnega energetskega programa v Državnem zboru. Na to vprašanje,
               sem danes zelo skrbno prebral magnetograme, nisem dobil odgovora. Zato, ker
               zatrjujem, da bodo drugi storili to s podpisovanjem pogodbe namesto mi z razgovorom o
               tem in odgovorom na to vprašanje, predlagam, da to opravi Državni zbor.</p>
            </sp>
            <sp xml:id="SDZ5-Redna-04-2009-03-31.sp260">

               <speaker>PREDSEDNIK DR. PAVEL GANTAR:</speaker>

               <p>Bogovič, nobeden vam ni očital, da ne bi smel postaviti zahteve po obravnavi te točke
               na naslednji seji. Še enkrat bi pa rad opozoril, 246. člen drugi odstavek pove, da o
               pobudi, da se na naslednji seji opravi razprava o odgovoru Vlade ali ministra ali
               generalnega sekretarja Vlade, odloči Državni zbor brez razprave. Seveda pa ni
               poslovniških določil, ki bi preprečile, da se pred vsakim glasovanjem o čemerkoli že
               izvede obrazložitev glasu. In ta obrazložitev glasu je, če mene vprašate, v veliki
               meri z vseh strani zlorabljena kot nekakšna razprava, z vseh strani, da se razumemo.
               In o tem se bomo mi morali resno dogovoriti. In če se bomo dogovorili, bomo morali ta
               inštitut tudi ustrezno prilagoditi. Do sedaj so bili moji predlogi na Kolegiju na
               neformalnem sestanku, da bi striktno omejeval polemike, predvsem da bi imeli samo en
               krog obrazložitev zavrnjeni. Toliko da veste. Tako, da skozi vso proceduro bomo šli
               tako kot do zdaj. Bi pa želel vse, ne samo ene, opozoriti, da se čim bolj približajo
               duhu Poslovnika in da ne prehitevajo razprave, ki bi se utegnila šele zgoditi. Toliko
               o tem.</p>
               <p>Sedaj smo zaključili obrazložitev glasu poslanskih skupin. Želi kdo obrazložitev
               glasu v lastnem imenu. Prosim za prijavo.</p>
               <p>Besedo ima gospa Melita Župevc.</p>
            </sp>
            <sp xml:id="SDZ5-Redna-04-2009-03-31.sp261">

               <speaker>MELITA ŽUPEVC:</speaker>

               <p>Hvala lepa za besedo. Jaz moram reči, da se strinjam z vsem, s tem, kar je bilo zdaj
               povedano. Bom pa povedala, da imam sama velik problem. Zakaj? Zato, ker jaz si v tem
               Državnem zboru želim razprave o tem, kakšni so naši projekti na področju energetike,
               vendar me je strah, da na takšni seji, kot jo predlagajo zdaj kolegi iz SLS, ne bomo
               dobili odgovorov. V zadnjih tednih je bilo veliko govora o raznih projektih na
               področju energetike. Ampak, žal, nikjer nikogar nisem slišala, da bi omenjal Zasavje.
               Jaz prihajam iz doline kjer živimo ali kot bi nekateri radi videli, da bi životarili,
               tudi od energetike. In zame osebno je to vprašanje izjemno pomembno. In mislim, da v
               tem parlamentu poslanke in poslanci, ki prihajajo iz različnih koncev, morajo
               povedati svoje stališče. Žal pa je tudi res, da se v teh dneh oglaša zelo veliko
               lobijev, ki iščejo svoje niše, tržne, drugačne in tudi politične. Jaz bom pred
               glasovanjem premislila, kako se bom odločila. Kot sem rekla, zame je ta razprava
               izjemno pomembno. Prihajam iz doline, ki od tega tudi živi.</p>
            </sp>
            <sp xml:id="SDZ5-Redna-04-2009-03-31.sp262">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Matevž Frangež.</p>
            </sp>
            <sp xml:id="SDZ5-Redna-04-2009-03-31.sp263">

               <speaker>MATEVŽ FRANGEŽ:</speaker>

               <p>Jaz gledam na pobudo poslanca Bogoviča z naklonjenostjo. Glasoval bom pa proti taki
               razpravi, ker mislim, da se mora Državni zbor na ustrezen način lotiti tega velikega
               paketa energetike. Mislim, da razpravi o odgovoru predsednika Vlade na poslansko
               vprašanje, ni to mesto. Na prvi redni seji Odbora za gospodarstvo - na naslednji seji
               je to pobudo ponovil poslanec Vizjak - sem že dal predlog, da se Odbor za
               gospodarstvo tematsko loti vprašanja energetike, tudi zato, ker je, hvala bogu, bila
               prejšnja vlada na tem področju neučinkovita in ni realizirala tistega, kar je
               napisala v svoje strateške dokumente. Hvala bogu, ker v tem primeru bi polovica
               slovenske proizvodnje električne energije, pa tudi celotna dravska veriga
               hidroelektrarn, bila v zasebni lasti. Vesel sem, da na novo opredelimo svoje načrte
               na področju energetike, tudi zato, ker smo še daleč od tistih ciljev, ki smo jih
               sprejeli tudi v kontekstu naših mednarodnih zavez, in to je večji delež obnovljivih
               virov energije. Razpravo o tem bom podprl, vendar na drugem mestu in ob drugem času.
           </p>
            </sp>
            <sp xml:id="SDZ5-Redna-04-2009-03-31.sp264">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Milenko Ziherl.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp265">

               <speaker>MILENKO ZIHERL:</speaker>

               <p>Hvala za besedo.</p>
               <p>Tudi sam moram reči, da je vprašanje kolega Franca Bogoviča vzbudilo v meni veliko
               zanimanje, ker dogajanje na področju energetike spremljam že dlje časa. Vsekakor se
               je pokazalo, da potrebna širša razprava, kjer bi redefinirali nekatere prioritete
               oziroma jih na novo postavili v zvezi z energetskim trgom v Sloveniji. Omenjene so
               bile že nižje cene, ki jih je prinesel trg z elektriko, odkar imajo na naš trg dostop
               tudi konkurenčne firme. In ravno v luči tega je morda kakšna proizvodnja električne
               energije manj konkurenčna in bi bilo treba pogledati, ali še sodi v ta kontekst.
               Zavezani smo zniževanju emisij toplogrednih plinov v boju proti klimatskim
               spremembam. Zaželena je diverzifikacija virov energije. Vsekakor je treba dati večji
               poudarek novim virom energije, ki prinašajo nova delovna mesta, so izziv za
               tehnologijo, morda je to fotovoltaika, vetrna energija, predvsem pa biomasa, kjer se
               kaže trend oziroma učinkovitost, da je to toplotna energija s kogeneracijo, torej
               tudi proizvodnjo elektrike. Morda bi veljalo omeniti tudi sežig odpadkov, seveda s
               sodobnimi tehnološkimi napravami. Na to nas opozarja Evropska unija, da je treba na
               ta način znebiti okrog 40 do 50% sedanjih. Seveda smo priče delovanjem raznih
               lobijev. Pri Bloku 6 je treba opozoriti, da ga spremlja nakup energetskih kuponov in
               je končna cena elektrike lahko zelo vprašljiva.</p>
               <p>Na koncu bi želel opozoriti še, da smo tudi v prejšnjem mandatu opravili nekaj
               takšnih razprav, razširjenih, na osnovi vprašanja. Recimo, razprava o sladkorni
               tovarni v Ormožu... .../Izklop mikrofona./...</p>
            </sp>
            <sp xml:id="SDZ5-Redna-04-2009-03-31.sp266">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Franc Žnidaršič. Se odpoveduje.</p>
               <p>Besedo ima gospod Rudolf Petan.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp267">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani.</p>
               <p>Najprej naj povem, da bom podprl ta predlog.</p>
               <p>Kot drugo pa bi želel povedati, da prihajam iz območja, kjer ni nobenega takega
               lobija, se pravi pri nas ni ne termoelektrarn, ne hidroelektrarn, ni atomske
               elektrarne, ni predvidena nobena plinska elektrarna. To se pravi, da lahko gledam
               neodvisno. Gre za zelo strateško, dolgoročno odločitev. Tu pa mi ni vseeno, ker
               posledice bodo še 20, 30 let in danes odločamo o obdobju 20, 30 let. In stvar je
               treba resnično pretehtati, v parlamentu svoje povedati in sprejeti tudi odločitve.
               Namreč, to kar se je na hitro nekaj sprejelo -jaz nisem proti temu. Vendar, to
               pomeni, da se je zadeva strahovito neugodno odvijala za Maribor. V Mariboru vemo, da
               imamo hidroelektrarne, ki so glede proizvodnje finančno zelo ugodne. Če pa gremo v
               ta, na hitro sprejeti načrt, to pomeni, da se Maribor in ta del popolnoma odreže od
               vsakega razvoja. To pomeni ne bi bilo ne pričakovane elektrarne na Kozjaku, ne bi
               bilo elektrarn na Muri, ki so istočasno tudi rešitev za poplavno varnost, ne bi bilo
               Krškega 2, ne bi bilo plinskih elektrarn, ki so bile predvidene. Po drugi strani pa
               bi vso akumulacijo Dravskih elektrarn iz Maribora pripeljali nekam drugam. Zdaj, jaz
               mislim, da se tako enostavno to ne da. Če se dogovorimo - v redu. Ne vidim nobenega
               problema. Po drugi strani pa če damo poudarek na termoelektrarne, to pomeni, da bomo
               imeli z energetsko podnebnega vidika velike težave. Gre za velike izpuste CO˛, to so
               dejstva, in to je treba dobro doreči. Jaz ne prejudiciram nobene rešitve, nisem proti
               nobeni rešitvi, sem pa za to, da se strpno dogovorimo in na osnovi nekega programa,
               načrta rečemo - tako se bo v Sloveniji dogajalo 20, 30 let. Ker to niso odločitve za
               en dan, niso za eno vlado, za en mandat, ampak so to nekaj 10-letne odločitve. Zato
               podpiram ta predlog in menim, da je prav, da tudi v Državnem zboru sprejmemo določene
               odločitve in odgovornost za to.</p>
               <p>Ta predlog podpiram.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp268">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ponovno prosim za prijavo.</p>
               <p>Kolegi, res bi opozoril, da ne razpravljate o razpravi sami, ampak samo obrazložite
               svoj glas. Prosim. Besedo ima gospa Silva Črnugelj. Prosim.</p>
            </sp>
            <sp xml:id="SDZ5-Redna-04-2009-03-31.sp269">

               <speaker>SILVA ČRNUGELJ:</speaker>

               <p>Hvala lepa za besedo. Lepo pozdravljeni kolegi in kolegice!</p>
               <p>Jaz podpiram kakršnokoli razpravo o energetiki na takšen ali drugačen način.
               Zanesljivo je energetika, ki je zelo mamljiva "štorija", za te ali one kroge,
               lobistične, politične, tudi lokalne zanimiva. Zanimiva je za medije, za posameznike,
               ne nazadnje tudi za kapital. Sploh je pa zanimiva v zadnjem času, ko govorimo o
               učinkoviti rabe energije, o tem, kako, na kakšen način bomo strategijo o energetskih
               virih Republike Slovenije novelirali, toliko bolj. Ampak način, na kakšen način naj
               bi ta razprava prišla v Državni zbor, se mi pa ne zdi pravi. Imamo odbor, imamo
               Poslovnik, ki točno pove, na kakšen način se določene razprave artikulirajo in zato
               obrazlagam svoj glas. Povem, da bom kljub temu, da podpiram vse razprave ob tem
               primeru in na tem načinu, glasoval proti. Hvala.</p>
            </sp>
            <sp xml:id="SDZ5-Redna-04-2009-03-31.sp270">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Vili Rezman. Prosim.</p>
            </sp>
            <sp xml:id="SDZ5-Redna-04-2009-03-31.sp271">

               <speaker>VILI REZMAN:</speaker>

               <p>Hvala, predsednik.</p>
               <p>Jaz bom podprl ta predlog in bom tudi naštel nekaj razlogov, zaradi katerih mislim,
               da je takšna podpora upravičena. Najprej je upravičena zato, ker smo že zdavnaj
               nazaj, v času pripravljanja koalicijskega sporazuma ugotavljali, da so energetske
               teme, zlasti v povezavi z podnebnimi in drugimi spremembami, z okoljskimi vprašanji,
               z obnovljivimi viri, z učinkovito rabo energije in tako naprej centralni problem. In
               ne vem, zakaj bi od takšnih razprav morali mi bežati. To je torej en razlog za to, da
               to podpiram. Pri tem poudarjam, da smo se vsaj tisti, ki smo se o tem pogajali na
               nočni seji, vsi zavzeli za to.</p>
               <p>Drugi razlog je v tem, da ima Odbor za gospodarstvo sprejet program dela. V tem
               programu dela piše, da se bomo s temi stvarmi ukvarjali in sam sem kot predsednik
               tega odbora naslovil zahtevo na ministra za razvoj, na ministra za gospodarstvo in na
               direktorja Direktorata za energetiko, da takoj pripravijo ustrezna gradiva, ki bodo
               omogočala tehtno razpravo. Če bi bil podprt predlog, o katerem zdaj govorimo, bi
               pričakoval še dodatna gradiva, ki bi jih najbrž pripravili predlagatelji te razprave
               in bi to bilo samo dobrodošlo, če bi teh gradiv imeli toliko več. Razen tega imamo mi
               vsi, tudi v koalicijskem sporazumu zapisano in tudi v načrtu dela Odbora za
               gospodarstvo, da se bomo lotili vseh resolucijskih programov, tistih 34-ih, ki so
               bili nekoč sprejeti in ugotovili, do katere faze so realizirani, kaj je treba
               postoriti oziroma kaj opustiti. To je torej nadaljnji razlog, ki me navaja na to, da
               podpiram tovrstne razprave o energetiki, tudi če jih predlaga kdo drug, če ni to
               ravno Odbor za gospodarstvo.</p>
            </sp>
            <sp xml:id="SDZ5-Redna-04-2009-03-31.sp272">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Marjan Bezjak.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp273">

               <speaker>MARJAN BEZJAK:</speaker>

               <p>Hvala za besedo, gospod predsednik.</p>
               <p>Jaz absolutno podpiram predlog razprave v Državnem zboru o energetiki ravno s tega
               vidika. Nekako prihaja navzven dejansko gradnja zelo drage energetskih subjektov,
               takšnih, ki so pa dejansko mnogo cenejši in mnogo racionalnejši in mnogo bolj
               ekološki, takšnih projektov pa nikakor ne moremo spraviti v življenje. V mislih imam
               namreč projekt petih elektrarn na Muri, za to bi moral sam župan Radgone zavzemati,
               ne pa da ga na koncu koncev na sejah ni. In imam tudi projekt Kozjaka, prečrpališča,
               dejansko pretočnosti za Kozjak, in tudi tukaj mislim, da je potrebno podpreti in
               diskutirati. Ne pa nekako, da hočemo graditi v Šoštanju razne vire energetik, dodatne
               vire energetike, kakor tudi morda jedrsko elektrarno, drugi blok v Krškem. Sami
               Primorci nasprotujejo tudi zastonj viru elektrarn, vetrnih elektrarn. Tudi tega ne
               razumem. Zakaj nasprotujejo temu? To je prihodnost z ekološkega vidika, kakor tudi z
               finančnega vidika zelo nizka. Zato predlagam, da tudi ta predlog marsikdo sprejme za
               to obravnavo v Državnem zboru.</p>
            </sp>
            <sp xml:id="SDZ5-Redna-04-2009-03-31.sp274">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo? Sicer zaključujem obrazložitev glasu v imenu poslanskih skupin, v
               lastnem imenu. Zaključujem obrazložitev glasu in odrejam prekinitev 15 minut, to je
               do 16.20. Hvala lepa.</p>
               <stage>(Seja je bila prekinjena ob 16.06 in se je nadaljevala ob 16.20.)</stage>
            </sp>
            <sp xml:id="SDZ5-Redna-04-2009-03-31.sp275">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi!</p>
               <p>Prosim, da zasedete sedeže v dvorani, ker bomo takoj prešli na glasovanje. Nekaj
               trenutkov, da zasedete sedeže. Prosim! Še enkrat vas prosim, da zasedete sedeže.
               Takoj bomo prešli na glasovanje.</p>
               <p>Glasujemo. Navzočih je 61 poslank in poslancev, za je glasovalo 32, proti 27.</p>
               <p><stage>(Za je glasovalo 32.)</stage> <stage>(Proti 27.)</stage></p>
               <p>Ugotavljam, da je sklep sprejet.</p>
               <p>V skladu s predlogom poslanca Jožeta Tanka bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednika
               Vlade, gospoda Boruta Pahorja, na poslansko vprašanje gospoda Jožeta Tanka v zvezi s
               kadrovskimi spremembami. Glasujemo. Pardon. Prosim, da se prej javite, dajem vam
               dosti časa. Prosim obrazložitev glasu v imenu poslanskih skupin. Prosim za prijavo.
               Besedo ima gospod Jože Tanko v imenu Poslanske skupine Slovenske demokratske stranke.
           </p>
            </sp>
            <sp xml:id="SDZ5-Redna-04-2009-03-31.sp276">

               <speaker>JOŽE TANKO:</speaker>

               <p>Hvala lepa za besedo.</p>
               <p>Predsednik Vlade gospod Pahor je napovedoval drugačno kadrovsko paradigmo, drugačen
               pristop in izvedbo kadrovanja, kot so ga uporabljale in izvajale njegove predhodnice,
               ki je, predvsem zadnja, ki ji je očital predvsem politično kadrovanje in pa tudi
               nestrokovno kadrovanje. Predsednik Vlade je kot ulični glasbenik, kot ulični lajnar
               ponavljal, da ne bo zamenjan nihče, ki bo pod ravnjo državnega sekretarja. Če se bo
               slučajno kaj takšnega pripetilo, bo za take primere treba posebno pisno obrazložiti,
               da ne bodo nikogar kadrovali po politični pripadnosti, da vprašanje vaši, naši sploh
               ne obstaja in se ne sme zastavljati. In januarja letos je napovedal, da bodo vse
               kadrovske spremembe potekale preko novoustanovljenih KAS-ov. Ko pogledamo in
               analiziramo dogajanje pri kadrovski politiki, pri izvajanju katere je predsednik
               Vlade Borut Pahor še posebej zadovoljen, pa ugotovimo naslednje: da nobena od
               zamenjav pod ravnjo državnih sekretarjev ni bila pisno utemeljena. Da zamenjave
               potekajo tudi globoko pod ravnjo državnih sekretarjev, tudi na mestih direktoratov in
               na uradniških mestih. Tudi ne drži trditev, ki jo je dal predsednik včeraj, da po
               ustanovitvi KAS-ov vse kadrovske menjave potekajo na osnovi odločitev KAS-a, kajti
               zamenjava na čelu Slovenskih železnic in tudi na čelu policije, je bila storjena mimo
               odločitev KAS-a. Kadrovanje je tudi izrazito politično, na kar kažejo imenovanja dr.
               Maksa Tajnikarja, dr. Mateje Kožuh Novak, dr. Andreja Godca, mag. Janeza Kopača, mag.
               Vinka Logaja, Marjetice Mahne, Rudija Mogeta, Draška Veselinoviča, Zorana Thalerja,
               dr. Bogomirja Kovača, Andreja Gerenčerja in drugih v nadzorne svete in druge
               institucije. Kako te menjave potekajo, je možno razbrati tudi iz dopisa, ki ga je po
               medmrežju pošiljala Poslanska skupina Liberalne demokracije, ko je napovedala
               zamenjavo na čelu Direktorata za gozdarstvo, in je zapisano naslednje: "Ne more pa
               biti naš cilj direkten obračun z direktorjem direktorata." Skratka, te menjave
               potekajo, potekajo na zelo prikrit način in so izrazito politične.</p>
               <p>Predlagam, da koalicijski poslanci razpravo podprete, da si, tako kot je dejal
               predsednik Vlade, pogledamo iz oči v oči, kajti če imate zadostno argumentacijo,
               potem boste lahko tudi zlahka odgovorili na trditve, ki sem jih navedel v svojem
               poslanskem vprašanju in... /Izklop mikrofona./</p>
            </sp>
            <sp xml:id="SDZ5-Redna-04-2009-03-31.sp277">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Aleksander Ravnikar, v imenu Poslanske skupine Socialnih
               demokratov.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp278">

               <speaker>ALEKSANDER RAVNIKAR:</speaker>

               <p>Hvala, predsednik.</p>
               <p>Samo na kratko bi rekel, predsednik Vlade je vsebinsko in sicer popolno odgovoril. V
               vseh menjavah ni bilo do zdaj očitane nobene nezakonitosti. Če imamo kot Državni zbor
               nad čem pravico izvajati svojo nadzorstveno funkcijo, jo imamo prav nad zakonitostjo
               delovanja državnih organov. In tukaj ni prav nič narobe. Dovolj pa imamo tudi
               stalnega rinjenja v tista vprašanja, ki so osrednja in dovolj imamo te strategije, da
               se nas z obkrožanjem, strateškim, taktičnim in operativnim pristopom meče v
               vprašanja, ki niso odločilna ne za ta čas ne za ta organ. Zato bomo glasovali proti.
               Hvala.</p>
            </sp>
            <sp xml:id="SDZ5-Redna-04-2009-03-31.sp279">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Bojan Kontič, proceduralno.</p>
            </sp>
            <sp xml:id="SDZ5-Redna-04-2009-03-31.sp280">

               <speaker>BOJAN KONTIČ:</speaker>

               <p>Hvala lepa, gospod predsednik.</p>
               <p>Preden dam proceduralni predlog naj povem, da ostro protestiram proti načinu
               ocenjevanja predsednika, kakršnega kot to izvaja vodja Poslanske skupine Slovenske
               demokratske stranke.</p>
               <p>Zdaj pa proceduralni predlog, predlagam, da pred glasovanjem odredite 10 minut
               odmora.</p>
            </sp>
            <sp xml:id="SDZ5-Redna-04-2009-03-31.sp281">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Seveda bom ta predlog upošteval. Obrazložitev glasu v lastnem imenu, prosim za
               prijavo. Besedo ima gospod Andrej Magajna.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp282">

               <speaker>ANDREJ MAGAJNA:</speaker>

               <p>Jaz bom glasoval proti takšni razpravi in polemikah okoli kadrovske politike in
               kadrovskih števcev, čeprav me je ta tema zelo zanimala in jo do neke mere tudi
               poznam. Bom pa za takšno razpravo takrat, ko bodo iz servisa prinesli kadrovski
               števec SDS, ki se je vrtel s takšno hitrostjo, s takšno, da je prekoračil vsa
               tehnična navodila za 10-kratno hitrost in je elektro motor prekuril. Ko boste vrnili
               ta svoj kadrovski števec, ga bomo dobro pregledali, odšteli, koliko kadrovskih menjav
               je bilo v prvem letu, drugem, tretjem in četrtem letu vladanja, takrat pa sprejemam
               tudi takšno diskusijo.</p>
            </sp>
            <sp xml:id="SDZ5-Redna-04-2009-03-31.sp283">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Mirko Brulc.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp284">

               <speaker>MIRKO BRULC:</speaker>

               <p>Spoštovani!</p>
               <p>Izjemoma se bom spustil na nivo predlagatelja tega sklepa...</p>
            </sp>
            <sp xml:id="SDZ5-Redna-04-2009-03-31.sp285">

               <speaker>PREDSEDNIK DR. PAVEL GANTAR:</speaker>

               <p>Prosim, gospod Brulc, ne, če se le da.</p>
            </sp>
            <sp xml:id="SDZ5-Redna-04-2009-03-31.sp286">

               <speaker>MIRKO BRULC:</speaker>

               <p>Potem bom pa...težko se je ubraniti. Glejte, v predvolilnem obdobju so vse upravne
               enote, ko so pošiljale pisma Slovencem po svetu, ki so bila vezana na volilna
               opravila, morala priložiti tudi volilni program stranke SDS. Potemtakem bi morali vse
               načelnike upravnih enot odstaviti. Slovenska pošta je morala po celi Sloveniji na
               police, kjer so stranke koristile njihove usluge, postaviti namizne podloge z znakom
               SDS. V HIT-u so morali kuhati izrecno zmrznjene ribe, ker je neka gospa iz stranke
               SDS z veliko podporo predsednika v HIT-u uveljavljala svoje ideje, pa teh zamenjav
               nismo delali. Torej, imamo še zelo veliko možnosti, da uredimo zadeve, da bo v tej
               državi zavladal pravni red, zato bom glasoval proti takšnemu predlogu.</p>
               <p>Hvala.</p>
            </sp>
            <sp xml:id="SDZ5-Redna-04-2009-03-31.sp287">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Zvonko Černač.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp288">

               <speaker>ZVONKO ČERNAČ:</speaker>

               <p>Glasoval bom za razpravo, ker se je predvolilna politična manipulacija predsednika
               Vlade o nepolitičnem kadrovanju, ki so ji nasedli številni volivci, razblinila preden
               je bil s političnimi kadri Socialnih demokratov, Zaresa, LDS-a in DeSUS-a
               konstituiran zadnji kadrovsko akreditacijski svet, tako imenovani KAS, ki naj bi
               zagotavljal apolitična, strokovna imenovanja, očitno po načelu "če je naš", torej
               vaš, "je apolitičen". Vlada izvaja sistematični in vsestranski kadrovski cunami, saj
               so zamenjani že skoraj vsi direktorji direktoratov, člani svetov javnih zavodov na
               ravni države.</p>
               <p>Zdaj prihajamo v drugo fazo na ravni občin, pokrajin in tako naprej.</p>
               <p>Če omenim samo nekatere. Predsednica Sveta stranke Zares je predsednica Filmskega
               sklada. Tam se kar po tekočem traku menjajo direktorji. Članica številnih svetov
               drugih javnih zavodov. Predsednik uprave največje državne banke Nove Ljubljanske
               banke je brez razpisa postal tisti, ki bi moral sedeti v Državnem zboru kot poslanec
               LDS, brez javnega natečaja, brez ustreznih kvalifikacij. Predsednik SD Občinskega
               odbora Koper je predsednik Študentske organizacije Univerze na Primorskem, katere
               rektor je bivši SD-jev notranji minister, njegova desna roka pa nekdanja državna
               sekretarka na tem ministrstvu.</p>
               <p>Verjamem, da predsednik Vlade ni zadovoljen s svojo novo podobo, kar je včeraj
               izrazil z neprikrito jezo, ko je odgovarjal na poslanska vprašanja. Vendar, če
               postavljeno ogledalo ne kaže pričakovane podobe, za to ne more biti kriva opozicija.
               Opozicija ogledala nastavlja zaradi odgovornosti, podobe pa ne more spreminjati ali
               celo olepšati.</p>
               <p>Zaradi tega je potrebna razprava o tem vprašanju, da se bo pred tem zrcalom zvrstila
               cela serija vseh tistih strankarskih kadrovskih zamenjav, ki smo jim bili in jim bomo
               še priča v prihodnjih dneh in mesecih.</p>
               <p>Hvala.</p>
            </sp>
            <sp xml:id="SDZ5-Redna-04-2009-03-31.sp289">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Dušan Kumer.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp290">

               <speaker>DUŠAN KUMER:</speaker>

               <p>Hvala za besedo, spoštovani predsednik. Kolegice in kolegi!</p>
               <p>Za ta sklep preprosto ne bom glasoval, ker me argumenti predlagatelja, ulično
               političnega klošarja niso prepričali, zato bom glasoval proti temu predlogu.</p>
            </sp>
            <sp xml:id="SDZ5-Redna-04-2009-03-31.sp291">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Melita Župevc.</p>
            </sp>
            <sp xml:id="SDZ5-Redna-04-2009-03-31.sp292">

               <speaker>MELITA ŽUPEVC:</speaker>

               <p>Hvala lepa za besedo, gospod predsednik.</p>
               <p>Jaz bom glasovala proti, zato ker očitno nimate druge teme, da z njo vedno znova
               prihajate na dnevni red. In če kje, potem je na tem področju Borut Pahor dokazal, da
               misli resno. Poglejte, jaz se v marsičem ne strinjam s svojim predsednikom Vlade. Se
               pa z eno stvarjo strinjam, da je na tem področju mislil resno. In kot je prej rekel
               moj kolega, mi bi lahko tukaj ure razpravljali o tem, koga in kje ste nastavljali
               pretekla štiri leta, pa se ne splača. Je škoda časa. In na teh seznamih, ki jih vi
               omenjate, prejšnjič so v parlemtnu celo govorili o seznamih. Pa ne bom govorila o
               kakšnih seznamih ste govorili, ko je sejo Državnega zbora vodil eden izmed vaših
               podpredsednikov, pa ni odreagiral. In na teh vaših seznamih so ljudje, ki so jim
               potekli mandati. In danes tudi sami z začudenjem ugotavljajo kaj delajo na vaših
               seznamih. Ampak veste seznani so priročna stvar za takšne in drugačen zlorabe. In vaš
               seznam, lahko ga daste kamor hočete. Glasovala bom proti.</p>
            </sp>
            <sp xml:id="SDZ5-Redna-04-2009-03-31.sp293">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Milenko Ziherl.</p>
            </sp>
            <sp xml:id="SDZ5-Redna-04-2009-03-31.sp294">

               <speaker>MILENKO ZIHERL:</speaker>

               <p>Sam bom glasoval za, kajti ravno zaradi nekakšne politične higiene mislim, da bi
               bilo potrebno opraviti razpravo, saj smo danes slišali, pa tudi dnevno lahko
               preberemo iz časopisja, da so na določene položaje kadrovani ljudje brez javnega
               razpisa. Morda bi kazalo vsaj pro forma izvesti javni razpis, pa potem res z nekakšno
               časovno zakasnitvijo vnaprej izbranega ustoličiti na tem mestu. Najbolj pa me je
               zrevoltiral dopis, ki poziva na zamenjavo na kmetijskem ministrstvu, saj sem član
               Odbora za kmetijstvo, gozdarstvo in prehrano. In bi v nekih drugih okoliščinah, če bi
               recimo prišlo do hitrih menjav vlad in če bi vsaka na tak način menjavala in
               kadrovala, se sprašujem, kako bi lahko nekdo na nekem položaju sploh lahko prijel za
               delo, saj bi mu grozila stalna zamenjava. In projekti, ki se vodijo tri do pet let,
               zahtevajo da je človek najmanj dva mandata na ustreznem mestu.</p>
               <p>Na koncu naj se ta javna razprava opravi, da si bomo lahko, tako kot je gospod
               mandatar včeraj rekel, pogledali v oči - čisti računi, dobri prijatelji. Tako si
               lahko gledamo v oči, drugače pa bolj težko. Hvala.</p>
            </sp>
            <sp xml:id="SDZ5-Redna-04-2009-03-31.sp295">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Janja Klasinc. Prosim.</p>
            </sp>
            <sp xml:id="SDZ5-Redna-04-2009-03-31.sp296">

               <speaker>JANJA KLASINC:</speaker>

               <p>Spoštovani gospod predsednik, spoštovane kolegice in kolegi!</p>
               <p>Glasovala bom seveda proti. Pa ne zaradi tega, ker bi se morda bala razprave o teh
               vprašanjih, nasprotno. Bojim pa se nečesa, da bi ta seja trajala kakšen teden dni.
               Namreč, toliko časa bi rabili, če bi hoteli v sedanji koaliciji prešteti in vam
               povedati vse zamenjave, ki ste jih v štirih letih opravili vi. Kolegi iz SDS, prav
               sram vas je lahko, da vi govorite...</p>
            </sp>
            <sp xml:id="SDZ5-Redna-04-2009-03-31.sp297">

               <speaker>PREDSEDNIK DR. PAVEL GANTAR:</speaker>

               <p>Spoštovana kolegica, ne direktno polemizirati z nasprotno stranjo, prosim.</p>
            </sp>
            <sp xml:id="SDZ5-Redna-04-2009-03-31.sp298">

               <speaker>JANJA KLASINC:</speaker>

               <p>Ne polemiziram.</p>
            </sp>
            <sp xml:id="SDZ5-Redna-04-2009-03-31.sp299">

               <speaker>PREDSEDNIK DR. PAVEL GANTAR:</speaker>

               <p>Politizira se lahko v Državnem zboru na splošno.</p>
            </sp>
            <sp xml:id="SDZ5-Redna-04-2009-03-31.sp300">

               <speaker>JANJA KLASINC:</speaker>

               <p>Skratka, sram me je, da moji kolegi poslanci razpravljajo o zamenjavah, medtem ko so
               oni počeli takšne zadeve in zamenjali v času svojega mandata toliko ljudi... Ne, bom
               bolj natančna, bom povedala. Tisti števec, ki kaže na vaši spletni strani, ta
               številka, ki jo danes objavljate, ste vi zamenjali samo na enem od ministrstev...</p>
            </sp>
            <sp xml:id="SDZ5-Redna-04-2009-03-31.sp301">

               <speaker>PREDSEDNIK DR. PAVEL GANTAR:</speaker>

               <p>Kolegica Klasinčeva, prosim!</p>
            </sp>
            <sp xml:id="SDZ5-Redna-04-2009-03-31.sp302">

               <speaker>JANJA KLASINC:</speaker>

               <p>Samo na enem od ministrstev, kjer sem delala, na Ministrstvu za notranje zadeve,
               toliko ljudi samo na enem ministrstvu, v tisoče gredo vaše zamenjave.</p>
            </sp>
            <sp xml:id="SDZ5-Redna-04-2009-03-31.sp303">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ponovno prosim za prijave. Besedo ima mag. Majda Potrata.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp304">

               <speaker>MAG. MAJDA POTRATA:</speaker>

               <p>Hvala za besedo.</p>
               <p>Kaže, da nekateri res še vedno na svet v preteklih štirih letih gledajo skozi
               rožnata očala in ne morejo videti, kaj se je pravzaprav v preteklih štirih letih
               dogajalo, koliko ljudi je bilo zamenjanih, koliko ljudi je v novih okoliščinah dobilo
               samo pisalno mizo, fikusa že niti ne, stol pa pisalo.</p>
               <p>In zato so bila pričakovanja o zamenjavah po zmagi na volitvah, med volivci in
               volivkami, ki so pomagali tudi naši stranki na oblast, velika. In zato je bila izjava
               mandatarja, da ne bo političnih zamenjav, obljuba, ki ni naletela znotraj naših
               krogov na pretirano odobravanje, zaradi tega, ker sodimo, da tisti, ki svojega dela
               ne opravljajo dobro, bi morali biti vendarle zamenjani. Tudi po tej dvorani bi lahko
               pogledali in našli koga, ki je bil član kakšnega nadzornega odbora, pa se danes
               izkazuje, da tisti nadzorni odbor ni opravil svojega dela. To, kar pa sem slišala kot
               utemeljitev, zakaj bi morali razpravljati o odgovoru predsednika Vlade, me pa samo
               spominja na to, da so bili imenovani številni strokovnjaki z doktorskimi titulami, ki
               po mnenju sedanje opozicije nimajo strokovnih referenc za opravljanje dela, za
               katerega pa imajo reference. Potemtakem je zelo razumljivo, da so dobili priložnost
               in tako malo število, kot ga imamo med strokovnjaki, bi nas moralo voditi k temu, da
               damo strokovnim ljudem priložnost, da delajo.</p>
               <p>Jaz tega predloga ne bom podprla.</p>
            </sp>
            <sp xml:id="SDZ5-Redna-04-2009-03-31.sp305">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Jožef Jerovšek.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp306">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Gospod predsednik, najprej bom protestiral, ker ob prostaško sovražnem govoru kolega
               Kumra niste protestiral in ga...</p>
            </sp>
            <sp xml:id="SDZ5-Redna-04-2009-03-31.sp307">

               <speaker>PREDSEDNIK DR. PAVEL GANTAR:</speaker>

               <p>Prosim, gospod Jerovšek, obrazložite svoj glas...</p>
            </sp>
            <sp xml:id="SDZ5-Redna-04-2009-03-31.sp308">

               <speaker>JOŽEF JEROVŠEK:</speaker>

               <p>To je vaša dolžnost...</p>
            </sp>
            <sp xml:id="SDZ5-Redna-04-2009-03-31.sp309">

               <speaker>PREDSEDNIK DR. PAVEL GANTAR:</speaker>

               <p>Drugih možnosti...</p>
            </sp>
            <sp xml:id="SDZ5-Redna-04-2009-03-31.sp310">

               <speaker>JOŽEF JEROVŠEK:</speaker>

               <p>In je niste izvedli...</p>
            </sp>
            <sp xml:id="SDZ5-Redna-04-2009-03-31.sp311">

               <speaker>PREDSEDNIK DR. PAVEL GANTAR:</speaker>

               <p>Mir v dvorani.</p>
            </sp>
            <sp xml:id="SDZ5-Redna-04-2009-03-31.sp312">

               <speaker>JOŽEF JEROVŠEK:</speaker>

               <p>To je bil sovražni govor in...</p>
            </sp>
            <sp xml:id="SDZ5-Redna-04-2009-03-31.sp313">

               <speaker>PREDSEDNIK DR. PAVEL GANTAR:</speaker>

               <p>Mir v dvorani. Gospod Jerovšek, jaz vas opozarjam, da ste pri obrazložitvi glasu in
               da nimate drugih pravic ali pa možnosti, da govorite o drugih temah. Prosim.</p>
            </sp>
            <sp xml:id="SDZ5-Redna-04-2009-03-31.sp314">

               <speaker>JOŽEF JEROVŠEK:</speaker>

               <p>Imam pravico protestirati.</p>
            </sp>
            <sp xml:id="SDZ5-Redna-04-2009-03-31.sp315">

               <speaker>PREDSEDNIK DR. PAVEL GANTAR:</speaker>

               <p>Mir v dvorani.</p>
            </sp>
            <sp xml:id="SDZ5-Redna-04-2009-03-31.sp316">

               <speaker>JOŽEF JEROVŠEK:</speaker>

               <p>Glasoval bom za ta predlog. Kajti gre za to, da se pogovorimo o predvolilni prevari,
               ki ga je izvedla sedaj vladajoča opcija. Opcija, ki je neizmerno rogovilila s
               kadrovskim cunamijem in pri tem imela izrazito podporo tudi medijskega prostora, je
               sedaj z dosti bolj rigoroznimi metodami in dosti večjo ideološko čistostjo pometla
               vse živo, kar obstaja na strokovnih položajih. In tega proces danes ne skrivajo več,
               se bo nadaljeval do zadnje snažilke, gotovo. Glejte, in še po nečem ste rekorderji,
               nekaj posebnega. Pod to vlado je bil politično likvidiran in zamenjan nekdo, ki še ni
               začel delati, opravljati svoje funkcije. Vemo, da je za direktorja Direktorata za
               medije bil postavljen gospod Marko Crnkovič. Ministrica se je že odločila, vsepovsod
               je pisalo, potem pa je naredil eno napako, ki je logična, nekaj, kar je za
               demokratični svet sprejemljivo. V svoji kolumni je napisal, da se strinja s tem, da
               zločinci ne nosijo imen ulic slovenskih mest in krajev. In seveda to je bilo za
               ortodoksno in dogmatično civilno družbo veliko preveč. Ministrica ga je takoj
               likvidirala, ga odstavila...</p>
            </sp>
            <sp xml:id="SDZ5-Redna-04-2009-03-31.sp317">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, jaz vas opozarjam - kakšne izraze uporabljate in kakšne pomenske
               zveze vozite. Prosim vas da se...</p>
            </sp>
            <sp xml:id="SDZ5-Redna-04-2009-03-31.sp318">

               <speaker>JOŽEF JEROVŠEK:</speaker>

               <p>Vi ste se sociolog...</p>
            </sp>
            <sp xml:id="SDZ5-Redna-04-2009-03-31.sp319">

               <speaker>PREDSEDNIK DR. PAVEL GANTAR:</speaker>

               <p>... dejansko ne...</p>
            </sp>
            <sp xml:id="SDZ5-Redna-04-2009-03-31.sp320">

               <speaker>JOŽEF JEROVŠEK:</speaker>

               <p>...bi to lahko razumeti.</p>
            </sp>
            <sp xml:id="SDZ5-Redna-04-2009-03-31.sp321">

               <speaker>PREDSEDNIK DR. PAVEL GANTAR:</speaker>

               <p>...obrazložitev.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp322">

               <speaker>JOŽEF JEROVŠEK:</speaker>

               <p>Vi ste sociolog, bi to lahko razumeli, gospod predsednik.</p>
            </sp>
            <sp xml:id="SDZ5-Redna-04-2009-03-31.sp323">

               <speaker>PREDSEDNIK DR. PAVEL GANTAR:</speaker>

               <p>Prav zato razumem.</p>
            </sp>
            <sp xml:id="SDZ5-Redna-04-2009-03-31.sp324">

               <speaker>JOŽEF JEROVŠEK:</speaker>

               <p>Tako da, poglejte, na strogo ideološko dogmatskih principih temelji ta kadrovska
               politika. Takšnih primerov, bi vam jaz lahko navedel še veliko. In to je nevarno za
               slovensko demokracijo.</p>
               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp325">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Proceduralno gospod Lojze Posedel.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp326">

               <speaker>LOJZE POSEDEL:</speaker>

               <p>Hvala lepa, gospod predsednik.</p>
               <p>Jaz upam, da ste tudi sami spoznali, da ste s takšnim tolmačenjem Poslovnika ob
               glasovanju o vprašanjih, odprli praktično to razpravo in da poslušamo razpravo na
               verjetno nivoju, ki ni primeren, predvsem pa razpravo o temi, kjer glavnih,
               odgovornih ni tukaj. Ni predsednika Vlade, ni ministrov, vseh tistih, ki naj bi po
               mnenju opozicije opravljali vse te številne zamenjave.</p>
               <p>Zato bi predlagal, da bi Poslovnik spoštovali v tem smislu, da se o predlagani javni
               razpravi danes samo glasuje, če se bo izglasovala ta razprava, bodo imeli predsednik
               in ministri možnost odgovarjati, sicer pa bomo danes poslušali vseh 90 poslancev, ki
               bo trdilo eno ali drugo. Zato predlagam, da spoštujete oziroma skupaj spoštujemo ta
               Poslovnik in da glasujemo o tem predlogu, ne pa da razpravljamo.</p>
            </sp>
            <sp xml:id="SDZ5-Redna-04-2009-03-31.sp327">

               <speaker>PREDSEDNIK DR. PAVEL GANTAR:</speaker>

               <p>Spoštovani gospod Posedel, o tem smo... .../Oglašanje iz dvorane./...</p>
               <p>Gospod Jerovšek, prosim vas.</p>
               <p>Spoštovani kolega Posedel, o tem smo razpravljali pred kakšne pol ure. O tej pobudi,
               da se opravi razprava na naslednji seji po Poslovniku, ni možna razprava. Poslovnik
               pa omogoča obrazložitev glasu pred vsakim glasovanjem in ne daje nobenih izjem, tudi
               za ta primer. Zato obrazložitev glasu moram dopustiti.</p>
               <p>Sam sem na neformalnem sestanku Kolegija predlagal, da bi nasploh nekoliko omejili
               ali definirali problematiko obrazložitve glasu, s tem, da se poskuša preprečiti
               kakršnokoli polemiko in razpravo in da se omeji obrazložitev glasu samo na en
               prijavljen krog. Ta zadnji predlog ni bil sprejet, pri prvem pa je vprašanje, kako
               uspešni smo lahko pri vodenju takšne razprave. O tem ne moremo razpravljati, niti
               tega ne smem dati na glasovanje, ker bi s tem tudi kršil pravico poslanca, da ima
               priložnost obrazložitve glasu. Je pa jasno, da ta institut, če bo volja v Državnem
               zboru, na tak način, kot je, ni dober in ga je treba spremeniti. Zato seveda
               nadaljujemo.</p>
               <p>Besedo ima mag. Branko Grims.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp328">

               <speaker>MAG. BRANKO GRIMS:</speaker>

               <p>Kolege iz trenutne pozicije bi se znalo...</p>
            </sp>
            <sp xml:id="SDZ5-Redna-04-2009-03-31.sp329">

               <speaker>PREDSEDNIK DR. PAVEL GANTAR:</speaker>

               <p>Spoštovani mag. Grims, gre za obrazložitev glasu, ne pa za dialog in pogovor z vašimi
               kolegi iz sedanje pozicije. Prosim.</p>
            </sp>
            <sp xml:id="SDZ5-Redna-04-2009-03-31.sp330">

               <speaker>MAG. BRANKO GRIMS:</speaker>

               <p>Proceduralno je pa možno opozoriti, da imajo z glasovanjem "za" možnost povabiti
               predsednika Vlade, da se nam pridruži...</p>
            </sp>
            <sp xml:id="SDZ5-Redna-04-2009-03-31.sp331">

               <speaker>PREDSEDNIK DR. PAVEL GANTAR:</speaker>

               <p>Niste se javili za proceduralno vprašanje, zato prosim, obrazložite samo svoj glas.
           </p>
            </sp>
            <sp xml:id="SDZ5-Redna-04-2009-03-31.sp332">

               <speaker>MAG. BRANKO GRIMS:</speaker>

               <p>Spoštovani, nihče ne bi te teme odpiral, če ne bi bila vaša ključna predvolilna
               obljuba, da ne bo nobenih političnih menjav. Zdaj je seveda tam števec že v zelo
               visokih številkah in verjamem, da je marsikomu za to zelo nerodno, ker se zaveda, da
               so bile zadnje volitve za zmagovalce velika politična prevara. In sam jih iz tega
               razloga zelo razumem in lepo, da je tako. S tem dokazujejo, da imajo slabo vest.
               Konec koncev, tudi slaba vest je dokaz za to, da vsaj vest obstaja, kar je že na nek
               način pozitiven znak, to odpira možnost za nadaljnje dogovarjanje.</p>
               <p>Vsekakor pa je tu treba opozoriti, da bi bila dobra ta razprava že zato, da bi se
               pogovarjali o teh dimenzijah. Kajti ko je bil prejšnji mandat, je šlo takole: če je
               bil javni razpis, je bilo vpitje, da je to politično kadrovanje; če pa ni bilo
               javnega razpisa, je bilo pa to škandalozno, skrajno neprimerno politično kadrovanje.
               Ob razpravi o tem vprašanju pa je bilo rečeno: če je javni razpis, je javni razpis,
               če ne, je pa to dobra praksa. Lepo vas prosim! V prejšnjem mandatu je bilo to
               škandalozno politično kadrovanje, v vašem ste to krstili za dobro prakso. Že zaradi
               tega, da bo konec tovrstnega sprenevedanja, bi bila ta razprava za razvoj politične
               kulture na Slovenskem zelo, zelo blagodejna. In seveda tudi za spoznanje, za kakšno
               veliko volilno prevaro je v resnici šlo.</p>
            </sp>
            <sp xml:id="SDZ5-Redna-04-2009-03-31.sp333">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Dejan Levanič.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp334">

               <speaker>DEJAN LEVANIČ:</speaker>

               <p>Hvala lepa za besedo.</p>
               <p>Jaz moram reči, da komaj verjamem, zakaj je parlamentarni program tako slabo gledan,
               ker če bi vsaj malo uporabljali argumente pri svojih razpravah ali obrazložitvah
               glasu, bi ljudje mogoče nekoliko lažje prenesli razpravo v Državnem zboru.</p>
               <p>Glasoval bom proti temu predlogu, ker se mi zdi, da je razprava o kadrovski politiki
               in očitkih neupravičena. To nekateri vedo in jih boli, ker se praksa kadriranja v
               Sloveniji spreminja.</p>
               <p>Glasoval bom proti razpravi o kadrovanju, ker si ne želim, da je takšna praksa kot
               je bila v preteklih štirih letih praksa tudi v prihodnje.</p>
               <p>Glasoval bom proti takšni razpravi zaradi tega, ker si ne želim, da je ljudi na
               ključnih pozicijah strah, kot jih je bilo v preteklem mandatu, predvsem strah v
               smislu kateri politični opciji pripadajo, kar je seveda vplivalo tu na motivacijo
               ljudi pri njihovem delu.</p>
               <p>Glasoval bom proti zato, ker trdno verjamem, da nova kadrovska politika prinaša
               predvsem sito strokovnosti med ljudi. Ne želim deliti ljudi na vaše in naše. Ne glede
               na to kdo je bil kam imenovan, jih ne želim spremljati po njihovi članski izkaznici.
               Verjamem, da je bil kdo, ki je bil imenovan na neko odgovorno mesto, tudi iz
               različnih političnih opcij, ampak tega ne bi želel problematizirati. Ne želim dajati
               navzven seznamov ljudi, ki so bili kamorkoli imenovani in jih s tem soočiti tudi z
               dejstvom, v kateri politični opciji so, tako kot to počenjate nekateri. Mislim, da ni
               pravi čas za to. Mislim, da je skrajni trenutek, da ljudi cenimo po njihovi
               strokovnosti, ne glede na to, kateri politični opciji pripadajo. Mi smo to začeli
               delati. Predlagam, da nam sledite in sprejmete novo kadrovsko politiko v Sloveniji.
               Hvala lepa.</p>
            </sp>
            <sp xml:id="SDZ5-Redna-04-2009-03-31.sp335">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Matevž Frangež.</p>
            </sp>
            <sp xml:id="SDZ5-Redna-04-2009-03-31.sp336">

               <speaker>MATEVŽ FRANGEŽ:</speaker>

               <p>Če kdaj, je danes čas, da Slovenija združi vse svoje moči, znanje in talente za to,
               da preživimo te težke čase in da te težke čase izkoristimo kot svoje priložnosti. In
               ti izzivi, ki stojijo pred Slovenijo, morajo Slovenijo združevati in ne razdruževati.
               Predlog po tej razpravi razumem kot sredstvo razdruževanja, kot poskus, da se ponovno
               delimo na vaše in naše in ki pri vsaki drugi točki postavlja v optiko našega
               razmisleka teme, ki niso prave teme. In vprašanja, ki niso prava vprašanja, medtem ko
               ljudje v teh težkih časih tudi zato, ker izgubljajo službe, ali je njihovo delovno
               mesto ogroženo, terjajo od nas pravilne odgovore. Jaz verjamem v novo kadrovsko
               paradigmo. Dopuščam pa, da se je pri tem zgodila kakšna napaka. Da se je pri
               posamičnih primerih postopalo tudi drugače, kot bi sam želel, vendar v temelju zaupam
               predsedniku Vlade Borutu Pahorju, da želi z novo kadrovsko paradigmo pokazati na
               tisto, kar je danes ključni izziv Slovenije. In to je, če hočemo biti jutri močnejši,
               če hočemo zagotoviti socialno varnost ljudem, boljša delovna mesta in boljše
               perspektive slovenskemu gospodarstvu, kulturi, športu in drugim dejavnostim, moramo
               prekiniti s to škodljivo prakso razdruževanja. Zato bom glasoval proti.</p>
            </sp>
            <sp xml:id="SDZ5-Redna-04-2009-03-31.sp337">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Jože Tanko. Prosim.</p>
            </sp>
            <sp xml:id="SDZ5-Redna-04-2009-03-31.sp338">

               <speaker>JOŽE TANKO:</speaker>

               <p>Hvala lepa.</p>
               <p>Glasoval bom za razpravo. Jaz ne oporekam, da so postopki, Vlade, da so niso
               zakoniti oziroma da so zakoniti. Temu jaz ne oporekam. Pač potekajo tako kot je tudi
               v skladu z zakonom. Vendar, oporekam pa temu, da ti postopki ne potekajo tako, kot je
               bilo napovedano z novo kadrovsko paradigmo. Dve in pol leti smo poslušali, na kakšen
               način se bodo dogajale ali pa se ne bodo dogajale spremembe na pomembnih mestih v
               javni upravi, nadzornih svetih, gospodarskih družbah, na direktoratih. In ta nova
               kadrovska paradigma se kljub temu, da predsednik Vlade trdi drugače, ne odvija tako,
               kot je napovedano. V tem času, nekaj mesecev kadruje ta vlada, je bilo zamenjanih
               skoraj 100 oseb, vse usposobljene, vse izobražene in niti ena od teh oseb ni bila
               zamenjana v skladu z novo kadrovsko paradigmo, niti ena. Vse so bile razrešene pred
               iztekom mandata, seveda tisti trenutek, ko je nekdo razrešen, se mu je mandat
               iztekel, to vsi razumemo, vendar potekajo drugače. Tudi ni več imenovanj oziroma
               zagotovila, da bi opozicija lahko imela eno tretjino v nadzornih svetih v
               gospodarskih družbah, kjer ima država pomembne deleže. Tega ni več. To je edina vlada
               v po osamosvojitvi, ki tega ne zagotavlja. Vse Drnovškove vlade, Bajukova vlada in
               prejšnja vlada premierja Janše so to zagotavljale. Ta vlada je tista prva, ki čisti
               radikalno in ne zagotavlja in ne omogoča tretjine v nadzornih svetih. S tem pa tudi
               izrinja opozicijo iz vsega javnega nadzora. Zato je potrebno o tem opraviti razpravo,
               da naredimo te primerjave, da vidimo, ali drži predsednikova trditev ali naša in zato
               bom to razpravo tudi podprl. Hvala lepa.</p>
            </sp>
            <sp xml:id="SDZ5-Redna-04-2009-03-31.sp339">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Ivo Vajgl.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp340">

               <speaker>IVO VAJGL:</speaker>

               <p>Spoštovani gospod predsednik.</p>
               <p>Prejšnja vlada svoje paradigme na kadrovskem področju ni nikoli napovedala. Je pa
               ravnala štiri leta na način, da je ta paradigma bila zelo razvidna in zelo jasna.
               Zelo veliko ljudi je bilo postavljenih v kot, zelo veliko institucij je bilo
               obglavljenih in v zelo veliko institucijah, ki so nacionalnega pomena, so bile
               nasajene glave, ki tja ne sodijo, niti po kvalifikacijah, formalnih, niti po
               deklariranem interesu. Najbrž veste za nekatere, o katerih govorim.</p>
               <p>Najnovejši primer, za katerega sem izvedel, je dejstvo, da je na Ministrstvu za
               zunanje zadeve te države trenutno zaposlenih 147 pooblaščenih ministrov. Prav ste
               slišali, 147 pooblaščenih ministrov, v službi, ki bi po normalnih kriterijih
               potrebovala, recimo, kakšnih 15 do 20 ljudi v takšnem rangu. Vse te je namestila
               Vlada v, recimo temu, pozitivnem cunamiju prinašanja lastnih kadrov, dokler je še
               čas, na pozicije, za katere najpogosteje nimajo niti kvalifikacij niti znanja.</p>
               <p>Mislim, da je potrebna razprava o tem vprašanju kadrovanja v Državnem zboru. Mislim,
               da je to neko pomembno etično vprašanje, ki ga podčrtuje dejstvo, da imamo omejene
               človeške resurse in da jih bomo vedno imeli. Tu gre za izredno pomembno vprašanje.
               Premier je dal napoved, za katero je bilo očitno, da jo bo težko držal. Mislim, da je
               naredil korak predaleč v dobri veri, da lahko uresniči nek humanejši in drugačen,
               bolj pozitiven pristop v kadrovski politiki. Ampak način, na katerega ste vi...
               /Izklop mikrofona./</p>
            </sp>
            <sp xml:id="SDZ5-Redna-04-2009-03-31.sp341">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Franco Juri.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp342">

               <speaker>FRANCO JURI:</speaker>

               <p>Hvala, gospod predsednik.</p>
               <p>Jaz bom glasoval proti, ker menim, da psihoanaliza ne sodi v Državni zbor. In to bi
               bila čista psihoanaliza oziroma gledanje v ogledalo, kjer bi se predlagatelji tega
               predloga v bistvu videli, saj je tam vse to, kar so oni počeli štiri leta, zdaj pa
               zrcalno želijo to projicirati na sedanjo vlado. Ne polemiziram, obrazlagam svoj glas.
               Dejstvo je, da ne moremo glasovati za nekaj, kar se pozablja, da je v prejšnjem
               mandatu prišlo do sistematičnega političnega kadrovanja. Naj omenim samo primer
               lastne občine. Prejšnja vlada je tam kadrovala politično na najvišjih ravneh, recimo
               na vrhu Luke Koper člana SDS-a, na vrhu Intereurope tudi tesni sodelavec prejšnjega
               premierja. Danes vemo v kakšnem stanju so ta podjetja, vsi so vedeli, da to politično
               kadrovanje pelje direktno v pogubo, ampak nihče ni takrat reagiral. Da ne govorimo o
               Hitu, da ne govorimo o kobilarni Lipica in tako dalje. Skratka, veliko je takšnih
               primerov.</p>
               <p>In če nadaljujem tam, kjer se je ustavil kolega Vajgl, v sami diplomaciji. V
               prejšnjem mandatu smo bili priča imenovanju veleposlanika, za katerega se je
               ugotovilo, da ni imelo niti ustrezne izobrazbe, ampak politično ga je bilo treba
               imenovati in ga poslati v Argentino, kljub temu, da Argentina 7 mesecev ni dala in je
               odlašala s soglasjem. To je bilo vse in zato bomo glasovali proti.</p>
            </sp>
            <sp xml:id="SDZ5-Redna-04-2009-03-31.sp343">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Marijan Križman.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp344">

               <speaker>MARIJAN KRIŽMAN:</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Glasoval bom proti, v upanju, da bo predsednik Vlade v čim krajšem času v popravkih
               zamenjal vse nesposobne kadre, ki so bili zadnja štiri leta privlečeni kamorkoli, od
               Vlade do ministrstev in do vseh podjetij, kjer so ljudje delali v strahu, ker so bili
               seveda ustrahovani. In upam, da bo Borut Pahor po pravilih in po dobri praksi v teh
               štirih letih naredil vse, da bodo ljudje mirno in brezskrbno delali in v svojem poslu
               tudi uživali. Zato bom glasoval proti.</p>
            </sp>
            <sp xml:id="SDZ5-Redna-04-2009-03-31.sp345">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Luka Juri.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp346">

               <speaker>FRANCO JURI:</speaker>

               <p>Hvala lepa. Glasoval bom proti iz več razlogov. Prvi razlog je tisti katerega je po
               mojem mnenju odlično opredelil kolega Matevž Frangež, torej dejstvo, da to ni prava
               tema, da to ni tema, ki združuje, je tema, ki deli in temu bi še dodal je tema, ki ne
               bo nikakor prispeval k boljši prihodnosti naše družbe. Drugič, zato, ker mislim, da
               je ta tema blef. Če bi primerjali USB ključek, sam pri sebi ugotavljam, s politiko
               prejšnje vlade, bi morali spiske napisati na celo serijo obsežnih arhivskih trdih
               diskov, saj verjetno na enem USB ključku ne bi bilo dovolj prostora.</p>
               <p>Pa še nekaj. Ta spisek, o katerem govorimo, je sam po sebi blef. Imena ki so tja
               postavljena, sam pri sebi ugotavljam, so postavljena napačno, po krivem in dejansko
               predstavljajo laž. Na primer, na številki 66 se znajde oseba, ki je bil član Sveta
               Vlade Republike Slovenije za študentska vprašanja, ker je bil predsednik študentske
               organizacije. Ko ni bil več predsednik študentske organizacije, je bil, seveda
               popolnoma normalno, razrešen. S tem se strinja tudi sam. Ni normalno, da če ni več
               predsednik, da še vedno sedi. In sedaj namesto njega sedi novi predsednik študentske
               organizacije.</p>
               <p>Teh primerov je veliko. Zato zaključujem, da je v bistvu cela zgodba velik blef in
               si ne zasluži nič drugega kot glas "proti".</p>
               <p>Hvala.</p>
            </sp>
            <sp xml:id="SDZ5-Redna-04-2009-03-31.sp347">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ponovno prosim za prijavo.</p>
               <p>Besedo ima gospa Cveta Zalokar Oražem.</p>
               <p>Prosim.</p>
            </sp>
            <sp xml:id="SDZ5-Redna-04-2009-03-31.sp348">

               <speaker>CVETKA ZALOKAR ORAŽEM:</speaker>

               <p>Hvala lepa.</p>
               <p>Spoštovani kolegi in kolegice! Glasovala bom proti, čeprav moram reči, da me močno
               mika, da bi bila za. In sicer zato, da bi to razpravo v tem parlamentu opravili in da
               bi se soočili, ali res poteka politično kadrovanje pod to vlado oziroma da bi ta
               števec končno le pregledali in ugotovili, ali morda pa ta števec vendarle kaže ljudi,
               jaz ga še nisem pogledala po imenih, ki morda tudi strokovno niso primerni. Jaz ne
               vem, kdaj bomo v tej državi resnično sposobni kadrovati strokovno. Ampak prejšnja
               vlada tega prav gotovo ni počela, pa če to poveste še tisočkrat ali pa hočete
               povedati.</p>
               <p>Desetine in desetine ljudi s teološko izobrazbo sedi po raznih ministrstvih. Je to
               slučaj?! Več 10 ljudi, na primer, ki so krajevno vezani na kraj, kjer je bival
               minister, je dobilo službo v Službi za lokalno samoupravo. Je to slučaj?! Tu je
               toliko sprenevedanja, da s tem, ko želite na nek način obrniti kazalec proti tej
               vladi, se predvsem branite pred vsem tistim, kar ste vi počeli v svojem mandatu. In
               naš predsednik je že povedal, da bi bilo dobro, ko bi števec uravnali tako, da bi
               morda šteli milijarde in milijarde evrov, ki so jih zapravili kadri, ki so bili
               nastavljeni pravzaprav zelo politično z vaše strani, v Intereuropi, v Dravskih
               elektrarnah, krediti, sploh na segmentu Elektra lahko gledamo komaj verjetne zgodbe.
               V Elesu, kjer so financirali kanadske veslače, pa nogometni klub v tretji ligi, iz
               našega denarja, pri tem pa veselo dražili elektriko. In nad vsem tem je bedel tudi
               eden vaših ministrov, ki so ga danes polna usta, malce da ne za Nobelovo nagrado za
               ekonomijo. Morda bi morali zdaj ta prst usmeriti kam drugam.</p>
            </sp>
            <sp xml:id="SDZ5-Redna-04-2009-03-31.sp349">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franc Jurša. Prosim.</p>
            </sp>
            <sp xml:id="SDZ5-Redna-04-2009-03-31.sp350">

               <speaker>FRANC JURŠA:</speaker>

               <p>Hvala lepa, gospod predsednik. Kolegice in kolegi! Obrazložitev glasu bom imel tako
               dolgo, kot bi v bodoče tudi želel, da imamo v poslovniku zapisano. Glasoval bom proti
               predvsem iz razloga, ker mislim, da tisti, ki dobi na volitvah, lahko sebi kader tudi
               izbira, da lahko realizira program, na vseh ravneh, tako na državni kot tudi na
               lokalni. Iz lastnih izkušenj to povem. Hvala lepa.</p>
            </sp>
            <sp xml:id="SDZ5-Redna-04-2009-03-31.sp351">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Robert Hrovat. Prosim.</p>
            </sp>
            <sp xml:id="SDZ5-Redna-04-2009-03-31.sp352">

               <speaker>ROBERT HROVAT:</speaker>

               <p>Hvala še enkrat za besedo. Verjamem, da je nekaterim težko govoriti o teh zadevah.
               Strinjam se pa, da so ta trenutek težki časi, in treba je združiti moči. Če bi imeli
               tisti, ki ta trenutek vodijo to državo, željo, da bi resnično združili moči, potem bi
               tisto naše ponujeno partnerstvo za razvoj z obema rokama sprejeli. Ampak to se ni
               zgodilo. Poglejte, v prejšnjem mandatu je šlo za kadrovanje, ko se je prvič v javni
               upravi pravzaprav zmanjšalo število zaposlenih. Prvič, odkar imamo to. In ko sem prej
               govoril, da je treba združiti moči in dejansko izbrati najboljše. Kaj pa je lahko
               boljšega kot ta kader, ki je bil v prejšnji vladi? /Smeh v dvorani./ Vi se lahko
               smejete...</p>
            </sp>
            <sp xml:id="SDZ5-Redna-04-2009-03-31.sp353">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim!</p>
            </sp>
            <sp xml:id="SDZ5-Redna-04-2009-03-31.sp354">

               <speaker>ROBERT HROVAT:</speaker>

               <p>Prejšnja vlada je dosegla v Evropski uniji, sem že prej povedal, pa ste bili kar
               bledi potem, 7% gospodarsko rast, vaša vlada z vašim kadrovanjem pa je prišla na
               minus 4 odstotne točke...</p>
            </sp>
            <sp xml:id="SDZ5-Redna-04-2009-03-31.sp355">

               <speaker>PREDSEDNIK DR. PAVEL GANTAR:</speaker>

               <p>Gospod Robert Hrovat, prosim vas, da ne polemizirate z drugo stranjo. Prosim!</p>
            </sp>
            <sp xml:id="SDZ5-Redna-04-2009-03-31.sp356">

               <speaker>ROBERT HROVAT:</speaker>

               <p>Upam, da se zavedate svoje odgovornosti. Blefu, blef so bile obljube zdajšnjega
               mandatarja, gospoda Pahorja.</p>
               <p>To je bil čisto navadni blef. Govoril je, bil sem na soočenju, ko je jasno in glasno
               povedal: "Jaz ne bom dovolil kadrovanja mimo strokovnosti. Ne bom dovolil kadrovanja,
               da bi se menjalo ljudi, ki so se dokazali, da so dobri." Menja se vsepovprek. Prišli
               smo na številko 85. Dajmo opraviti to razpravo. Česa se bojite?</p>
            </sp>
            <sp xml:id="SDZ5-Redna-04-2009-03-31.sp357">

               <speaker>PREDSEDNIK DR. PAVEL GANTAR:</speaker>

               <p>Gospod Hrovat, ne sprašujte, ker ne morejo odgovarjati. Hvala lepa.</p>
               <p>Zaključujem obrazložitev glasu v lastnem imenu. Odrejam prekinitev za 10 minut.
               Dobimo se ob 17.16. Hvala lepa.</p>
               <stage>(Seja je bila prekinjena ob 17.06 in se je nadaljevala ob 17.16.)</stage>
            </sp>
            <sp xml:id="SDZ5-Redna-04-2009-03-31.sp358">

               <speaker>PREDSEDNIK DR. PAVEL GANTAR:</speaker>

               <p>Nadaljujemo s prekinjeno točko in sejo. Prosim vas, da zasedete svoja mesta, ker
               bomo takoj prešli na glasovanje. Glasujemo. Navzočih je 40 poslancev. Ugotavljam, da
               zbor ni sklepčen.</p>
               <p>Ponovno bomo glasovali. Glasujemo. Navzočih je 41 poslancev. Zbor ni sklepčen.</p>
               <p>Z glasovanjem bomo nadaljevali čez 10 minut. To je ob 17.27. Hvala lepa.</p>
               <stage>(Seja je bila prekinjena ob 17.17 in se je nadaljevala ob 17.27.)</stage>
            </sp>
            <sp xml:id="SDZ5-Redna-04-2009-03-31.sp359">

               <speaker>PREDSEDNIK DR. PAVEL GANTAR:</speaker>

               <p>Spoštovani kolegice in kolegi, poslanke in poslanci! Nadaljujemo s prekinjeno točko
               in prekinjeno sejo. Prosim, da zasedete svoja mesta, ker prihajamo neposredno na
               tretje glasovanje. Glasujemo. Navzočih je 64 poslank in poslancev, za je glasovalo
               22, proti 40.</p>
               <p><stage>(Za je glasovalo 22.)</stage> <stage>(Proti 40.)</stage></p>
               <p>Ugotavljam, da sklep ni bil sprejet.</p>
               <p>V skladu s predlogom poslanca Zmaga Jelinčiča Plemenitega bo zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru predsednika Vlade, gospoda Boruta Pahorja na poslansko vprašanje gospoda
               Zmaga Jelinčiča Plemenitega v zvezi s proizvodnjo in prodajo generičnih zdravil.
               Glasujemo. Navzočih je 53 poslank in poslancev, za je glasovalo 11, proti 40.</p>
               <p><stage>(Za je glasovalo 11.)</stage> <stage>(Proti 40.)</stage></p>
               <p>Ugotavljam, da predlagani sklep ni bil sprejet.</p>
               <p>V skladu s predlogom poslanca Marijana Pojbiča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               delo, družino in socialne zadeve dr. Ivana Svetlika na poslansko vprašanje gospoda
               Marijana Pojbiča v zvezi z gradnjo domov za starejše. Obrazložitev glasu v imenu
               poslanske skupine. Prosim za prijavo. Besedo ima gospod Marijan Pojbič v imenu
               Poslanske skupine Slovenske demokratske stranke.</p>
            </sp>
            <sp xml:id="SDZ5-Redna-04-2009-03-31.sp360">

               <speaker>MARIJAN POJBIČ:</speaker>

               <p>Spoštovani gospod predsednik! Ker nisem bil zadovoljen z odgovorom ministra za delo,
               družino in socialne zadeve, sem predlagal tudi širšo razpravo o teh vprašanjih, ki
               sem jih postavil ministru za delo, družino in socialne zadeve. Jaz sem zelo
               razočaran, ker je minister za odgovor na to vprašanje porabil nekaj minut. Prepričan
               sem, da v tistih nekaj minutah ni imel možnosti pojasniti vsega tistega, kar sem ga
               vprašal. Ampak to še ni najbolj pomembno. Najbolj pomembno je, da odgovor na
               vprašanje vsebinsko ni bil tako formuliran, kot je bilo pričakovati, da mi odgovori
               na tista temeljna vprašanja in temeljne probleme, s katerimi se srečujejo tisti, ki
               čakajo v vrsti za to, da bi lahko prišli do postelje v domu za starostnike. Gospodu
               ministru sem postavil tri ključna vprašanja, ki jih bom še enkrat ponovil.</p>
               <p>Prvo vprašanje: Kakšni so predvideni ukrepi Ministrstva za delo, družino in socialne
               zadeve v letu 2009 na področju gradnje domov za starostnike?</p>
               <p>Drugo vprašanje: Kakšna je dolgoročna strategija Ministrstva za delo, družino in
               socialne zadeve glede gradnje domov za starostnike?</p>
               <p>In tretje vprašanje: Kakšen je vaš pogled na javno-zasebno partnerstvo pri izgradnji
               domov za starostnike?</p>
               <p>Na vsa ta tri vprašanja nisem dobil konkretnih in kvalitetnih odgovorov. Iz
               rebalansa proračuna izhaja, da so na postavkah, ki so namenjene za izgradnjo domov za
               starostnike, zmanjšana sredstva, na eni postavki celo za pol milijona evrov. Osebno
               ocenjujem in v Slovenski demokratski stranki ocenjujemo, da stvari tu ne gredo v
               pravo smer in da ni pričakovati kakšnih pozitivnih učinkov v smeri, da bi lahko
               pričakovali, da se bo mreža domov za starostnike razširila iz javnih sredstev, tako
               kot je večina strank iz pozicije obljubljala v predvolilni kampanji.</p>
               <p>Ker v Slovenski demokratski stranki ocenjujemo, da stvari ne gredo v pravo smer,
               predlagamo temu visokemu zboru, da o tem opravi širšo razpravo. Hvala.</p>
            </sp>
            <sp xml:id="SDZ5-Redna-04-2009-03-31.sp361">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Glasovanje teče. Navzočih je 63 poslank in poslancev, za je
               glasovalo 21, proti 40.</p>
               <p><stage>(Za je glasovalo 21.)</stage> <stage>(Proti 40.)</stage></p>
               <p>Ugotavljam, da predlagani sklep ni bil sprejet.</p>
               <p>V skladu s predlogom poslanca dr. Vinka Gorenaka bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za notranje zadeve, gospe Katarine Kresal na poslansko vprašanje dr. Vinka
               Gorenaka v zvezi z rezultati dela policije na področju organiziranega in
               gospodarskega kriminala.</p>
               <p>Obrazložitev glasu v imenu poslanske skupine. Prosim za prijave. Besedo ima dr.
               Vinko Gorenak v imenu Poslanske skupine Slovenske demokratske stranke. Prosim.</p>
            </sp>
            <sp xml:id="SDZ5-Redna-04-2009-03-31.sp362">

               <speaker>DR. VINKO GORENAK:</speaker>

               <p>Hvala lepa. Mene so v poslanskem vprašanju zanimale zlasti prioritete. V tem prostoru
               nas je bilo zelo malo, zato bom na kratko skušal zadevo ponoviti. Kot sem povedal
               oziroma vprašal v poslanskem vprašanju ministrico, me je zlasti zanimalo, kolikokrat
               je v svojem mandatu in kako v svojem mandatu uporablja 2. člen Zakona o policiji
               oziroma 2a, b, c in č člen, ki ji daje možnosti in pravico, da usmerja in določa
               prioritete policije, ne da bi pri tem posegala v posamezne segmente. V preteklem
               obdobju so na Ministrstvo za notranje zadeve, zlasti v letu 1997, vladale neke
               nenavadne prioritete. Kot sem dejal je približno v istem času prišlo do najhujšega
               umora v Tekačevem, približno istočasno pa do neke znamenite kršitve javnega reda in
               miru ali poskuša kršitve javnega reda in miru, v kateri sta se besedno spopadla bivši
               podpredsednik vlade in gospod Ivan Zidar. Primer v Tekačevem so obravnavali
               kriminalisti s srednjo šolo, in ni čudno, da so zapisali številko copata 43, namesto
               42. Zato se še danes ukvarjamo z nerešenim primerom in s tem, da Kristijan
               Kamenik...</p>
            </sp>
            <sp xml:id="SDZ5-Redna-04-2009-03-31.sp363">

               <speaker>PREDSEDNIK DR. PAVEL GANTAR:</speaker>

               <p>Prosim za posluh in mir v dvorani.</p>
            </sp>
            <sp xml:id="SDZ5-Redna-04-2009-03-31.sp364">

               <speaker>DR. VINKO GORENAK:</speaker>

               <p>... ni spoznan za krivega v tistem postopku in postopek je odprt. Medtem ko so tisto
               kršitev javnega reda in miru obravnavali kriminalisti na državni ravni, torej na
               najvišjem nivoju, kar je povsem normalno, da bi to moral obravnavati kakšen policist
               začetnik, kriminalist začetnik in tako dalje. V mandatnem obdobju pretekle vlade so
               se stvari vendarle precej spremenile. Tudi že prej so bile določene drugačne zakonske
               osnove, da lahko policija prevzemajo višji nivo in naloge policijskih enot z nižjih
               nivojev, tako da bi težja kazniva dejanja obravnavali tisti z več znanja na najvišjih
               nivojih. To se je tudi poznalo relativno v preteklem mandatnem obdobju z
               raziskanostjo kaznivih dejanj. Raziskanost kaznivih dejanj je narasla na približno
               48%, konkretneje skoraj z 39 na 48%. In priča smo bili raziskovanjem nekaterih
               pomembnih kaznivih dejanj, med drugim tudi o znanem stolpu na Brniku, kjer vemo, da
               je po takratnih podatkih stal 16 milijonov, po novih podatkih pa bo to nekaj okrog 9
               milijonov. S tem sem hotel reči, da policija izjemno lahko pomaga s svojim
               učinkovitim delom tudi tam. V zadnjem obdobju .../Opozorilni znak za konec
               razprave./... pa se vendarle prioritete ponovno postavljajo na glavo. Ugotovil sem,
               da enostavno ni možno zaznati pravih prioritet, zato sem zahteval to razpravo.</p>
            </sp>
            <sp xml:id="SDZ5-Redna-04-2009-03-31.sp365">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 63 poslank in poslancev, za je glasovalo 21,
               proti 41.</p>
               <p><stage>(Za je glasovalo 21.)</stage> <stage>(Proti 41.)</stage></p>
               <p>Ugotavljam, da predlagani sklep ni bil sprejet.</p>
               <p>V skladu s predlogom poslanca mag. Andreja Vizjaka bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za finance dr. Franceta Križaniča na poslansko vprašanje mag. Andreja
               Vizjaka v zvezi z gradnjo Termoelektrarne Šoštanj.</p>
               <p>Obrazložitev glasu v imenu poslanskih skupin. V lastnem imenu. Obrazložitev glasu v
               lastnem imenu. Prosim za prijavo.</p>
               <p>Besedo ima mag. Andrej Vizjak.</p>
            </sp>
            <sp xml:id="SDZ5-Redna-04-2009-03-31.sp366">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Tudi jaz bom kratek. Jaz mislim, da je takšna ali drugačna odločitev glede na ta
               predlog pravzaprav skoraj brezpredmetna, ker je danes Državni zbor izglasoval
               razpravo o odgovoru predsednika Vlade na poslansko vprašanje poslanca Franca
               Bogoviča. Sam bom sicer podprl svoj predlog, vendar tudi če ne bo podprt, bo prostora
               v okviru tiste razprave dovolj tudi za to vsebino, ki je sestavni del širše tematike,
               ki je bila predlagana v okviru tiste razprave.</p>
            </sp>
            <sp xml:id="SDZ5-Redna-04-2009-03-31.sp367">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 64 poslank in poslancev, za je glasovalo 21,
               proti 42.</p>
               <p><stage>(Za je glasovalo 21.)</stage> <stage>(Proti 42.)</stage></p>
               <p>Ugotavljam, da predlagani sklep ni bil sprejet.</p>
               <p>V skladu s predlogom poslanca Ivana Grilla bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               zdravje gospoda Boruta Miklavčiča na poslansko vprašanje gospoda Ivana Grilla v zvezi
               s podelitvijo javnega pooblastila Zbornici fizioterapevtov Slovenije.</p>
               <p>V imenu poslanske skupine prosim za prijavo.</p>
            </sp>
            <sp xml:id="SDZ5-Redna-04-2009-03-31.sp368">

               <speaker>IVAN GRILL:</speaker>

               <p>Hvala lepa.</p>
            </sp>
            <sp xml:id="SDZ5-Redna-04-2009-03-31.sp369">

               <speaker>PREDSEDNIK DR. PAVEL GANTAR:</speaker>

               <p>Najprej prijava gospod Grill.</p>
               <p>Besedo ima gospod Ivan Grill v imenu Poslanske skupine Slovenske demokratske
               stranke.</p>
            </sp>
            <sp xml:id="SDZ5-Redna-04-2009-03-31.sp370">

               <speaker>IVAN GRILL:</speaker>

               <p>Hvala lepa za besedo.</p>
               <p>Na včerajšnje vprašanje, ki sem ga postavil gospodu ministru Miklavčiču v zvezi s
               konflikti, ki so sedaj v slovenskem prostoru zelo izraziti med Zbornico
               fizioterapevtov Slovenije in Društvomfizioterapevtom, kar škoduje uporabnikom teh
               storitev in tudi tej stroki, mi žal minister ni odgovoril na vprašanja, za katera
               mislim, da so zelo pomembna in ki bi lahko tudi pripeljala do rešitve tega konflikta.</p>
               <p>Vemo, da je bilo s strani ministrstva podeljeno javno pooblastilo Zbornici
               fizioterapevtov Slovenije, katerega predsednica je gospa Frederika Kresal, ki ima
               tudi podjetje v lasti, in sicer Vita san, ki izvaja izobraževanje, na podlagi
               katerega si pridobiva licenčne točke za ohranjanje in pa tudi za podeljevanje
               koncesije. Tukaj je v privilegiranem položaju, zaračunavajo storitve zelo različno,
               predvsem nečlanom te zbornice, in to bistveno dražje kot sicer. Vemo pa, da je bilo
               to pooblastilo podano nezakonito, kajti zbornica ne zadovoljuje kriterija, in sicer
               da bi imelo 60% članstva fizioterapevtov v Sloveniji. V zvezi s tem bi bilo zelo
               nujno, da bi imeli informacijo s strani ministrstva, pa tega nismo dobili, koliko
               članov fizioterapevtov je sploh v Sloveniji, kaj bo storil, ko se bo ugotovilo
               oziroma če bo sprožil postopek ugotavljanja dejanskega števila članstev v zbornici,
               ali bo po uradni dolžnosti sprožil postopek ugotavljanja odgovornosti, kajti očitno
               je, da je zbornica fizioterapevtov podala napačno izjavo o njenem članstvu; zakaj
               Ministrstvo za zdravje ni ugodilo zahtevi Družba fizioterapevtov, da bi pogledali v
               spis oziroma v tisto dokumentacijo, in je to storilo šele na intervencijo
               informacijske pooblaščenke. In kar se mi zdi izredno pomembno, ali bo Ministrstvo za
               zdravje odvzelo pooblastila Zbornici fizioterapevtov Slovenije, ko bo le-to
               ugotovilo, da nimajo tistega potrebnega kriterija, to pomeni 60% tega članstva.
               Mislim, da bi ti odgovori bili v pomoč tudi Ministrstvu za zdravje, da bi lahko na
               podlagi tega nekako...</p>
            </sp>
            <sp xml:id="SDZ5-Redna-04-2009-03-31.sp371">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Grill, prosim, če počasi zaključite. Merilec časa vas ni ujel
               zaradi tega, ker se prej niste izključili, ko ste se vključili. Po ročnih meritvah so
               pretekle tri minute. Prosim, da zaključite z obrazložitvijo glasu.</p>
            </sp>
            <sp xml:id="SDZ5-Redna-04-2009-03-31.sp372">

               <speaker>IVAN GRILL:</speaker>

               <p>Hvala lepa. Bom zaključil, pa se bom odpovedal potem obrazložitvi v lastnem imenu.</p>
               <p>Mislim, da bi bila taka razprava v korist ministrstvu in tudi slovenski javnosti,
               predvsem pa fizioterapevtom, da se ugotovijo dejanske razmere, stanje, predvsem pa da
               se poišče rešitev, da se ta gordijski vozel, ki je sedaj pereč, tudi razreši.</p>
            </sp>
            <sp xml:id="SDZ5-Redna-04-2009-03-31.sp373">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo.</p>
               <p>Navzočih je 64 poslank in poslancev, za je glasovalo 21, proti 41.</p>
               <p><stage>(Za je glasovalo 21.)</stage> <stage>(Proti 41.)</stage></p>
               <p>Ugotavljam, da predlagani sklep ni sprejet.</p>
               <p>Prekinjam tudi sejo zbora, ki jo bomo nadaljevali jutri, v sredo, 1. aprila, ob 9.
               uri. Hvala lepa in lep pozdrav. <stage>(SEJA JE BILA PREKINJENA 31. MARCA 2009 OB
                  17.44.)</stage>
               </p>
            </sp>
         </div>
      </body>
   </text>
</TEI>
