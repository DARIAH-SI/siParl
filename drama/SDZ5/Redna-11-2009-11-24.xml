<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-11-2009-11-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|02293124C087C187C125795800398BA8</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=02293124C087C187C125795800398BA8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-11-2009-11-24.DZ" n="11">
               <name>Redna</name>
               <date when="2009-11-24"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-11-2009-11-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 11. seje</stage>
            <stage type="date">(24. november 2009)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 9.00. </stage>


            <sp xml:id="SDZ5-Redna-11-2009-11-24.sp1">

               <speaker>PREDSEDNIK DR. PAVEL GANTAR:</speaker>

               <p>Nadaljujemo <title>prekinjeno 23. točko dnevnega reda</title>, to je z obravnavo <title>Dopolnjenega predloga proračuna za leto 2011.</title>
               </p>
               <p>Prehajamo na razpravo o dopolnjenem predlogu proračuna. Razpravljali bomo o
               posameznih delih dopolnjenega predloga proračuna in vloženih amandmajih. Kot
               posamezni del je štet splošni del, posebni del in načrt razvojnih programov.</p>
               <p>Prehajamo na obravnavo splošnega dela dopolnjenega predloga proračuna. Želi kdo
               razpravljati? Besedo ima mag. Radovan Žerjav.</p>
            </sp>
            <sp xml:id="SDZ5-Redna-11-2009-11-24.sp2">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Me preseneča, nekam malo nas je, me ja kar strah.
               Včeraj je bil očitek Vladi, da jih ni, danes pa je pravzaprav nas manj.</p>
               <p>Želel bi spregovoriti nekaj spregovoriti o proračunu 2011. Včeraj sem razpravljal o
               proračunu 2010. Veliko je bilo rečenega včeraj na temo razvojnosti oziroma razvojne
               naravnanosti proračunov. Sam se v to ne bom spuščal, ker pravzaprav vedno koalicija,
               katerakoli že, trdi, da je proračun razvojno naravnan, nasprotno opozicija trdi, da
               temu ni tako. Pa ne bom o tem razpravljal. Še vedno trdim, da tako proračun 2010 kot
               proračun 2011 nista dovolj varčevalna. To želim pokazati z nekaterimi številkami, z
               nekaterimi analizami, ki sem jih storil tako za 2010 kot za 2011.</p>
               <p>Kar se tiče proračuna 2011, se dosti ne razlikuje od 2010. Če se dotaknem nekaterih
               nevladnih proračunskih porabnikov in ponovno primerjam, tako kot sem včeraj primerjal
               s proračunom, ki ga je zadnjega sestavila še stara vlada, torej vlada, v kateri sem
               nekaj čas tudi sam sodeloval, lahko rečem, da so nekateri indeksi previsoki posamezne
               proračunske uporabnike.</p>
               <p>Če se dotaknem nevladnih proračunskih porabnikov, imamo tukaj podobno sliko. Kabinet
               predsednika Vlade ima torej, če primerjam proračun za 2009, ki ga je pripravila stara
               vlada, in proračun za 2011, eden redkih, ki ima indeks 77; torej, dejansko varčuje in
               je to poleg predsednika države, ki ima 92, in Državnega zbora, spoštovani predsednik
               Državnega zbora, ki ima 89 indeks, so trije redki primerki ali svetle izjeme v
               proračunih za 2010 in 2011, ki resnično varčujejo. Za vse ostale tega, žal, ne morem
               trditi. Državna revizijska komisija ima, denimo, indeks 108, Informacijski
               pooblaščenec 110, Računsko sodišče 100, Državni svet indeks 107, Ustavno sodišče 119,
               Varuh človekovih pravic 118, Komisija za preprečevanje korupcije 242. Pa denimo, da
               razumemo, zakaj je tukaj indeks tako visok in bi se tudi sam s tem indeksom
               strinjal.</p>
               <p>Ne razumem, čemu je to tako. Pričakoval bi, da bi pri sestavljanju obeh proračunov
               bili izpostavljeni neki okviri, neka navodila, pravzaprav neka strategija, ki bi jo
               moral vzpostaviti predsednik Vlade, in s to strategijo pravzaprav nastaviti smer, v
               katero bo ta država v teh dveh letih šla. Namreč, po teh dveh letih bo tri četrtine
               tega mandata te vlade končane in ključne poteze se bodo zgodile ravno v teh
               naslednjih dveh letih.</p>
               <p>Moja ocena je, da te strategije ni bilo narejene, kar ni dobro. Menim, da bi morala
               javna uprava, tudi pod pritiskom Vlade, če hočete, zategniti pas v veliko večji meri,
               kot kažejo v tem primeru številke. Ni normalno, da se nekateri proračunski uporabniki
               tega preprosto ne zavedajo in jim je malo mar, kar se danes dogaja v slovenskem
               gospodarstvu.</p>
               <p>Če se dotaknem vladnih proračunskih uporabnikov in spet primerjam proračun 2009, ki
               ga je sestavljala stara vlada in na katerega je bil sprejet dvakrat rebalans, in
               proračun 2011, lahko ugotovimo, da se pri Protokolu Vlade Republike Slovenije ta
               indeks znižuje, kar je dobro in je logično, ima indeks 79, medtem ko vsi ostali
               proračunski uporabniki - Urad Vlade za komuniciranje ima, denimo, indeks 116, Urad za
               narodnosti indeks 104, Urad za enake možnosti 118, Generalni sekretariat Vlade 115
               oziroma v absolutnem znesku ima za 2 milijona evrov večji proračun. Lahko seveda
               ocenimo, ali je to res primerno ali ne. Urad Vlade za verske skupnosti 112, Urad za
               varovanje podatkov 113, Carinska uprava 110 oziroma v absolutnem znesku skoraj 6
               milijonov evrov več, Urad za preprečevanje pranja denarja 115. No, redka izjema je
               Urad za javna plačila, ki ima indeks 97, Davčna uprava indeks 106. Torej, tudi pri
               teh vladnih proračunskih uporabnikih ni videti neke velike želje po tem, da bi kakšen
               evro privarčevali. Glede na indekse človek dobi občutek, da je princip enak, takšen
               kot je bil, ki ni bil dober, tudi sam se zavedam, da ni bil dober, da so se proračuni
               delali z indeksiranjem. Torej, toliko, kolikor je bilo doseženo na posamezni
               postavki, in potem za novi proračun 5, 6, ne vem, koliko odstotkov gor, in to je
               potem bil novi proračun. Mislim, da je čas, da se s takšnimi principi, če temu tako
               rečem, prekine. In če se dotaknem vseh 15 ministrstev, pa ponovno izpuščam službe
               Vlade, sta samo dve ministrstvi takšni, ki imata indeks pod 100. Tukaj je obramba z
               89 in tudi javna uprava. To sta dve svetli izjemi. Čemu je to tako, ne vem, bojim pa
               se, da morda preveč pretiravamo v primeru obrambe. Medtem ko vsi ostali se takšnih
               pravil ali takšnega načela, da je treba zategniti pas, ne držijo. Razlika med vsoto
               vseh 15 ministrstev v proračunu 2011, torej tista poraba, ki jim je namenjena skozi
               proračun za leto 2011 in tista, ki jim je bila namenjena za leto 2009, je dobrih
               milijardo 200. Torej, včeraj smo ugotavljali milijardo 300, za 2010 nekoliko manj,
               milijardo 200, pa so objektivne okoliščine, čemu je to tako. Najbrž tudi zaradi boja
               s krizo - četudi se nekatera ministrstva, denimo, res morajo in se ukvarjajo s krizo,
               s socialnimi stiskami in tako naprej, še vedno ostane neka razlika, v tem primeru 150
               milijonov. Tudi če odštejemo plače. Za leto 2011 je v primerjavi 2009 nekje 112
               milijonov namenjenih za plače - še vedno ostane neka razlika. Torej, ni res, vsaj te
               številke ne kažejo. Upam, da operiramo vsi z enakimi številkami, z enakimi proračuni
               oziroma da imam prave dokumente, ki sem jih dobil. Vse te številke in primerjave
               kažejo, da ta proračun, če že ni varčevalen, ni dovolj varčevalen, če sem dovolj
               konkreten. Številke pa kažejo še mnogo več. Pričakoval bi, da tudi ta javna uprava se
               zave, da je treba upoštevati dejstva, ki se dogajajo zaradi teh finančno-gospodarske
               krize, da mora tudi javna uprava deliti usodo tega slovenskega gospodarstva. Še več,
               slovensko gospodarstvo si preprosto tako drage državne uprave v tem trenutku ne more
               privoščiti. In to bi moralo biti izhodišče za pripravo tako tega, kot tudi
               naslednjega proračuna.</p>
               <p>Veliko smo se pogovarjali, in ste se pogovarjali, o strukturnih reformah, ki so nujno
               potrebne. Brez strukturnih reform, ali če hočete, nekega novega socialnoekonomskega
               modela, nekega novega socialnoekonomskega ravnotežja najbrž ta država ne pluje v
               pravo smer. In te strukturne reforme bi morale biti vsaj nakazane, po moji oceni,
               skozi ta dva proračuna.</p>
               <p>Ponavljam, leta 2011 bo za vami tri četrtine vašega mandata, ostalo bo leto, ki je v
               vsakem mandatu najtežje, torej tisto predvolilno leto. Sam sem ga skusil na svoji
               koži, ni enostavno. Težko je kaj v tistem zadnjem letu narediti pomembnega oziroma
               narediti tiste korake, ki morda niso všeč volivkam in volivcem, in to sta dve leti, v
               katerih bi bilo takšne korake treba storiti. In žal, skozi ta dva proračuna jaz teh
               strukturnih reform, o katerih smo govorili, o katerih ste sami veliko razpravljali,
               ne vidim.</p>
               <p>Hvala lepa.</p>
            </sp>
            <sp xml:id="SDZ5-Redna-11-2009-11-24.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o splošnem delu dopolnjenega predloga proračuna?</p>
               <p>Prosim, gospod Anton Anderlič.</p>
            </sp>
            <sp xml:id="SDZ5-Redna-11-2009-11-24.sp4">

               <speaker>ANTON ANDERLIČ:</speaker>

               <p>Ko obravnavamo proračun za leto 2011, se je treba najprej vprašati ali počnemo tisto,
               kar ima kakšen smisel ali ne. Jaz sem od takrat naprej, ko smo prišli na dvoletne
               proračune, podpiral ta pristop. Seveda pa so se razmere v tem času bistveno
               spremenile. Mi smo se v vsakem primeru, pri vsakem letu, ko smo sprejemali tisti
               drugi proračun, zavedali, da bomo sprejemali še spremenjen proračun tik pred nastopom
               proračunskega leta. O tem se sprašujem zaradi tega, ker je nemogoče v času, ko smo za
               leto 2009 imeli že dva rebalansa, ko je situacija povsem negotova in zato tudi
               nekateri plani, ki so tukaj predvideni, kako naj bi se posamezne stvari odvijale in
               kam, za katere prioritete naj bi namenili več denarja in katere naj bi zmanjšali, je
               to početje, ki ni gotovo. Verjamem, da bo to v bližnji prihodnosti tudi po
               makroekonomskih pogojih država Slovenija spremljala konca tega leta in seveda v
               prihodnjem letu. Zato menim, da je to le orientacija, da je to tisto, kar morajo
               vedeti vsi tisti, ki na posameznih področjih delajo, da v narekovajih rečem, "bodo še
               obstajali", da bodo lahko načrtovali svoje izdatke, prihodki bodo tako ali tako
               odvisni od marsičesa ne samo od tega, kaj si mi želimo, kaj napovedujemo, kaj konec
               koncev planiramo. Jaz sicer verjamem, da prihajamo v eno stabilnejše obdobje in skozi
               leto 2010, ob nekaterih napovedih, se bodo trendi obrnili v plus, vendar tudi sam
               menim, da tako velika premikanja, kot se sedaj dogajajo, ne bodo vzdržala. Tam, ko
               imamo neverjetne indekse in gre za čisto javno porabo ali pa bi rekli, da gre za še
               dražjo državo, da to gotovo ne bo vzdržalo in bomo morali manjšati. Verjamem pa, da
               bo mogoče v letu 2011 vendar premakniti celotno zadevo v tisto smer, ki se ji reče
               investicije - razvoj in raziskave tako ali tako - kajti trendi, ki so sedaj, da se
               spreminja struktura proračuna tako za 2010 kot tudi z rebalansi v 2009, da gre
               predvsem za izdatke, ki se nanašajo na plače, ki se nanašajo na materialne stroške in
               se ta odstotek znotraj strukture proračuna bistveno povečuje. Če ne bomo obrnili tega
               trenda v drugo smer, potem je vprašanje, ali bomo sploh imeli priložnost, da bomo na
               koncu lahko delali spremembo proračuna, za katero sem predvsem prepričan, da bo konec
               prihodnjega leta tudi nujna. Mislim, da nekatere stvari niso utemeljene, ko gredo
               indeksi v višine, o katerih ni treba posebej govoriti. Vse, kar je indeks nad 110,
               nad 120 in tako naprej, so stvari, ki niso niti upravičene, kaj šele, da bi
               pričakovali, da bi lahko od tega bil kakšen učinek in da bi država bila zaradi tega
               bolj prepričljiva, da bi državljani imeli od te države več. Nasprotno, stvari dajejo
               vtis, da gre preprosto za to, da so si nekateri izborili nek denar v naprej, ki pa ga
               tako ali tako ni, če ga na koncu skozi programe oziroma tudi potrditve v prihodnjem
               obdobju ne bo. Zato se mi zdi, da je sploh razprava o proračunu za leto 2011 v tem
               delu neko planiranje, neko predvidevanje, ki sloni na nekaterih negotovih podatkih,
               negotovih predvidevanjih. Zato, jasno, ker smo se za to metodologijo in ta način
               sprejemanja dvoletnih proračunov odločili, je koristno - veliko pričakujem od
               spremenjenega načina planiranja in spremenjenega načrtovanja v delu, ko govorimo o
               realizaciji nekaterih projektov, ki morajo biti pripravljeni, morajo biti opremljeni
               z vsemi potrebnimi elementi, seveda ne glede na to, kako je nekdo predvidel, da si bo
               čez leto, dve, tri nekje v nekem razvojnem programu nek denar zagotovil, da to ne bo
               osnovna postavka, kot je bila do sedaj. Zato tudi toliko nerealiziranih stvari, ali
               pa nekatere niso mogle biti realizirane, ker niso imele ustreznih postavk.</p>
            </sp>
            <sp xml:id="SDZ5-Redna-11-2009-11-24.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati o splošnem delu dopolnjenega predloga proračuna
               za leto 2011? Prosim, gospod Franc Pukšič.</p>
            </sp>
            <sp xml:id="SDZ5-Redna-11-2009-11-24.sp6">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, gospod predsednik, ministri! Ja, marsikaj je
               pravzaprav res, kar je kolega Anderlič pred mano povedal, glede na to, da je bil tudi
               proračun za leto 2009 dvakrat rebalansiran. Glede na izkušnje, ki jih pa vendarle
               sedaj že ima Vlada, ker je delala dvakrat rebalans 2009 in torej pripravljala
               proračun za naslednje leto, 2010 in tudi 2011, se pa vendarle zdi, da je šla mogoče
               enostavno premalo korajžno v pripravo tako proračuna za leto 2010 kot 2011, glede na
               izkušnje iz 2009. Mogoče bi bilo celo dobro, da bi povedala in rekla: "Ker ne vemo,
               kako bo leto 2010 teklo, je boljše, da se s proračunom za leto 2011 ne ukvarjamo in
               pristopimo k aktualnim problemom, ki so pred nami." Poglejte, 2009. Takoj po
               sprejetem zadnjem rebalansu se je na prihodkovni strani vsaj za eno milijardo, dobro
               milijardo zmanjšalo prihodkov, na odhodkovni strani pa so se dejansko za pol
               milijarde povečali odhodki oziroma diskrepanca med davčnimi prihodki in tekočimi
               transferi in tekočimi odhodki v 2009 je 17%. Seveda zato je javni dolg za 1,8
               milijardo v 2009 in v 2011 načrtovan za 1,6 milijarde evrov, kar je s skupnim dolgom,
               pridelanim v 18-ih letih - 8 milijard, v 2009 - 1,8, v 2010 načrtovani tudi 1,8,
               skoraj 1,9 in v 2011 - 1,65 milijarde. To je pravzaprav preko 33% družbenega
               produkta. To pa je že tako daleč, da verjetno marsikaj od tega ne bo držalo. Sicer ne
               vem, kje se planira tako v letu 2010 kot 2011 za milijardo več prihodkov, če pa
               brezposelnost narašča, produktivnost pada; skratka, problemi se vrstijo. Saj lahko z
               davki, z nekimi obremenitvami, ampak vprašanje je, kdo bo še to vzdržal, ker tako ali
               tako je naša delovna sila, kot pravijo oziroma analize kažejo, v primerjavi z
               ostalimi v Evropi in v svetu daleč med najdražjimi. Torej, s takšnimi obremenitvami
               in s takšnimi postavkami je verjetno res danes zelo brezpredmetno govoriti o
               proračunu 2012 in se bo bistveno prej že tako ali tako po mojem moral popravljati
               2010, kaj šele potem 2011.</p>
               <p>No, poglejte, zaskrbljujoče je, da prav na tistih postavkah ni denarja, kjer bi se
               lahko pripeljalo do nekega razvoja, to so investicije. Samo na cestnem področju, če
               pogledamo, je za leto 2010 145 milijonov na Direkciji za ceste, za 2011 je
               predvidenih 135, to pomeni zmanjšanje, za leto 2012, za katero pa še tako ali tako ni
               proračuna, so leje neke prognoze, pa za skoraj 100 milijonov evrov več, in potem je
               planirano po letu 2013 pa milijarda in nekaj. Če bi javni dolg milijardo 600 bil
               porabljen oziroma namenjen za investicije, bi to celo bila možnost obračanja te
               države v pozitivno smer, ampak temu ni tako, ker je v 2011 davčnih prihodkov za eno
               milijardo manj, kot pa je odhodkov oziroma tudi po tem izračunu oziroma tem proračunu
               bomo napravili 1000 evrov na prebivalca minusa samo v enem letu. In to enostavno s
               strani stroke in s strani Vlade, ki je to predlagala, enostavno, po mojem ni
               nedopustno. Ali si predstavljate, kdorkoli že bo, kako bo sestavljal proračun za 2012
               in za naslednja obdobja? Zdi se mi, da resnično tudi s tem proračunom za leto 2011
               letimo proti tistemu, kot takrat, ko se je uničeval Tam, ko se je uničeval Elan, ko
               se je uničevala Metalna, ko smo imeli 100 tisoč brezposelnih. Danes smo zopet že na
               tej številki 100 tisoč ali blizu 100 tisoč. Vprašanje, kaj se bo dogajalo do konca
               leta 2010. Skratka, peljati državo proti temu, da bomo za polovico ustvarjenega
               zadolžili celo državo, je zame nepojmljivo in nedopustno.</p>
               <p>Sam takšnega predloga proračuna ne bom podprl, ker je tako ali tako brez zveze,
               totalno brez zveze, nihče ne bo imel od tega nič, razen stroške imamo vsi, država,
               državljanke in državljani. Ob takšnem skropucalu, pa ne samo skropucalu,
               katastrofalnem proračunu, ki pelje to državo v katastrofo, narediš pravzaprav smrtni
               greh, če to podpreš. Res! In se morajo - včeraj smo imeli praznik generala Maistra -
               takšni ljudje obračati v grobu.</p>
            </sp>
            <sp xml:id="SDZ5-Redna-11-2009-11-24.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Helena Kamnar, državna sekretarka na Ministrstvu za
               finance.</p>
            </sp>
            <sp xml:id="SDZ5-Redna-11-2009-11-24.sp8">

               <speaker>MAG. HELENA KAMNAR:</speaker>

               <p>Lepa hvala. V zvezi s proračunom za leto 2011 moram povedati, da je tudi Vlada
               razmišljala podobno, kakor razmišljate vi. Ali je v razmerah velike gospodarske
               negotovosti in nenapovedljivosti gospodarskih gibanj za prihodnji dve leti mogoče
               pripraviti proračun, ki bo lahko vzdržal. Po temeljiti presoji se je Vlada odločila,
               da kljub temu ravna skladno z Zakonom o javnih financah, da pripravi predlog
               proračuna in ne novele zakona, ki bi jo odvezal od tega, da pošlje v Državni zbor dva
               proračuna. Zakaj se je tako odločila? Odločila se je predvsem zaradi tega, ker je
               sodila, da lahko prav pri proračunu za leto 2011 toliko bolj pride do izraza pristop,
               za katerega pravite, da ga ni bilo.</p>
               <p>Pristop Vlade pri pripravi proračuna je temeljil na naslednjih načelih. Prvo načelo
               je postavitev fiskalnega pravila. To pomeni, da si je Vlada zastavila za cilj, da bo
               v naslednjih letih obseg proračunskih odhodkov, financiranih iz integralnih
               proračunskih sredstev, se pravi, virov, ki niso pogojeni z namenskimi viri in
               evropskimi sredstvi, ostal nominalno na nespremenjeni ravni. Takšen pristop bo v
               prihodnje zagotavljal relativno restriktivno odhodkovno politiko, kar se kaže tudi v
               proračunu za 2011, še posebej, če upoštevamo, da je bilo treba zagotoviti za leto
               2011 sredstva za plače javnega sektorja v višini, ki omogoča tudi odpravo tretje
               četrtine plačnih nesorazmerij, kar v bistvu predstavlja prenos iz leta 2010.</p>
               <p>Kljub temu je uspela zadržati nominalno nespremenjen obseg odhodkov. Hkrati je v
               proračun za leto 2011 na prihodkovni strani vgrajeno pravilo nespremenjenih davčnih
               bremen. Kljub temu da smo v proračunskem memorandumu zapisali nekatera pričakovanja v
               zvezi z davkom na nepremičnine in v zvezi z zeleno davčno reformo, smo vendarle
               proračun sestavili, brez da bi upoštevali spremembe davčnih bremen oziroma zvišanje
               davčnih bremen v letu 2011.</p>
               <p>Naslednja zadeva, ki zaznamuje proračun za leto 2011, je nedvomno ta, da prihaja pri
               strukturi proračunskih odhodkov do izraza postopen umik nekaterih protikriznih
               ukrepov. Če bi se gospodarska gibanja odvijala skladno s pričakovanji, kot jih
               načrtuje Umar in ki so bila predstavljena tudi vam ob pripravi proračuna, potem bi v
               letu 2011 lahko umikali nekatere protikrizne ukrepe, zato se tudi pri nekaterih
               politikah, ki so bile v letu 2009 in v letu 2011 poudarjene, zlasti imam v mislih
               politiko konkurenčnosti gospodarstva, sredstva nekoliko, pa ne drastično,
               zmanjšujejo.</p>
               <p>Še vedno pa ostaja težišče na izdatkih, povezanih s trgom dela, razvojem in
               izobraževanjem, ker je Vlada ocenila, da so povezani s trgom dela predvsem zaradi
               tega, ker se pričakuje, da učinki brezposelnosti v letu 2011 še ne bodo v polni meri
               popustili in bo zato treba za socialno varnost zagotavljati še naprej relativno
               izdatna sredstva. Za znanost in raziskovanje, visoko šolstvo, pa je Vlada ocenila, da
               je to tista točka, ki lahko v nadaljevanju pripelje v največji meri do povečanja
               konkurenčnosti slovenskega gospodarstva, gledano dolgoročno.</p>
               <p>Še eno stvar želim poudariti. V proračunu za leto 2011 še ni v celoti načrtovanih
               finančnih učinkov strukturnih reform, ki naj bi se zgodile v letu 2010. Delno so
               sicer med odhodki te spremembe že vključene, vendar v celoti ne, ker je v tem
               trenutku priprava zakonodaje na tem področju v taki fazi, da natančnih finančnih
               učinkov še nimamo.</p>
               <p>Proračun za leto 2011 dejansko kaže okvire, v katerih se želimo gibati in se bomo
               morali gibati v letu 2011, če bomo želeli doseči cilj znižanja javnofinančnega
               primanjkljaja v letu 2013 pod raven maastrichtskega kriterija, nedvomno pa bo prišlo
               v strukturi, zlasti odhodkovne strani, ob spremembi proračuna za leto 2011 do
               sprememb. Hvala lepa.</p>
            </sp>
            <sp xml:id="SDZ5-Redna-11-2009-11-24.sp9">

               <speaker>PREDSEDNIK DR. PAVEL GANTAR:</speaker>

               <p>Besedo ima Anton Anderlič.</p>
            </sp>
            <sp xml:id="SDZ5-Redna-11-2009-11-24.sp10">

               <speaker>ANTON ANDERLIČ:</speaker>

               <p>Sam sicer podpiram, da niste prišli s spremembo zakona, da bi vas odvezali od tega
               planiranja za dve leti oziroma pripravo o dvoletnem proračunu, vendar pa nekatere
               ugotovitve ali pa pomisleki držijo.</p>
               <p>Mene v tem delu vendar skrbi, ta načrtovana, pričakovana investicijska vlaganja tudi
               v letu 2011, ki naj bi še vedno padala. Verjamem, da tako z interventnim zakonom, ki
               ga bomo v teh dneh sprejeli, kakor tudi z nekaterimi, sami ste sedaj omenjali,
               strukturnimi reformami, itd., bomo verjetno prišli v nek vzgon in zato seveda me
               skrbi ta del, ko tudi v recimo dopolnitvah načrtov razvojnih programov preprosto
               pravite, da se stvari zmanjšujejo, najmanj za 20 milijonov evrov so tukaj predvidena
               zmanjšanja. Verjamem, da bo lažje planirati in koncentrirati vse aktivnosti okoli
               nekaterih projektov.</p>
               <p>Zanima me v tem kontekstu, ali je mogoče pričakovati, da programi iz finančne
               perspektive 2011 - torej v tem delu 2010 in v 2011, 2012, 2013 itd. - , da bo ta
               usposobljenost, tudi zaradi tega, ker nekatere stvari prenašate na občine, pa so
               povezane s tem, kar mora pač država v tem delu početi, da bomo v tem delu bolj
               učinkoviti in da bo ta dopolnitev s temi prihodki tista, ki bo omogočala realizacijo
               načrtovanih oziroma že začetih projektov vsaj v času, ki je za to predviden. Konec
               koncev bi bilo zelo dobro slišati, ali imate napovedi, da bomo za leto 2009 te stvari
               izpolnili, da si bomo kvoto - v narekovajih - "nafilali" do tistega mere, kot smo
               načrtovali. Bojim se, da nekateri projekti, ki so bili zastavljeni prej, tudi že v
               prejšnji finančni perspektivi, da preprosto ne bodo realizirani niti v tej, ali pa
               vsaj v začetnem delu, ker nekaterih problemov ne razrešujemo dovolj ustrezno. O tem
               je bilo govora tako pri zaključnem računu 2007, 2008 in verjetno je tudi pri tekočem.
               Zato so nad tem delom, ko se že načrtuje, da bo absolutno prišlo do zniževanja
               odhodkov za namene nacionalnih razvojnih programov oziroma načrta razvojnih
               programov, me skrbi, ker če to pomeni, in to pomeni, da se struktura vendarle širi
               ali pa povečuje v tistem delu potrošnje, ki se nanaša zgolj na v narekovajih rečeno,
               "državne birokracije" in ne v tistem delu, ki bi imelo multiplikativne učinke, kar se
               razvoja tiče.</p>
               <p>Zanima me pa predvsem ta del, kako čvrsto planirate v tem delu ta del iz evropskih
               sredstev. Sam sem razumel tudi, da so ti razvojni programi za obdobje 2011-2014 tako
               čvrsto že prepleteni s tistim, kar načrtujemo skupaj z Evropsko unijo v tej finančni
               perspektivi, da tukaj ne bi smelo iti za zmanjšanje, ampak bi moralo ostati tam,
               razen če tudi ne bo prišlo do redefinicije teh virov na strani Evropske unije.</p>
            </sp>
            <sp xml:id="SDZ5-Redna-11-2009-11-24.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite besedo, mag. Kamnarjeva?</p>
            </sp>
            <sp xml:id="SDZ5-Redna-11-2009-11-24.sp12">

               <speaker>MAG. HELENA KAMNAR:</speaker>

               <p>Bom skušala odgovoriti gospodu Anderliču na vprašanja, ki so bila zastavljena v zvezi
               s sredstvi Evropske unije.</p>
               <p>Naš pristop pri načrtovanju sredstev oziroma pri načrtovanju odhodkov, financiranih s
               sredstvi evropskega proračuna, je bil tako v letu 2010 kot v letu 2011 tak, da smo v
               proračuna vključili dejansko samo projekte, ki so v takšni fazi, da bodo lahko
               startali v letu 2010 oziroma v letu 2011, in ki dajejo relativno veliko zagotovilo,
               da bodo v tem obdobju tudi zagotovljeni pogoji, po katerih bomo lahko črpali sredstva
               iz evropskega proračuna. Zato marsikaterih projektov, ki so se v dosedanji razpravi
               že pokazali kot problematični, ni v načrtu razvojnih programov, izpadli so, ker
               preprosto niso v takšni fazi, to se pravi, v fazi izdane odločbe za start projekta,
               da bi lahko bili izpolnjeni pogoji za črpanje evropskih sredstev. Ta relativno
               konservativen pristop smo ubrali iz izkušenj lanskega leta, ko je bil razkorak med
               načrtovanimi sredstvi Evropske unije in črpanimi sredstvi iz Evropske unije izjemno
               velik. Mi smo imeli v zaključnem računu za leto 2008 približno 46% realizacijo
               načrtovanih sredstev. Da se to ne bi ponovilo, smo skušali že v rebalansu proračuna
               za leto 2009 iti bolj konservativno, enak pristop pa je bil tudi v letu 2010 in 2011.
               Zato je opaziti, da se v letu 2011 evropska sredstva znižujejo v primerjavi z letom
               2010.</p>
               <p>Seveda pa imamo mehanizem, ki je zagotovljen v Zakonu o izvrševanju proračuna, da
               lahko projekte, ki so načrtovani v operativnih programih, tudi med letom Vlada
               vključi v proračun oziroma v načrt razvojnih programov, če so zagotovljeni pogoji, da
               se bo projekt lahko začel izvajati in da bo pripeljal tudi do tega, da bodo sredstva
               povrnjena. In na ta način se med letom lahko ta obseg sredstev Evropske unije poveča
               v odvisnosti od realnih možnosti, kaj se bo izvedlo in koliko denarja bomo
               povrnili.</p>
               <p>Naj se v tem trenutku dotaknem še vprašanja, ki je bilo izpostavljeno, kakšna bo
               realizacija letošnjega leta pri črpanju sredstev Evropske unije. Ni dvoma, da so v
               letošnjem letu, tako kot že v preteklih letih, obstajali relativno veliki problemi
               pri zagotavljanju takšnih pogojev, da so sredstva iz Evropske unije nedvomno
               počrpana. Postopki so zapleteni, kljub temu da smo v letošnjem letu vnesli kar nekaj
               novih pravil, ki se seveda v letošnjem letu še ne odražajo v polni meri, pričakujemo
               pa, da se bodo v drugem letu bolj odrazili. Ta pravila so: povračilo davka na dodano
               vrednost kot upravičenega stroška v vseh tistih primerih, ki ga dovoljuje Evropska
               unija, ker je bilo, recimo, v preteklosti praktično nemogoče na vseh segmentih. Potem
               pripeljali smo pravila, ki omogočajo predplačila iz domačega proračuna končnim
               koristnikom, zlasti gre tukaj za tiste končne koristnike, ki imajo status posrednega
               proračunskega uporabnika, pa tudi druge proračunske uporabnike, ki imajo, recimo,
               status gospodarskih družb, vendar v teh primerih je treba zagotoviti zavarovanje, pri
               čemer pa sm kot ustrezen instrument zavarovanja predvideli ne zgolj bančno garancijo,
               ki predstavlja relativno velik strošek, ampak tudi domicilirano menico, ki je mnogo
               bolj fleksibilen in enostaven instrument za tistega, ki mora tako plačilo zavarovati.
               Tako pričakujemo, da bodo ti instrumenti v drugem letu pripomogli tudi k boljšemu
               črpanju evropskih sredstev in hitrejši dinamiki.</p>
               <p>Kar se letošnjega leta tiče, mi pričakujemo, da se bo realizacija od lanskih 46 %
               načrtovanih sredstev gibala med 60 in 70 %, kar je nedvomno velik korak naprej, ni pa
               še tisto, kar si želimo in pričakujemo, da bomo drugo leto prav zaradi teh
               instrumentov, ki sem jih navedla, nekaterih instrumentov, ki pomenijo poenostavitev
               postopkov in še nekaterih pomanjkljivosti v samem informacijskem sistemu, ki podpira
               črpanje evropskih sredstev in so bile v letošnjem letu odpravljene, še bolj
               učinkoviti.</p>
               <p>Hvala.</p>
            </sp>
            <sp xml:id="SDZ5-Redna-11-2009-11-24.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ni več prijavljenih in želje za razpravo, zato zaključujem
               razpravo.</p>
               <p>Glasovanje o splošnem delu Dopolnjenega predloga proračuna bomo v skladu s časovnim
               potekom seje Državnega zbora opravili jutri, v sredo, 25. novembra 2009, v okviru
               glasovanj.</p>
               <p>Prehajamo na obravnavo posebnega dela Dopolnjenega predloga proračuna za leto
               2011.</p>
               <p>Želi kdo razpravljati o posebnem delu proračuna? Ugotavljam, da ne želi. Ne, ne še o
               amandmajih. Posebni del bomo zdaj obravnavali.</p>
               <p>Ker ne želi nihče več razpravljati, zaključujem razpravo in prehajamo na razpravo o
               vloženih amandmajih, ki jih bomo na podlagi pregleda vloženih amandmajev z dne 20.
               11. opravili na podlagi tega pregleda.</p>
               <p>Prehajamo k uporabniku Urad Vlade Republike Slovenije za Slovence v zamejstvu in po
               svetu, na podprogram Podpora Slovencev v zamejstvu in tujini. Imamo en amandma
               Poslanske skupine SDS. Želi kdo razpravljati o tem amandmaju? Ne želi, zaključujem
               razpravo.</p>
               <p>Prehajamo na uporabnika Ministrstvo za finance in na podprogram Obveznosti države do
               ZPIZ. Tu je en amandma Poslanske skupine SLS, želi kdo razpravljati. Ne želi. Zato
               zaključujem razpravo.</p>
               <p>Prehajamo na uporabnika Ministrstvo za kmetijstvo, gozdarstvo in prehrano, podprogram
               Urejanje kmetijstva, gozdarstva in ribištva. Imamo en amandma. Želi kdo o tem
               razpravljati? Ne želi. Zaključujem razpravo. Prehajamo na podprogram istega
               uporabnika, Delovanje služb in javnih zavodov. Imamo en amandma. Želi kdo
               razpravljati? <stage>(Ne želi.)</stage> Zaključujem razpravo.</p>
               <p>Prehajamo na uporabnika Direkcije Republike Slovenije za ceste, kjer imamo na
               podprogramu Investicijsko vzdrževanje in gradnja državnih cest 14 amandmajev
               različnih predlagateljev. Želi kdo razpravljati o amandmajih k podprogramu
               Investicijsko vzdrževanje in gradnja državnih cest? Prosim, gospod Rudolf Petan.</p>
            </sp>
            <sp xml:id="SDZ5-Redna-11-2009-11-24.sp14">

               <speaker>RUDOLF PETAN:</speaker>

               <p>Hvala za besedo. Skušal bom malo skrajšati. Razpravljal bom o treh amandmajih, in
               sicer pod številko 2, 3 in zaporedno številko 4.</p>
               <p>Kot sem že včeraj dejal ob podobni razpravi o proračunu za leto 2010, smo v tej
               dvorani v zadnjem času veliko govorili in poslušali o tem, da gre za razvojno
               naravnane proračune. Seveda, kaj je razvojno naravnano, imamo pravico do svojih
               pogledov, različnih pristopov in tudi različnega razumevanja, kaj je razvoj in kaj
               omogoča razvoj. V Slovenski demokratski stranki pravimo, da razvoj ni mogoč brez
               prometne infrastrukture. Konkretno v teh treh amandmajih, o katerih želim govoriti,
               gre za prometno infrastrukturo, gre za križišča in krožišča. In sicer, konkretno pri
               amandmaju številka 2 gre za križišče, pravzaprav krožišče, pri vstopu v Zreče, to je
               na magistralni cesti Zreče, se pravi, Olipi - Rogla. Pri amandmaju številka 3 gre za
               križišče na magistralni cesti med Celjem in Mariborom, tako imenovano križišče Olipi,
               kjer je odcep za Zreče in Roglo. Pri amandmaju številka 4 pa gre za krožišče na
               magistralni cesti Slovenske Konjice-Poljčane, konkretno v Tepanjah, pri izstopu ali
               izhodu s cestninske postaje z avtoceste. Verjetno ni treba posebej poudarjati, da
               prometna infrastruktura poleg vsega še posebej koristi turističnemu gospodarstvu,
               kajti turizma si ne moremo zamišljati brez dobrih cest, dobre cestne infrastrukture.
               Ker je slovenska turistična infrastruktura, slovensko turistično gospodarstvo
               predimenzionirano za domači trg, če lahko tako imenujem, se pravi za slovenske goste,
               in je odvisno od tujih gostov, lahko mirne duše trdim, da so tujci tako rekoč
               razvajeni z dobro cestno infrastrukturo in če mi temu ne bomo sledili, potem ne
               pričakovati, da bodo tujci množično obiskovali naše turistične centre. V konkretnem
               primeru, o katerem govorim tudi jaz, gre za turistično gospodarstvo na Pohorju,
               konkretno v Zrečah in na Rogli, kajti več ali manj so vsi trije objekti povezani z
               Zrečami ali pa proti Zrečam in proti Rogli.</p>
               <p>Naslednje, kar se mi zdi pomembno, je, da ti trije projekti niso novi, niso takšni,
               ki bi jih želeli v Slovenski demokratski stranki vriniti v obstoječe projekte
               izgradnje cestne infrastrukture, ampak so bili opredeljeni že pred dvemi leti in so
               tudi v programu izgradnje in bi se morali v naslednjem letu in v letu 2011 končali. S
               tem predlogom proračuna pa ti projekti, res da niso črtani, to je treba priznati,
               vendar kolikor sem seznanjen, noben projekt ni bil črtan, vendar se je pa njihova
               izgradnja prolongirala. Izgradnja se je podaljšala v leto 2012, 2013 in pri nekaterih
               projektih je tudi napisano po letu 2013. Kaj to pomeni, to si verjetno znamo vsi
               predstavljati.</p>
               <p>S temi tremi amandmaji smo v Slovenski demokratski stranki hoteli vrniti v takšno
               stanje, kot je še sedaj. Če bi bil sprejet proračun za leto 2011 tako, kot je
               predviden, potem si se ta sredstva zmanjšala in izgradnja bi se prolongirala. Zato
               sem na začetku dejal, da ne vrinjamo novih projektov, ampak želimo samo vrniti v
               prvotno stanje, takšno kot je bilo predvideno s proračuni, ki so bili izdelani prej.
               Še enkrat: ti projekti so bili predvideni za dokončanje v letu 2010 in 2011. Zato
               predlagamo te tri amandmaje.</p>
               <p>Veliko smo slišali o razvojno naravnanem proračun, boste gotovo soglašali z menoj, da
               bolj kot prometna infrastruktura boste težko našli, kaj je bolj razvojno naravnanega.
               Ne nazadnje razvoj nismo samo institutu ali pa tovarne, ampak je to tudi turistično
               gospodarstvo. In turistično gospodarstvo je tisto, ki ima še posebej pomen za naše
               kmetijstvo, kajti vsem je znano, da meso bo verjetno najdražje na krožniku, ne pa, ko
               prodate živino. Turistično gospodarstvo pa je tisto, ki prodaja na krožniku. Imamo
               kup drugih prednosti na turističnem področju. Če želimo privabiti turiste, potem
               moramo graditi prometno infrastrukturo. Ker se ne moremo pohvaliti, da naše zime
               pozitivno vplivajo na cestno infrastrukturo, imamo tudi velike težave tam, kjer je
               prometna infrastruktura zgrajena, ker jo je treba obnavljati. Poleg tega, z razvojem
               so vedno nove zahteve na prometnem delu, tako da je treba tudi obnoviti in dopolniti
               obstoječo infrastrukturo.</p>
               <p>Ti trije projekti pod zaporedno številko 2, 3, 4 so prav gotovo takšni, ki so dobili
               vso podporo pri strokovnih institucijah. Vse je pripravljeno za izgradnjo in tudi
               denar je bil v proračunu zagotovljen. Sedaj s tem predlogom proračuna za 2011 pa se
               ta izgradnja odmika. Včeraj zvečer sem ob predlogu proračuna za 2010 dejal, da glede
               na to, da smo v letošnjem letu ob vsaki priložnosti slišali, da, zakaj pa že prejšnja
               vlada tega ni naredila, če je bilo tako nujno. Obrazložil sem vam še, da je bilo v
               prejšnjem mandatu vse pripravljeno, za izgradnjo je bil tudi denar predviden in tudi
               gradnja se je marsikje začela. Kar pa se projektov tiče, pa je bilo vse pripravljeno.
               Če bi s tem nadaljevali, potem bi se morali vprašati, do katerega leta naprej bi pa
               morala prejšnja vlada vse opraviti, ali za 10 let naprej, ali samo za 5 let naprej,
               ali mogoče še kaj več. To smo sinoči slišali, ampak sinoči nas je bilo tukaj zelo
               malo. Danes vidim nove obraze in je prav, da ponovim to, da ne bi ob tej brezplodni
               razpravi razpravljal o tem, ali je ta projekt res potreben ali ni. Projekti so
               potrebni in v SDS apeliramo, da se podpre in da postavke ostanejo takšne, kot so bile
               predvidene, da se izgradnje ne podaljšuje in ne prolongira. Seveda naprošamo za
               podporo. Hvala lepa.</p>
            </sp>
            <sp xml:id="SDZ5-Redna-11-2009-11-24.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Anton Anderlič. Prosim.</p>
            </sp>
            <sp xml:id="SDZ5-Redna-11-2009-11-24.sp16">

               <speaker>ANTON ANDERLIČ:</speaker>

               <p>Če bi bil prisoten kolega poslanec, ki skoraj pri vsaki stvari vidi zaroto, bi rekel,
               da tudi pri tem poglavju gre za zaroto. Saj sem govoril o kolegu, ki ga ni, ne o vas.
            </p>
            </sp>
            <sp xml:id="SDZ5-Redna-11-2009-11-24.sp17">

               <speaker>PREDSEDNIK DR. PAVEL GANTAR:</speaker>

               <p>Replika brez mikrofona. Se boste lahko javili.</p>
            </sp>
            <sp xml:id="SDZ5-Redna-11-2009-11-24.sp18">

               <speaker>ANTON ANDERLIČ:</speaker>

               <p>Tudi veste, na koga mislim. Včeraj sem že o tem govoril. Ali res mislite, da je v
               pravosodju preveč denarja in da lahko tako rekoč od okrožnih, višjih in do Vrhovnega
               sodišča pravzaprav vse počistite in razporedite na druga področja?</p>
               <p>Sam seveda mislim, da ne mislite resno s tem. Včeraj pri predlogu proračuna za 2010
               je bilo praktično toliko amandmajev s tega področja, da bi lahko spraznili nekatere
               postavke. Tega seveda tega ne podpiram, tudi zaradi tega, ker bi bilo prav, da
               demantirate sami tiste očitke, ki gredo na to vejo oblasti, torej na državni zbor, da
               mi politiki delamo medvedjo uslugo pravosodju, s tem ko grdo govorimo, s tem, ko ne
               vem kaj, itd. Sam ne verjamem, da je mogoče na ta način stvari peljati naprej. Če bi
               bili konsistentni glede na vaše predloge, samo bežni izračun pravi, da tam po letu
               2015, če bi šli s tem trendom naprej, bi verjetno ti s sodišč morali še kaj plačati,
               ker bi prišli že na nivo preživetja oziroma nepreživetja, ne pa, da bi kaj iz
               proračuna za svojo dejavnost dobili.</p>
               <p>Nič nimam proti temu, da vi nekatere stvari in nekaj amandmajev je takih v tem
               poglavju - seveda razpravljamo o vseh, ker sem razumel, da je ta podprogram oziroma
               ta uporabnik in na teh podprogramih pravzaprav največ pričakovanj in največ želja
               posameznih predstavnikov iz določenih okolij. Kot rečeno, nimam nič proti, da vi
               spreminjate znotraj strukture tega ministrstva, kajti to je tako ali tako mogoče z
               generalno določbo, da se prerazporeja z enega projekta na drugega, če so seveda
               zahteve take in pogoji taki, da se to naredi. Nekaj takih amandmajev je. Če bo
               minister rekel, da je to mogoče, ker se ne spreminja struktura, ker ne gre za
               prerazporejanje med porabniki, je to mogoče narediti.</p>
               <p>To, kar se nanaša na Ministrstvo za finance, če govorite, da ne bomo servisirali
               dolga in bomo to rajši dali za neko cesto, je mogoče. Ampak, kaj to pomeni? Pomeni,
               da tisto, kar pa ne bi bil cilj, da bomo zmanjšali javni dolg, da bomo zmanjšali
               primanjkljaj in tako naprej - mi teh stvari preprosto ne moremo početi. Zato takih
               amandmajev preprosto ne morem podpreti. Mogoče je analizirati, kot smo včeraj že
               govorili o tem, ali je načrt na tem segmentu proračuna res pravi. Trdno sem
               prepričan, da so nekatere stvari, ki jih sam opažam, kritične; tako
               prometnovarnostno, kot tudi ozko grlo, ko gre za gospodarstvo, ko gre za frekvenco
               prebivalstva, ki hodi v službo in podobno, pa stojijo stvari in se jih ne loti. Ali
               je to zarota, ali je to namerno, zaradi ne vem česa? Dejstvo pa je, da v nekaterih
               okoljih do pogojev za to, da se nek poseg lahko naredi, pridejo bistveno hitreje kot
               drugje.</p>
               <p>Prvič, zaradi tega, ker je naročilo, kot je nekdo včeraj rekel s strani ministra, s
               strani direktorja direkcije in podobno, tako močno, da se aktivnosti odvijajo
               hitreje. Drugje teh naporov ni in problemi ostajajo nerešeni.</p>
               <p>Že dolgo nazaj je bila sprejeta strategija in tudi resolucija o prometni varnosti in
               tako naprej, kjer je bilo jasno izpostavljeno, da je treba iti po približno sledečem
               vrstnem redu: prometna varnost, frekvenca prometa, gospodarski interesi in tako
               naprej. Tako so stvari v pristopu korektno narejene. Vprašanje pa je, ker konec
               koncev pravim, smo odvisni od tega, kako nekatere stvari potekajo od tistih, ki to
               počno in zato seveda tudi ta napor ne bo koristen, ne bo prispeval k temu, da bi
               točno tista stvar, katero si kdo želi, preskočila nek vrstni red, ampak bo to treba
               narediti znotraj razprave. Konec koncev s prometnim ministrom, z Direkcijo za ceste,
               z vsemi ostalimi. Sam mislim, da je obseg sredstev za to področje kar soliden glede
               na čase, čeprav bi si želel tudi več. Kar se pa tiče razporeditve, pa bo treba
               opraviti diskusijo drugje. Zato od vseh teh 14 amandmajev ne vidim niti enega, za
               katerega bi lahko rekel, ta pa rešuje usodo nekega kraja, neke pokrajine, rešuje
               bistveno enega tistih elementov, o katerih sem prej govoril, torej, varnost,
               gospodarski interes in tako naprej. Pač pa pri vsakem od teh amandmajev želi nekdo
               spremeniti dinamiko v svojem kraju oziroma tisto, za kar je bolj zainteresiran,
               storiti prej, kot bi sicer naredil. Jaz se v to ne morem spuščati. Jaz svoje ceste,
               svojega krožišča nimam in ga tudi nočem imeti, zato ker so za mene od madžarske meje
               do Primorske, do Obale, ali od severa do juga vse ceste moje, naše, skupne, in bi rad
               videl, da so urejene tako, da bodo zagotavljale vse tisto, o čemer sem prej govoril.
               Vendar je to delo stroke, delo tistih, ki se s tem ukvarjajo, jih je pa o tem treba
               povprašati, če odstopajo od teh kriterijev. Zato pravim, od prvega do štirinajstega
               amandmaja niti enega zaradi teh razlogov ne morem podpreti. Vem pa, da jih bom
               slišal, ko bom prišel tja gor, v tiste kraje pod Pohorjem: "ti si bil proti naši
               cesti!" Ne bodo rekli, da smo pa podprli pred desetimi leti tako rekoč pospešeno
               izgradnjo avenije na Roglo, ki je res zgledno urejena in prispeva k turizmu, prispeva
               k prometni varnosti, prispeva h gospodarstvu. Kakor tudi, seveda, če grem na drugi
               konec Slovenije, kjer je podobno. V Prekmurju še zdaj pravijo, da sem jaz kriv, da ni
               odstavnih pasov, pa niti enkrat nisem o tem govoril. Jaz sem pa podprl zato, da gre
               hitreje naprej. Ampak, gospod Verlič bo vedel, ker se smeje, da če smo preskočili
               pet, šest let in denarja ni bilo, je bila najbrž takrat odločitev logična naredimo
               hitro cesto oziroma cesto takšno kakršno smo naredili in smo verjetno deset let
               naredili prometno bolj znosno povezavo med Prekmurjem in recimo centralno Slovenijo.
               Ampak, to so bile neke odločitve, ki so odvisne od tega kaj lahko in kaj ne. Je pa to
               področje kjer čisto pri vsakem proračunu ni sestave parlamenta, ker ne bi bila to ena
               od najbolj takšnih vabljivih diskusij in pričakovanj kaj da lahko naredi in to je
               povezano tudi z diskusijo župani, poslanci, svetniki poslanci, volilni okraji pri
               volilnem zakonu in tako naprej, kjer se drugače to odraža kot se pa odraža, če
               poskušamo pogledati tisto kokoš in reči to je tako, v Sloveniji moramo to in to
               narediti, lahko glede na denar naredimo letos toliko, drugo leto toliko in vsi slej
               ko prej po nekem vrstnem redu morajo dobiti tisto kar rabijo.</p>
            </sp>
            <sp xml:id="SDZ5-Redna-11-2009-11-24.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Dr. Vinko Gorenak, prosim.</p>
            </sp>
            <sp xml:id="SDZ5-Redna-11-2009-11-24.sp20">

               <speaker>DR. VINKO GORENAK:</speaker>

               <p>Hvala lepa. Zdaj ne vem, predsednik, verjetno razpravljamo o ../Nerazumljivo./... vsi
               razpravljamo o vsem?</p>
            </sp>
            <sp xml:id="SDZ5-Redna-11-2009-11-24.sp21">

               <speaker>PREDSEDNIK DR. PAVEL GANTAR:</speaker>

               <p>Ne razpravljamo o vsem, razpravljamo o 14-ih amandmajih, podprogramu investicijsko
               vzdrževanja in gradnja državnih cest, razpravljamo o križiščih, obvoznicah, to pa ni
               vse.</p>
            </sp>
            <sp xml:id="SDZ5-Redna-11-2009-11-24.sp22">

               <speaker>DR. VINKO GORENAK:</speaker>

               <p>Ja, saj bom, bom približno tako kot gospod Anderlič. Se bom držal tega reda.</p>
            </sp>
            <sp xml:id="SDZ5-Redna-11-2009-11-24.sp23">

               <speaker>PREDSEDNIK DR. PAVEL GANTAR:</speaker>

               <p>Bom pozorno poslušal.</p>
            </sp>
            <sp xml:id="SDZ5-Redna-11-2009-11-24.sp24">

               <speaker>DR. VINKO GORENAK:</speaker>

               <p>Jaz bi najprej govoril o amandmaju številka 5. Amandma številka 5 in z veseljem
               ugotavljam, da bo ta amandma podprt s strani koalicije, namreč bil sem obveščen, da
               so predstavniki Zares to podprli in zato me to zelo veseli, namreč to so napovedali
               tudi v lokalnem časopisu in z veseljem ugotavljam, da bo ta zadeva šla skoz.
               Predlagatelj amandmaja pa sem sam. Iz temeljnega razloga, ker cesta Celje-Dobovec,
               tisti, ki poznate turistične kraje v tistem koncu, mislim na Rogaško Slatino in
               Podčetrtek, veste, da je ta cesta ena najbolj obremenjenih tovrstnih cest v državi.
               Sam po tej cesti potujem sam, pa tudi in sodržavljani, krajani po eno uro, da se
               pride do avtocest, do Ljubljane pa potem potrebujejo 40 minut. To govorim s tem, da
               je ta amandma zelo potreben. Računal sem, da ga bo, je pa težak samo 150.000 evrov,
               kar je pravzaprav zelo malo, in bo omogočil, amandma številka 5, in seveda bo
               omogočil nič posebnega. Omogočil bo izključno in samo to, da bi se načrti lahko
               speljali, nič drugega. Nobena lopata ne bo zasajena, verjetno, ampak vsaj to bi
               vendarle želel, da se omogoči.</p>
               <p>Zakaj sem vložil ta amandma. Zavedam se, da ima koalicija namen ali želi povoziti
               večino amandmajev, ki smo jih vložili. Ampak glede na to, da so lokalni predstavniki
               Zares-a to napovedali, da bodo poskrbeli za to zadevo. Pred volitvami so tudi
               protestirali na tej cesti. Potem sem bil začuden nad tem, da niso vložili amandmaja,
               zato sem ga sam. Sem pa zelo hvaležen, da ga bodo podprli, ker bomo s tem naredili
               nekaj dobrega za ta konec. Če pa ge ne bodo podprli pa javno povem, da bom to moral v
               istem časopisu objaviti, kako so glasovali. Hvala lepa.</p>
            </sp>
            <sp xml:id="SDZ5-Redna-11-2009-11-24.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Rudolf Petan.</p>
            </sp>
            <sp xml:id="SDZ5-Redna-11-2009-11-24.sp26">

               <speaker>RUDOLF PETAN:</speaker>

               <p>Hvala za besedo. Prej sem zagovarjal tri projekte krožišča v Zrečah, križišče v Lipi
               in križišče na cesti Slovenske Konjice, Poljčana v Tepanju. Želel bi povedati to, da
               glede na to, da gre za turistično infrastrukturo tudi, poleg tega so ti trije
               projekti tudi vključeni tako ali drugače v projekt univerzijade na Pohorju. Glede na
               to, da nimam navade, da bi poimensko kjerkoli pisal in obelodanjal, kako je kdo
               galsoval, ampak mogoče boste rekli, da večina ni tega potrdila, zato naj povem, da ne
               bi imenoval koga osebo, da kolega, ki je imel skrb, da bo imel težave, če bo prišel v
               Zreče ali na Pohorje lahko povem, da smo tam gostoljubni in da se mu ni treba bati in
               da lahko kar pride in da bo dobrodošel, kvečjemu ga bomo še prepričali kako je ta
               infrastruktura potrebna. Na našem koncu je ta spoštovani kolega vedno dobrodošel, pa
               ne glede na to, kako glasuje. Hvala lepa.</p>
            </sp>
            <sp xml:id="SDZ5-Redna-11-2009-11-24.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa. To je prijetno slišati. Gospod Silven Majhenič.</p>
            </sp>
            <sp xml:id="SDZ5-Redna-11-2009-11-24.sp28">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>To je prijetno slišati.</p>
               <p>Gospod Silven Majhenič, prosim.</p>
            </sp>
            <sp xml:id="SDZ5-Redna-11-2009-11-24.sp29">

               <speaker>SILVEN MAJHENIČ:</speaker>

               <p>Hvala, gospod predsedujoči.</p>
               <p>Ja, moram omeniti nekaj v zvezi s tem. Ko smo na odborih, se ves čas govori, kako so
               prometnice, krožišča zelo pomembni za razvoj gospodarstva, turizma, za
               poseljevanje... Seveda, takrat o tem govorimo zato, ker takrat se denar ne deli. Ko
               pa se denar ne deli, pa to ni več potrebno. Jaz mislim, da ti projekti, ki jih je
               kolega iz SDS-a predlaga, da so ti projekti dobri, razvojno naravnani, da je treba te
               projekte podpreti in tudi ko je omenil Univerzijado, tudi za Univerzijado je to
               pomembno, tako, da kar se tiče tega, mislim, da je prav, da se to izpostavi in tudi
               sprejme.</p>
               <p>Hvala.</p>
            </sp>
            <sp xml:id="SDZ5-Redna-11-2009-11-24.sp30">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o teh 14-ih amandmajih. Če ne želi, zaključujem razpravo pri
               podprogramu: Investicijske dejavnosti in prehajamo na uporabnika: Direkcije za
               vodenje investicij JŽI, podprogram: Investicijske dejavnosti na železniški
               infrastrukturi. Imamo en amandma. Želi kdo razpravljati? Ne želi, zato zaključujem to
               razpravo.</p>
               <p>Prehajamo na uporabnika: Ministrstvo za okolje in prostor, podprogram: Izboljšanje
               stanja okolja. Imamo šest amandmajev, če sem prav preštel, tako je. Želi kdo
               razpravljati o teh amandmajih? Ugotavljam, da ne želi.</p>
               <p>Prehajamo na podprogram: Načrtovanje varstva in urejanje voda. En amandma.</p>
               <p>Prosim gospod dr. Peter Verlič.</p>
            </sp>
            <sp xml:id="SDZ5-Redna-11-2009-11-24.sp31">

               <speaker>DR. PETER VERLIČ:</speaker>

               <p>Hvala lepa.</p>
               <p>To je nadaljevanje amandmaja, ki smo ga v Poslanski skupini Slovenske demokratske
               stranke predlagali tudi v proračunu za leto 2010. Predlagamo povečanje za 10
               milijonov evrov, in sicer na projektu z delovnim naslovom "Čista Ljubljanica", gre pa
               za projekt odvajanja in čiščenja komunalnih odpadnih voda na povodju srednje in
               zgornje Ljubljanice in zajema območje občin Borovnica, Brezovica, Cerknica, Logatec,
               Pivka, Postojna, Škofljica in Vrhnika. Pravzaprav smo se v poslanski skupini odzvali
               na poziv, tudi županov teh občin, ki so na Ministrstvo za okolje in prostor naslovili
               popolno vlogo za projekte, ki seveda zajemajo, kot rečeno, izgradnjo čistilnih
               naprav, rekonstrukcijo, izgradnjo in pa posodobitev ter razširitev tudi
               kanalizacijskih sistemov. Jasno, da je cilj "Čiste Ljubljanice" predvsem to, da bodo
               pravzaprav s tem izpolnjene zakonske obveznosti glede izvedbe komunalne
               infrastrukture, da bo s tem možno dodatno priključiti prebivalce na javni
               kanalizacijski sistem in na čistilne naprave ter, da se bodo emisije, škodljive
               emisije v vode zmanjšala. Ocenjeno je, da bi po dokončanju tega projekta, za katerega
               je na razpolago kar 60% kohezijskih sredstev, torej gre za pomemben projekt, možno
               priključiti kar, to je ocena 14 tisoč novih uporabnikov, torej 14 tisoč novih
               uporabnikov bi o zaključku projekta v območju teh občin bilo ustrezno komunalno
               urejenih in tudi saniranih.</p>
               <p>Vlada je v svoji obrazložitvi, namreč ta projekt je vlada ta amandma v celoti zavrača
               tudi z obrazložitvijo, da so v letu 2011, saj podobno, praktično identična
               obrazložitev je bila tudi za leto 2010, da so bili izbrani po kriterijih in
               usmeritvah Evropske zakonodaje in uvrščeni na prednostno listo Nacionalnega programa
               varstva okolja. Včeraj, ko smo dobili, potem le obrazložitev vlade, namreč zanimalo
               nas je kakšni so ti kriteriji, kdaj je neki projekt uvrščen na seznam Evropskih
               projektov po teh usmeritvah smo seveda dobili odgovore, da mora imeti visoko stopnjo,
               zanesljivo stopnjo, skratka, neki opisni kriteriji kakor kaže. Namreč, še posebej za
               to, ker sem potem v nadaljevanju pač obrazložitve amandmaja glede na nejasen odgovor
               predstavnika Ministrstva za okolja, gospoda državnega sekretarja Kusa, vprašal, kako
               to recimo, da eden izmed projektov, to je konkretno čistilna naprava v Logatcu ima še
               pridobljeno gradbeno dovoljenje, ali to ni zadostni razlog, da je neki projekt
               umeščen? Torej, gradbeno dovoljenje pomeni, da je občina vložila trud, čas, energijo
               tudi svoja sredstva, da je prišla do gradbenega dovoljenja. Za mene to pomeni, da je
               projekt operativen in res ne razumem kaj bi to bilo v nasprotju z evropskimi
               usmeritvami in zakonodajo. Podobno so storile tudi vse sodelujoče občine, popolna
               vloga je bila oddana na Ministrstvo za okolje in prostor.</p>
               <p>Da vendarle končam to obrazložitev amandmaja optimistično. Včeraj je tako minister za
               finance kot tudi državni sekretar, sta dejala, da vendarle obstaja možnost, da se ta
               amandma nekako, če sem prav razumel tudi ustrezno umesti, se pravi v ta predlog
               proračuna in seveda predlagam, da ga v korist čistejšega okolja, v korist vseh tistih
               14 tisoč dodatnih prebivalcev, ki bodo lahko imeli ustrezno izvedene priključke na
               javno omrežje, pač vsi skupaj ta amandma tudi podpremo.</p>
            </sp>
            <sp xml:id="SDZ5-Redna-11-2009-11-24.sp32">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati o podprogramu načrtovanje, varstvo in urejanje
               voda, amandma? <stage>(Ne želi.)</stage> Zaključujem razpravo.</p>
               <p>Prehajamo na uporabnika: Agencija Republike Slovenije za okolje, podprogram:
               Načrtovanje, varstvo in urejanje voda. Želi kdo o tem razpravljati? <stage>(Ne želi.)</stage></p>
               <p>Prehajamo na uporabnika: Ministrstvo za zdravje, podprogramZdravstvo na demografsko
               ogroženih območjih. Ne vidim želje za razpravo, zato zaključujem razpravo.</p>
               <p>Prehajamo na uporabnika: Ministrstva za šolstvo in šport, podprogram: Vrtci. En
               amandma. Ne vidim želje po razpravi, zato zaključujem razpravo.</p>
               <p>Podprogram: O osnovno šolstvo. En amandma. Želi kdo razpravljati? <stage>(Ne želi.)</stage> Pardon,
               se opravičujem. Prosim, gospod Zvonko Lah.</p>
            </sp>
            <sp xml:id="SDZ5-Redna-11-2009-11-24.sp33">

               <speaker>ZVONKO LAH:</speaker>

               <p>Hvala lepa. Poslanska skupina SDS je vložila amandma, podprogram osnovno šolstvo, in
               sicer izgradnjo osnovne šole Mirna peč, namreč v letu 1999 je bil izveden razpis za
               projekte v osnovne šole in vrtce, pa do sedaj še ni bilo 11 projektov izvršenih
               oziroma izvedenih iz tega programa. V letu 2007 je bil ponovno izveden razpis
               Ministrstvo za šolstvo in šport za te projekte, pa tudi niso zaključeni en kup
               projektov. Ponovno je bil v letu 2008 izveden razpis za programe, pa tudi iz tega kar
               nekaj projektov ni bilo zaključenih. V letu 2009 je bil tudi najavljen razpis, vendar
               ga ni bilo in tudi sredstva iz tega razpisa na voljo za izgradnjo osnovnih šol in
               vrtcev. Zato smo v poslanski skupini predlagali amandma, da bi prenesli iz še
               nerazporejenih sredstev iz Ministrstva za šolstvo in šport iz tega podpodročja na
               projekt izgradnjo osnovne šole in vrtca v Mirni peči, pa Vlada ta amandma zavrača.
               Sredstva bodo iz 2009 ostala in se prenesejo v 2010. Poleg tega naj povem, da je ta
               projekt živ od leta 2004, da je na osnovi predlogov oziroma na osnovi pogojev, ki jih
               da Ministrstvo za šolstvo in šport, zdelan projekt, izveden nakup zemljišča in
               porabljeno že preko milijon evrov stroškov občine, da sedanja šola že 40 let nima
               uporabnega dovoljenja in je pri analizah protipotresne varnosti za polovico šole za
               rušenje, občina pa ima v svojem proračunu in načrtu razvojnih programov vsa
               razpoložljiva sredstev investicij namenjena za izgradnjo te šole v letu 2010 in 2011.
               Ministrstvo za šolstvo in šport pa je v svojem načrtu razvojih programov za leto 2010
               in 2011 namenila minimalna sredstva za to investicijo in šele v 2012 nekaj več
               sredstev, vendar samo toliko kolikor znese DDV na celotno investicijo. Ker je bil v
               lanskem letu sprejet Zakon o financiranju občin, ki določa, da mora ministrstvo
               financirati 80% opravičenih stroškov to pomeni približno 50% celotne investicije ne
               več tako je po zakonu tudi občina izdelala investicijski program, ker nam je bilo
               rečeno, da v kolikor se ne držimo zakona je investicijski program in tudi proračun
               občine protizakonit. Občina mora zakon upoštevati pri svojih aktih, država pa ne. Že
               višina sredstev, ki so namenjena za vrtce v naslednjih letih do 2013 kažejo
               mačehovski odnos države do te problematike, saj je tudi minister tukaj na poslanska
               vprašanja odgovoril, da je to stvar samo občin ne pa tudi države. Ministrstvo za
               finance je izjavilo, da v primerni porabi sredstev za investicije ni in da jih morajo
               zagotoviti resorna ministrstva. Posamezna resorna ministrstva pa trdijo, da je v
               primerni porabi vse tudi za investicije. Mislim, da smo na zadnjem Odboru za finance
               tudi nekaj povedali okoli tega in tudi gospod Trofenik je izjavil, ki je bil snovalec
               tega zakona, mislim da v letu 1994, da ni v tem financiranju primerni porabi denarja
               za investicije. V glavnem občina je sedaj pred velikim vprašanjem, kaj narediti z
               investicijo, ker se, investicija je bila načrtovana skupaj z Ministrstvom za šolstvo
               in šport po njihovih kriterijih. Najprej je bil natečaj za izbiro variant, idejnih
               zasnov, potem večkrat preverjen projekt na samem Ministrstvu za šolstvo in šport, to
               je trajalo leta in ko smo prišli do usklajenega projekta kljub maksimalnem,
               dolgoročnem zadolževanju občine tega projekta ne moremo spraviti pod streho. Občini
               ne preostane drugega kot, da čaka, kdaj bo inšpekcija zaprla osnovno šolo, ker nima
               uporabnega dovoljenja že 40 let in ta projekt zapakirati in poslati na Ministrstvo za
               šolstvo in šport, ker ga občina realizirati ne more. Pri usklajevanju povprečnine smo
               se z Ministrstvom za finance dogovarjali, da bi občine lahko črpale sredstva
               učinkovite rabe energije v naslednjem letu in naprej, da za izgradnjo takšnih šol in
               vrtcev, ki bi bili zgrajeni po tem programu, vendar dvomim, da bo do tega prišlo.
               Dogovor ni bil podpisan, mi proračun sprejemamo. Problematika povečanja vpisov v
               vrtce je zelo velika, letos naj bi bilo rojenih 4 tisoč otrok več kot prejšnja leta,
               ti otroci bodo čez kakšno leto potrkali na vrata vrtcev in zanima me kako bodo občine
               reševale to problematiko. Če je tako, kot pravi minister Lukšič, da je to samo stvar
               občin - mislim, da ni, ker so nekateri občani že sprožili tožbo proti občinam in
               proti državi, ker nimajo možnosti vključitve svojih otrok v vrtce. Verjetno bomo
               morali počakati izide teh tožb, da se bo tudi na Vladi kaj zganilo.</p>
               <p>Ker ta amandma ne jemlje sredstev iz drugih postavk, kot pa samo iz nerazporejene
               postavke z istega podprograma, predlagam, da to podprete in da tudi Vlada oziroma
               ministrstvo začne spoštovati sprejeto zakonodajo, ne samo občine.</p>
               <p>Hvala.</p>
            </sp>
            <sp xml:id="SDZ5-Redna-11-2009-11-24.sp34">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o tem amandmaju? Prosim... Podprogram...</p>
            </sp>
            <sp xml:id="SDZ5-Redna-11-2009-11-24.sp35">

               <speaker>IVAN GRILL:</speaker>

               <p>Spoštovani predsedujoči...</p>
            </sp>
            <sp xml:id="SDZ5-Redna-11-2009-11-24.sp36">

               <speaker>PREDSEDNIK DR. PAVEL GANTAR:</speaker>

               <p>Osnovno šolstvo... Prosim, gospod Ivan Grill.</p>
            </sp>
            <sp xml:id="SDZ5-Redna-11-2009-11-24.sp37">

               <speaker>IVAN GRILL:</speaker>

               <p>Jaz bi prosil, če mi dovolite, da eno poglavje prej, ker ste tako hitro preleteli, da
               se nisem imel časa javiti.</p>
            </sp>
            <sp xml:id="SDZ5-Redna-11-2009-11-24.sp38">

               <speaker>PREDSEDNIK DR. PAVEL GANTAR:</speaker>

               <p>Ja, poglejte gospod Grill...</p>
            </sp>
            <sp xml:id="SDZ5-Redna-11-2009-11-24.sp39">

               <speaker>IVAN GRILL:</speaker>

               <p>Ministrstvo za zdravje.</p>
            </sp>
            <sp xml:id="SDZ5-Redna-11-2009-11-24.sp40">

               <speaker>PREDSEDNIK DR. PAVEL GANTAR:</speaker>

               <p>Nisem tako hitro preletel, če bi šli iz zapisa, boste videli, da počakam, precej
               dolgo sem čakal zato nam, da na žalost, ne morem...</p>
            </sp>
            <sp xml:id="SDZ5-Redna-11-2009-11-24.sp41">

               <speaker>IVAN GRILL:</speaker>

               <p>V tem primeru, gospod predsednik,...</p>
            </sp>
            <sp xml:id="SDZ5-Redna-11-2009-11-24.sp42">

               <speaker>PREDSEDNIK DR. PAVEL GANTAR:</speaker>

               <p>Gospod Grill...</p>
            </sp>
            <sp xml:id="SDZ5-Redna-11-2009-11-24.sp43">

               <speaker>IVAN GRILL:</speaker>

               <p>...zelo hitro ste preleteli, ker sploh niste...</p>
            </sp>
            <sp xml:id="SDZ5-Redna-11-2009-11-24.sp44">

               <speaker>PREDSEDNIK DR. PAVEL GANTAR:</speaker>

               <p>...moram zanikati. Lahko gremo časovno pogledati, in sem prepričan, da sem pustil
               dovolj časa.</p>
               <p>Ne gre za to, da vam jaz ne bi želel dovoliti tega, vendar v Državnem zboru je tako,
               če bom enkrat dovolil, potem bom moral vedno to dovoliti. Tega se moramo navaditi,
               meni je žal. Časa je več kot dovolj...</p>
            </sp>
            <sp xml:id="SDZ5-Redna-11-2009-11-24.sp45">

               <speaker>IVAN GRILL:</speaker>

               <p>Saj zato.</p>
            </sp>
            <sp xml:id="SDZ5-Redna-11-2009-11-24.sp46">

               <speaker>PREDSEDNIK DR. PAVEL GANTAR:</speaker>

               <p>...jaz mislim, da sem šel mirno skozi, zato vam, bi rekel, iz teh razlogov ne morem
               dovoliti, se opravičujem, če ne drugače boste jutri pri glasovanju lahko uporabili
               obrazložitev glasu. Zdaj pa vam žal tega ne morem dati. Se opravičujem.</p>
            </sp>
            <sp xml:id="SDZ5-Redna-11-2009-11-24.sp47">

               <speaker>IVAN GRILL:</speaker>

               <p>Dobro. Ne bom zlorabljal poslovnika, kot večina drugih, ampak mislim, da bi
               bilo...</p>
            </sp>
            <sp xml:id="SDZ5-Redna-11-2009-11-24.sp48">

               <speaker>PREDSEDNIK DR. PAVEL GANTAR:</speaker>

               <p>Ne, mislim, da...</p>
            </sp>
            <sp xml:id="SDZ5-Redna-11-2009-11-24.sp49">

               <speaker>IVAN GRILL:</speaker>

               <p>...za slovensko javnost, da bi slišali komentar na amandma, ki se tiče področja
               zdravstva, za katero mislim, da je izredno pereče v tem času.</p>
            </sp>
            <sp xml:id="SDZ5-Redna-11-2009-11-24.sp50">

               <speaker>PREDSEDNIK DR. PAVEL GANTAR:</speaker>

               <p>Mi smo pri podprogramu: Osnovno šolstvo", o katerem je razpravljal gospod Zvonko Lah.
               Vprašal sem, ali želi še kdo razpravljati o amandmaju k podprogramu: Osnovno šolstvo.
               Ugotavljam, da ne. Prehajamo na amandma k podprogramu: Pomoči v srednjem šolstvu,
               kjer je vložen amandma Poslanske skupine SDS. Želi kdo razpravljati o tem amandmaju?
               <stage>(Ne želi.)</stage> Prosim, mir v dvorani, da ne boste spregledali kakšnega amandmaja.
               Ugotavljam, da o amandmaju k podprogramu: Pomoči v srednjem šolstvu ne želi nihče
               razpravljati, zato zaključujem razpravo.</p>
               <p>Prehajamo k uporabniku: Ministrstvo za kulturo, podprogram investicije na področju
               kulture, kjer je vložen en amandma. Ugotavljam, da ni želje po razpravi, zato jo
               zaključujem.</p>
               <p>S tem zaključujem razpravo o amandmajih. Glasovanje o amandmajih in posebnem delu
               dopolnjenega predloga proračuna bomo v skladu s časovnim potekom seje zbora opravili
               jutri, v sredo, 25. novembra 2009, v okviru glasovanj.</p>
               <p>Prehajamo na obravnavo Načrta razvojnih programov.</p>
               <p>Želi kdo razpravljati o Načrtu razvojnih programov? Ugotavljam, da ne, zato razpravo
               zaključujem.</p>
               <p>Glasovanje o Načrtu razvojnih programov bomo v skladu s časovnim potekom seje zbora
               opravili jutri, v sredo, 25. novembra 2009, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>24. TOČKO DNEVNEGA REDA - OBRAVNAVA PREDLOGA ZAKONA O INTERVENTNIH
                  UKREPIH ZARADI GOSPODARSKE KRIZE V OKVIRU NUJNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Besedo dajem predstavniku Vlade
               za dopolnilno obrazložitev predloga zakona. Besedo ima mag. Helena Kamnar, državna
               sekretarka na Ministrstvu za finance.</p>
            </sp>
            <sp xml:id="SDZ5-Redna-11-2009-11-24.sp51">

               <speaker>MAG. HELENA KAMNAR:</speaker>

               <p>Hvala lepa, gospod predsednik. Spoštovani poslanci in poslanke!</p>
               <p>O zakonu o interventnih ukrepih zaradi gospodarske krize je bilo ob tem proračunu že
               zelo veliko govora, zato bom skušala v uvodu podati samo nekaj ključnih poudarkov
               zakaj se je pravzaprav Vlada odločila, da je vložila interventni zakon, in zakaj ni
               posegla po zakonodaji, ki ureja osnovne pravice.</p>
               <p>Kot prvo, gre za zakon, ki naj bi kratkoročno uredil nekatere pravice prebivalstva na
               drugačen način, kot jih ureja matična zakonodaja. V igri je pet zakonov: Zakon o
               plačah funkcionarjev, Zakon o sistemu plač javnih uslužbencev, Zakon o usklajevanju
               socialnih prejemkov, Zakon o pokojninskem in invalidskem zavarovanju in Zakon o
               vrtcih, pa še Uredba o delovni uspešnosti v javnem sektorju. Vsled tega, ker gre za
               enkratno enoletno regulacijo usklajevanja prejemkov, ki se izplačujejo iz blagajn
               javnega financiranja se je Vlada odločila, da to uredi v posebnem zakonu in ne posega
               v teh pet zakonov, ki sem jih navedla. Še en razlog obstaja. Vlada je želela, da s
               tem zakonom jasno na enem mestu prikaže, da bodo vsi prejemniki vseh prejemkov iz
               blagajn javnega financiranja obravnavani na enak način, kar pomeni, da bo
               usklajevanje za vse potekalo po enakih pravilih in da ne bo ena populacija v
               ugodnejši ali manj ugodni situaciji kot druga. Toliko v pojasnitev zakaj interventni
               zakona.</p>
               <p>Zakaj smo sploh posegli po drugačnem urejanju usklajevanja prejemkov iz blagajn
               javnega financiranja? Prejemki iz blagajn javnega financiranja predstavljajo v
               celotnih javnih financah približno 60% vseh odhodkov v državnem proračunu približno
               enak odstotek. To pomeni, da je njihov obseg tako velik, da lahko poseg v te pravice
               pomembno prispeva k zmanjšanju javnofinančnih odhodkov. Drugo vodilo, ki smo ga pri
               tem imeli je ne krčiti obstoječega obsega pravic, ampak zgolj omejiti njihovo
               prihodnjo rast. Na ta način naj bi skupine, ki so deležne teh prejemkov ne bile
               socialno ogrožene. Naj za ilustracijo navedem samo nekaj podatkov. Odprava plačnih
               nesorazmerij v letu 2010, to se pravi, če bi odpravili plačna nesorazmerja tretjo
               četrtino plačnih nesorazmerij v letu 2010 bi za to potrebovali za 120 milijonov
               dodatnih odhodkov. Zakonodaja je bila sprejeta leta 2007, torej poseči v to
               zakonodajo ali preprečiti, da bi do tega prišlo razen s predlaganim načinom ni bilo
               mogoče.</p>
               <p>Uskladitev. Uskladitev socialnih transferov, uskladitev pokojnin in uskladitev plač
               po veljavni zakonodaji bi zahtevala približno 80 milijonov sredstev. Ocenili smo, da
               bi ob polovični uskladitvi kot je sedaj predvidena lahko ta sredstva znatno
               prihranili, zato je pred vami interventni zakon, ki v celoti podpira rešitve, ki so
               predstavljene v predlogih proračunov. Hvala lepa.</p>
            </sp>
            <sp xml:id="SDZ5-Redna-11-2009-11-24.sp52">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za finance in monetarno politiko kot
               matično delovno delo. Besedo dajem članu Bogdanu Čepiču za predstavitev poročila
               odbora. Prosim.</p>
            </sp>
            <sp xml:id="SDZ5-Redna-11-2009-11-24.sp53">

               <speaker>BOGDAN ČEPIČ:</speaker>

               <p>Hvala, predsednik Državnega zbora za besedo. Lep pozdrav predstavnicam, ministric in
               predstavnikom vlade.</p>
               <p>Odbor za finance in monetarno politiko je na 16. nujni seji dne 13. 11. 2009 kot
               matično delovno telo obravnaval Predlog zakona o interventnih ukrepih, zaradi
               gospodarske krize, ki ga jeDržavnemu zboru predložila Vlada Republike Slovenije s
               predlogom za obravnavo oziroma sprejem po nujnem postopku, ki ga je dne 9. 11. 2009
               potrdil Kolegij Predsednika Državnega zbora. Odbor je prejel mnenje
               Zakonodajno-pravne službe, ki je besedilo proučila tako z vidika skladnosti z ustavo,
               pravnim sistemom kot v zakonodajno tehničnem pogledu in ob tem opozorila na potrebni
               redakcijski popravek 8. člena.</p>
               <p>Amandmaje so vložili Poslanska skupina SLS k 2. in 3. členu. Poslanska skupina SDS k
               1., 2., 3., in 4. členu. Koalicijska poslanska skupina k 8. členu. V uvodni
               dopolnitvi obrazložitve členov je minister pristojen za finance poudaril, da je ob
               nastali krizni situaciji osnovna namera Vlade uvedba kratkoročnih ukrepov za
               zmanjšanje javnofinančnih odhodkov, ustrezne strukturne reforme pa so predvidene v
               dolgoročni perspektivi, medtem ko smo v zadnjih letih beležili tako rast plač kot
               socialnih transferjev, subvencije pri plačilu vrtca, brezplačno prehrano za
               srednješolce in podobno in pokojnine. Vlada meni, da se v nastali krizni situaciji
               namesto prizadevanja za zmanjšanje tovrstnega pritiska na javne finance ob hkratni
               zagotovitvi izplačil prej navedenih prejemkov prebivalstva v zakonsko določenem
               obsegu. Predstavnica Zakonodajno-pravne službe je ob predstavitvi mnenja navedla, da
               je posredovana pripomba, pravno-tehnične narave, upoštevana v predlogu amandmaja
               koalicijskih skupin k 8. členu zakonskega predloga.</p>
               <p>V obsežni razpravi so bila predstavljena različna mnenja, izraženi določeni pomisleki
               in postavljena posamezna vprašanja. Tako je bil s strani poslancev iz vrst opozicije
               ob načelni pripombi, da bi bilo ustrezneje spremeniti osnovne predpise, na katere se
               predlog nanaša, kot s predlogom posegati v vrsto določenih predpisov, med drugim
               izrečen pomislek glede dejanske usklajenosti besedila s socialnimi partnerji. Rešitve
               naj bi bile parcialne, s hkratnim posegom na občutljive dele populacije, kot so, na
               primer, prejemki socialnih transferjev, pokojnin. Medtem so sočasno na drugih
               področjih evidentne izjeme stečajni upravitelji, nadzorniki bank z visokimi
               odpravninami. Po zaključkih poslancev iz vrst koalicije pa predlog zakona v nastali
               krizni situaciji na edini sprejemljiv način prispeva k rešitvam nastalih vprašanj
               globalne razsežnosti.</p>
               <p>V nadaljevanju sta odboru vrsto pojasnil oziroma odgovorov na zastavljena vprašanja
               in izražene pomisleke posredovala tudi minister, pristojen za finance, in
               predstavnica finančnega ministrstva.</p>
               <p>Ob obravnavi se je odbor v skladu s 130. členom Poslovnika Državnega zbora opredelil
               do vloženih amandmajev in sprejel redakcijski amandma poslanskih skupin SD, Zares,
               DeSUS in LDS k 8. členu. Ob tem odbor ni sprejel amandmajev Poslanske skupine SLS za
               črtanje 2. in 3. člena, niti amandmaja Poslanske skupine SDS za spremembo 1. člena, v
               vsebinski povezavi s predlogi za črtanje 2., 3. in 4. člena zakonskega predloga.</p>
               <p>Odbor je ob glasovanju o amandmajih v skladu s 128. členom Poslovnika Državnega zbora
               hkrati glasoval o posameznih členih predloga zakona in jih sprejel. Glede na sprejete
               amandmaje je na podlagi prvega odstavka 133. člena Poslovnika Državnega zbora
               pripravljeno besedilo dopolnjenega predloga zakona, ki oba sprejeta amandmaja
               vključuje, in je sestavni del tega poročila.</p>
               <p>Predlagam, da predlog zakona, s katerim se začasno omejuje rast izdatkov v vseh
               blagajnah javnega financiranja kot prispevek za skorajšnjo javnofinančno
               konsolidacijo ob izhodu iz trenutne krizne situacije sprejmete.</p>
            </sp>
            <sp xml:id="SDZ5-Redna-11-2009-11-24.sp54">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima mag. Radovan
               Žerjav, v imenu Poslanske skupine Slovenske ljudske stranke.</p>
            </sp>
            <sp xml:id="SDZ5-Redna-11-2009-11-24.sp55">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovane ministrice, minister, kolegice in kolegi!
               Kot že večkrat rečeno, v Poslanski skupini Slovenske ljudske stranke predlaganega
               zakona ne bomo podprli. Nedopustno se nam zdi, da se ob povečanem trošenju državne
               uprave poskuša varčevati na račun socialno najšibkejših slojev. Reševanje javnih
               financ z neusklajevanjem oziroma polovičnim usklajevanjem socialnih transferjev, kot
               so otroški dodatek, dodatek za nego otroka, dodatek za veliko družino, pomoč ob
               rojstvu otroka, starševski dodatek, socialna pomoč, nadomestilo brezposelnim,
               nadomestilo invalidnost, dodatek za pomoč in postrežbo, štipendije in tako dalje v
               tej situaciji enostavno ni primerno. V Slovenski ljudski stranki se nam nadalje zdi
               nedopustno, da se javne finance rešuje na račun mladih družin in otrok, ko bi se z
               malo dobre volje veliko večja sredstva dalo prihraniti na drugih področjih porabe,
               predvsem državne uprave in njenega aparata. Predstavitev začetka izvajanja sprememb
               in dopolnitev Zakona o vrtcih, ki določajo, da se iz državnega proračuna vrtcem
               zagotavljajo sredstva za sofinanciranje plačil staršev za otroka, ki je dopolnil
               starost 5 let v višini 50% plačila je milo rečeno nedopustno.</p>
               <p>V obrazložitvi zakona pravite, da bi neuveljavitev teh dveh ukrepov povzročila resne
               motnje pri zagotavljanju vzdržnosti javnih financ, medtem ko smo v okviru razprave ob
               proračunih za leti 2010 in 2011 ugotavljali nedopustno povišanje javne porabe na
               nekaterih postavkah, denimo izdatki za blago in storitve in mnogih drugih postavkah,
               kjer se nekateri proračunski porabniki ne zavedajo potrebnosti in nujnosti
               varčevanja. Razumljivo je, če je vreča prazna, pač, ni kje za vzeti. Ampak zakaj je
               prazna vedno le za nekatere, za druge pa je ta ista vreča vedno in vsakič dovolj
               polna. Najtežje je varčevati na družinah, otrocih, upokojencih in socialno ogroženih
               slojih prebivalstva, torej tistih, ki se najtežje sami branijo. Nekateri direktorji
               ali vodje posameznih uradov in tako naprej, agencij, ki, kot smo videli, imajo vsi po
               vrsti indekse večje kot 100 se očitno veliko veliko bolje znajo braniti oziroma bolje
               zagovarjati višjo porabo, kot ti, ki sem jih omenil.</p>
               <p>V okviru obravnave predloga zakona na matičnem delovnem telesu smo predlagali črtanje
               2. in 3. člena predloga zakona, torej členov, ki urejata problematizirano vsebino.
               Seveda smo bili pri tem preglasovani.</p>
               <p>Naj poudarim, Slovenska ljudska stranka tega zakona ne bo podprla. Hvala lepa.</p>
            </sp>
            <sp xml:id="SDZ5-Redna-11-2009-11-24.sp56">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Srečko Prijatelj v imenu Poslanske skupin Slovenske nacionalne
               stranke.</p>
            </sp>
            <sp xml:id="SDZ5-Redna-11-2009-11-24.sp57">

               <speaker>SREČKO PRIJATELJ:</speaker>

               <p>Hvala lepa. Spoštovani predsednik. Spoštovana ministrica. Kolegice in kolegi. Lep
               pozdrav tudi obiskovalcem.</p>
               <p>Ocena finančnih posledic kaže na to, da se z uveljavitvijo tega zakona plače,
               socialni transferji in pokojnine, izdatki v proračunu v letu 2010 ne bodo povečali,
               seveda, če to sprejmemo. Z interventnim zakonom Vlada, tako Vlada navaja, predlaga
               spremenjen način usklajevanja vseh prejemkov izpadlih iz javnih financ torej plač,
               pokojnin, socialnih transferjev kot je bilo dogovorjeno s socialnimi partnerji.
               Predstavlja novo uskladitev plač in na nek način tudi zagotavlja, da nam bo z
               uskladitvijo in s sprejemom teh interventnih in s sprejemom teh interventnih ukrepov
               seveda nam nekako zagotovila vzdržnost javnih financ.</p>
               <p>Spoštovani, jaz bi seveda na tem mestu rad poudaril sledeče. Vlada si prizadeva
               uresničiti vse zakonske pravice, je zapisano, iz naslova socialne države, kar seveda,
               to ni res, ker danes bomo manko poiskali ravno na področju plač, pokojnin in v bistvu
               okrnjene družinske politike. Iz tod nabiramo manko denarja, ki je ovrednoten tam
               nekje na 400 milijonov evrov.</p>
               <p>Spoštovana ministrica, včeraj sem vas vprašal, zakaj država ne plačuje prispevkov
               delavcem, ki delajo polni delovni čas. Zakaj direktorji državnih podjetij, katerih
               večinski lastnik je država, zakaj ti direktorji prejemajo večje plače kot premier sam
               ali ministri? Zakaj menedžerji, ki so uničili dobra podjetja kazensko ne odgovarjajo?
               In seveda, zakaj v teh interventnih ukrepih nismo zapisali tudi to, da bomo ne samo
               financirali nedelo torej čakanje na domu, skrajšani delovni čas, ampak da bomo s temi
               interventnimi ukrepi, ki bi morali biti podprti tudi finančno stimulirali nova
               delovna mesta, ustvarjali novo dodano vrednost, dali možnost prvi zaposlitvi,
               skratka, bogatili to davčno njivo, jo na neki način zorali, pognojili, posejali in
               počakali čez leto dve, če se bo kaj več na tej davčni njivi tudi nabralo. Ne, mi samo
               pobiramo iz te davčne njive in seveda v nedogled to pač ne gre. Sedaj ugotavljamo, da
               so socialni transferji posameznikom dodeljeni v preveliki meri in da moramo
               spremeniti način dodeljevanja teh sredstev, to ta zakon ugotavlja. In seveda, da
               financiramo samo nedelo in vlagamo samo v tiste socialne transferje, ki so spodbuda,
               lahko so spodbuda velikim podjetjem, ki čakajo na boljše časa, da v dobri kondiciji
               pričakajo naročila, da bi pa razmišljali drugače, da bi inovativno tudi podprli
               programe, ki so financirani z mednarodnimi sredstvi, torej nepovratnimi sredstvi
               Evrope, omogočali mladim, perspektivnim podjetnikom, da začnejo s prvo zaposlitvijo
               in da seveda razvijajo nove produkte v Sloveniji, sami morajo to poiskati v tujini,
               tega pa ti interventni ukrepi ne zajemajo. In to me moti. Predlog zakona o
               interventnih ukrepih zaradi gospodarske krize ne more biti popoln če nima tega,
               oprostite. Mi govorimo samo o tem kako bomo pogasili požar, ki je že zagorel. Seveda,
               kje bomo dobili ta denar za katerega ugotavljamo, da bo povzročil manjko v državni
               blagajni. Jaz se s tem seveda lahko strinjam. Škoda bi bilo, če bi bili proti, ker
               potem naredimo še večjo škodo, kot je že narejena, vendar pa, spoštovana ministrica:
               kdaj bomo mi začeli razmišljati v kontekstu tega, da davek ni zgolj samoumevna zadeva
               in da tam kjer je ta vreča iz katere jemljemo, je samoumevno vedno polna. To vrečo je
               treba na nek način tudi napolniti. In dejstvo je, da se nam nezaposlenost veča. Konec
               leta bomo imeli preko 100 tisoč nezaposlenih. To so ljudje ki ustvarjajo davčno
               njivo. In drugo leto bomo v takšnem obdobju govorili o številki 150 tisoč
               nezaposlenih, kajti sami ocenjujete, da je v bistvu ta ukrep strukturne narave in da
               bo gospodarska kriza imela dolgoročne posledice. Nič pa nismo naredili na tem, da bi
               to gospodarsko krizo na nek način tudi izkoristili sebi v prid, kajti vemo, da bi
               lahko marsikaj pametnega iz tega potegnili in začeli delati tudi nove produkte in
               novo dodano vrednost iz tega naslova.</p>
               <p>Hvala.</p>
            </sp>
            <sp xml:id="SDZ5-Redna-11-2009-11-24.sp58">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Milan Gumzar v imenu Poslanskega kluba Liberalne demokracije
               Slovenije.</p>
               <p>Prosim.</p>
            </sp>
            <sp xml:id="SDZ5-Redna-11-2009-11-24.sp59">

               <speaker>MILAN GUMZAR:</speaker>

               <p>Spoštovana gospa ministrica, minister s sodelavci Vlade, predsednik Državnega zbora,
               lepo pozdravljeni.</p>
               <p>Interventni zakon, ki smo ga prejeli v obravnavno nam je državljanom in posledično
               tudi nam poslancem Republike Slovenije poslal jasno sporočilo - da je kriza izredno
               globoka, saj je bilo nujno potrebno poseči tudi na izjemno nepriljubljeno področje
               plač javnih uslužbencev in funkcionarjev ter na področje pokojnin.</p>
               <p>Zakon, ki je danes pred nami, je rezultat težkega dela, ki ga je Vlada opravila v
               pogajanjih s socialnimi partnerji. Predvsem je dokaz, da ima ta vlada posluh za
               socialni dialog in ga tudi udejanja v praksi. Zakaj to govorimo? Namreč prvotna
               različica tega zakona, ki je prispela v parlament, je bila mnogo bolj restriktivna,
               pa tudi neusklajena s socialnimi partnerji. Danes je ta zakon usklajen, kljub temu,
               da si ga ni želela Vlada, še manj pa socialni parterji. Cilj zakona je jasen, in
               sicer zmanjšati tveganje za stabilnost javnih financ v obdobju finančne krize,
               predvsem preko zmanjšanja javnofinančnega primanjkljaja.</p>
               <p>Za doseganje tega cilja vsebina zakona na področju transferov iz proračuna
               predvideva: polovično usklajevanje transferov po Zakonu o usklajevanju transferjev
               posameznikom in gospodinjstvom v Republiki Sloveniji, podaljšanje obdobja za
               uveljavitev sofinanciranja plačil staršev za otroke v vrtcih, ki so dopolnili starost
               petih let – in sicer se to obdobje podaljšuje za eno leto, polovično usklajevanje:
               glede na rast povprečne plače, rast pokojnin in drugih prejemkov iz naslova
               pokojninskega in invalidskega zavarovanja.</p>
               <p>Na področju plač javnih uslužbencev in funkcionarjev zakon zmanjšuje javnofinančne
               izdatke preko: neizvedbe odprave plačnih nesorazmerij funkcionarjev, določene za leto
               2010, polovične uskladitve plač v javnem sektorju, neizplačevanja redne delovne
               uspešnosti za leto 2010 ter omejitve izplačevanja delov plače iz naslova povečanega
               obsega dela, ki se ne opravi iz naslova in sredstev posebnega projekta.</p>
               <p>S temi, sicer nepopularnimi, a nujnimi ukrepi, ki jih je bila Vlada prisiljena
               udejanjiti, bomo kratko in srednjeročno stabilizirali javne finance. Kot navaja Vlada
               v zakonu, bo s sprejemom tega zakona omogočeno izvrševanje proračuna v letu 2010, v
               nasprotnem primeru pa bi to pomenilo resne motnje pri zagotavljanju vzdržnosti javnih
               financ.</p>
               <p>Kot običajno, najbolj glasni nasprotniki tega zakona prihajajo iz opozicijskih vrst,
               kjer bi vse oziroma večino členov interventnega zakona črtali, pri sprejemanju
               proračuna pa rohneli nad pretiranim zadolževanjem. To pa enostavno ne zdrži
               zdravorazumskega premisleka, še manj pa ne zdrži osnovne ekonomske logike. Pogajanja
               s socialnimi partnerji, sindikati, upokojenci ter posledično sprejetje tega zakona je
               dokaz, da mora javni sektor deliti usodo gospodarstva, saj je gospodarstvo tisto, ki
               primarno generira dodano vrednost in plačuje davke. Vsekakor pa se moramo vsi skupaj
               zavedati, da nam je še veliko za postoriti na področju racionalizacije in
               optimizacije v javne sektorju, predvsem preko boljše organiziranosti vseh segmentov:
               ministrstev, agencij, uradov, javnih zavodov in tako dalje, za zagotavljanje boljših
               javnih storitev in bolj učinkovitih javnih služb. Pa tudi na področju javnega
               naročanja nas čakajo dodatne naloge, kljub temu, da se je v tem mandatu javno
               naročanje v praksi uspelo postaviti v ustrezne okvire. V LDS imamo v mislih predvsem
               agencijo za javno naročanje.</p>
               <p>Glede na situacijo v kateri se nahajamo, v Poslanskem klubu Liberalnih demokratov
               Slovenije interventne ukrepe razumemo kot nujno zlo, ki pa ga moramo kot odgovorni
               koalicijski poslanci sprejeti, zato bomo predlagani zakon tudi podprli.</p>
            </sp>
            <sp xml:id="SDZ5-Redna-11-2009-11-24.sp60">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Bogdan Čepič v imenu Poslanske skupine Socialnih demokratov.
            </p>
            </sp>
            <sp xml:id="SDZ5-Redna-11-2009-11-24.sp61">

               <speaker>BOGDAN ČEPIČ:</speaker>

               <p>Hvala lepa za besedo. Nihče ni zadovoljen, ko se sprejema ukrepe, ki zmanjšujejo ali
               celo delno odpravljajo utečen sistem usklajevanja ali izvajanja socialnih
               transferjev, plač in pokojnin, pa čeprav je to kratkotrajen ukrep. Zaradi poglobljene
               finančne gospodarske krize je žal za leti 2010 in 2011 potrebno prav to. Gospodarska
               razmerja močno vplivajo na višino in strukturo proračunskih izdatkov v letu 2009 in
               bodo vplivale še v letih 2010 in 2011. Vlada je predlagala, da se vsa usklajevanja
               socialnih transferjev, plač v javnem sektorju in pokojnin v tem obdobju zamrzne.
               Razumljivo je, da takšen radikalen ukrep ni doživel podpore pri socialnih partnerjih,
               in tudi širše ne. Kljub temu, da je javno finančna situacija dokaj napeta se je Vlada
               odločila, da poskuša s socialnimi partnerji doseči kompromisen dogovor, ki bi
               omogočil še vzdržno obremenitev javnih financ, kot tudi prejemnikov socialnih
               transferjev, plač iz proračuna države in lokalnih skupnosti ter prejemnikov pokojnin
               dosegati minimalen zaostanek usklajevanja glede na rast plač. In to ti je tudi
               uspelo. Cilj in poglavitna rešitev zakona je, da se v že pridobljene pravice ne
               posega in se ohranja dosežen nivo v letu 2009 za vse izdatke. Predvsem se je želelo
               zmanjšati pritisk na proračun v letih 2010 in posledično tudi v 2011, kljub temu, da
               zakon velja do 31. 12. 2010. Po dolgotrajnem sporazumevanju in prepričevanju
               socialnih partnerjev in Vlade, da ljudje z najnižjimi prihodki kljub izjemno nizki
               inflaciji vsak dan težje živijo, je bil dosežen kompromis, ki omogoča, da se bo
               odprava plačnih nesorazmerij prestavi na konec leta 2010, da se v letu 2010 vrednost
               plačnih razredov ne usklajuje in se ne povišuje. Da se v letu 2010 ne izplačuje dela
               plače za redno delovno uspešnost, da je še vedno možno izplačati del delovne
               uspešnosti iz naslova povečanega obsega dela, iz prihrankov, ki bi jih uporabnik
               ustvaril iz prihodkov, ki nastanejo zaradi odsotnosti javnih uslužbencev, ali
               nezasedenosti delovnih mest, da se bodo pokojnine usklajevale s 50% rastjo plač in da
               se socialni transferji ne bodo usklajevali z inflacijo, saj je predvidena izredno
               nizka inflacija. Socialni partnerji so dosegli pomemben dogovor in zato jim hvala za
               trud, ki so ga dosegli in omogočili, da je primanjkljaj v državni blagajni manjši ali
               pa bo možno nekoliko bolje financirati kakšen razvojni projekt. Poslanska skupina
               Socialnih demokratov bo predlog zakona podprla.</p>
            </sp>
            <sp xml:id="SDZ5-Redna-11-2009-11-24.sp62">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Zvonko Černač bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ5-Redna-11-2009-11-24.sp63">

               <speaker>ZVONKO ČERNAČ:</speaker>

               <p>Spoštovane kolegice in kolegi! Ostali prisotni, tudi obiskovalci. V Slovenski
               demokratski stranki zakona, ki je pred nami o interventnih ukrepih, zaradi
               gospodarske krize v takem obsegu kot je bil sprejet na matičnem odboru ne moremo
               sprejeti in ga ne podpiramo. Predlagali smo amandmaje, s katerimi bi črtali tisti del
               zakona, ki se nanaša na usklajevanje pokojnin in socialnih transferjev, vendar smo
               bili zavrnjeni. Menimo, da je nedopustno, da se s predlogom tega zakona varčuje na
               račun socialno najšibkejših slojev, na račun mladih družin in upokojencev, na račun
               tistih, ki so za pokojnino pošteno plačevali vso delovno dobo. Nedopustno je tudi
               varčevanje pri otrocih, pri invalidih, pri duševno in telesno prizadetih, pri
               rejninah. Predvsem pa je nedopustno varčevanje na račun mladih družin.</p>
               <p>V Slovenski demokratski stranki se ne moremo strinjati s tem, da breme krize v
               največji meri nosijo tisti z najnižjimi prejemki in tisti z najnižjimi pokojninami,
               ki so že tako in tako najbolj prizadeti. Pričakovali bi, da bo breme krize v največji
               meri prevaljeno na tiste, ki imajo najvišje prejemke. Zaradi tega bi bilo mogoče
               sprejeti rešitve, ki bi istočasno z varčevalnimi ukrepi določili tudi višino najnižje
               plače, ki omogoča normalno preživetje, rešitve, ki bi istočasno omogočili višino
               najnižje pokojnine, ki omogoča normalno preživetje in ki bi istočasno bistveno bolj
               obremenili tiste z višjimi prejemki in z višjimi plačami. V tem času, ko poslušamo o
               tem, kako je potrebno varčevati pri tistih, ki nimajo kaj varčevati beremo o
               prejemkih posameznih uprav v višini več 100 tisoč evrov. V tem času bi bilo treba
               javno porabo vezati na določen odstotek bruto domačega proizvoda. V tem času, ko se
               država sooča z resnimi razvojnimi problemi in ko išče rešitve pri varčevanju, pri
               tistih, ki se ne morejo braniti in pri tistih, ki nimajo več kaj varčevati, bi v
               Slovenski demokratski stranki pričakovali, da bo Vlada prišla istočasno z ukrepi za
               spodbujanje gospodarske rasti. Teh ukrepov ni, tudi tisti, ki so bili predlagani s
               strani opozicije, so bili v celoti zavrnjeni. Vlada ni, žal, naredila nič, tudi na
               področju racionalizacije javne porabe, predvsem na področju birokratskega dela
               državnega, nič ni naredila tudi na področju boljšega gospodarjenja z našim skupnim
               premoženjem, kjer bi bilo mogoče iskati številne prihranke, pa naj omenim samo
               nekatere: že nekaj časa stoji vladno letalo falcon, pri eni zadevi, ki je relativno
               enostavna in ki bi jo uspešna birokracija uredila v nekaj tednih, se je v tem zadnjem
               letu dni naredila nekaj milijonska škoda v evrih. Vlada je slaba pri gospodarjenju z
               državnim premoženjem. Ob tem ko je v državni lasti okrog tisoč praznih stanovanj,
               Vlada kupuje druga stanovanja. Vlada ni naredila nič tudi za olajšanje bremen tistih,
               ki imajo tako ali tako najnižje prihodke. Naj tukaj navedem en primer, ki bi bil
               lahko zelo hitro in enostavno rešljiv. Številne občine so v teh težkih razmerah
               prisluhnile in so samoiniciativno vzpostavile aranžmaje s posameznimi hranilnicami in
               bankami, na ta način, da so občanom olajšale breme plačevanja položnic in so prevzele
               del bremena te bančne provizije na svoja pleča. To bi lahko naredilaVlada. Vlada ima
               posredno v lasti dve največji slovenski banki - Novo Ljubljansko banko in Novo KBM in
               bi z ustrezno politiko lahko pomembno posegla na to področje, vemo pa, da se plačila
               storitev v največji meri na klasičen način poslužujejo ravno upokojenci in tisti z
               najnižjimi prejemki. Ne samo da ni bilo teh ukrepov, tudi v primeru ko so bili
               predlagani ukrepi v tem smislu, da bi se brez kakršnihkoli finančnih bremen
               racionalizirali stroški bančnega poslovanja in zmanjšalo plačevanje provizij, tega
               posluha ni bilo, kot da bi Vlada zasledovala cilj, da tisti, ki imajo že tako največ
               denarja, ustvarjajo v teh razmerah še večje dobičke. Vse to so razlogi, da v
               Slovenski demokratski stranki ne moremo podpreti zakona, ki jemlje predvsem tistim,
               ki so v teh gospodarskih razmerah že tako najbolj prikrajšani, vseeno pa upamo, da bo
               sprejet vsaj amandma, ki smo ga vložili v zakonodajno proceduro. Hvala lepa.</p>
            </sp>
            <sp xml:id="SDZ5-Redna-11-2009-11-24.sp64">

               <speaker>PODPREDSEDNIK FRANCE CUKJATI:</speaker>

               <p>Hvala. Ker gospoda Vilija Rezmana ni zaključujem predstavitev stališč poslanskih
               skupin in prehajamo na razpravo o členih in vloženih amandmajih. In sicer imamo a 2.
               člen in amandma k temu členu Poslanske skupine Slovenske demokratske stranke. Želi
               kdo razpravljati? Vidim roke, zato odpiram prijavo. Gospod Černač, izvolite, imate
               besedo.</p>
            </sp>
            <sp xml:id="SDZ5-Redna-11-2009-11-24.sp65">

               <speaker>ZVONKO ČERNAČ:</speaker>

               <p>Hvala lepa. No, že v uvodni predstavitvi stališča poslanske skupine sem poudaril, da
               ni primerno, da se varčuje na hrbtih tistih, ki so v teh razmerah že stisnili zadnjo
               luknjo na pasu oziroma so morali še kakšno luknjo dodatno preluknjati zato, da lahko
               preživijo. Menimo, da ni primerno, da se s tem zakonom omejujejo že tako nizki
               prejemki tistih, ki imajo najnižje prejemke, se pravi socialno najšibkejših slojev
               mladih družin in upokojencev, zaradi tega predlagamo, da se v tem delu to področje
               izvzame iz tega zakona. Menimo, da je ta politika, ki jo je ubrala Vlada na področju
               tega zakona o interventnih ukrepih dolgoročno napačna politika. Slovenija je v
               zadnjih treh letih doživela ustrezne ekonomske kazalce, ki so se začeli v zadnjem
               letu slabšati in rušiti, je pa v zadnjih letih doživela tudi nekaj kar bi morali tudi
               v teh razmerah podpirati in nadgrajevati. Govorim o povečanju rodnosti. Nataliteta se
               je v Sloveniji v zadnjih treh letih povečala, vsako leto beležimo več rojstev in ta
               trend je zanimivo viden tudi v prihodnje. Mislim, da bi morala pametna državna
               politika storiti vse, da z ukrepi, ki omogočajo lažji položaj družin, ki imajo več
               otrok, ta trend tudi v bodoče nadaljuje. Od tega trenda je odvisno dolgoročno tudi na
               kakšen način se bo v sistem stekal denar za pokojnine. Samo več produktivnih ljudi,
               več delovnih mest, se pravi, večje število populacije lahko pripomore k temu, da bomo
               dolgoročno imeli pokojninski sistem, ki bo bistveno bolj vzdržen, kot nam prognoze
               napovedujejo glede na rodnost, ki smo ji bili priče pred petimi, desetimi oziroma
               petnajstimi, dvajsetimi leti. Politika, ki jo je zaslediti v tem zakonu, odstopa od
               tega načela. Ta politika pravi, če poenostavim, ni dobro imeti več otrok. O tem
               govori to, kar piše v tem zakonu, kar je slabo.</p>
               <p>Ne glede na to, da zakon velja samo za eno leto, gre za nek signal, za neko
               usmeritev, ki jo država daje populaciji in ki je, po moji oceni, negativna. To je en
               del, ki je zelo pomemben. Drugi del, ki se mi zdi pomemben, pa je, da ni nobene
               ločnice med tistimi, ki imajo malo, ki imajo prejemke, in tistimi, ki imajo malo več,
               ki imajo večje prejemke. Med te slednje sodimo tudi mi, ki smo si, spomnite se, v
               začetku leta za 4% znižali plače. Ampak pomemben je tisti glavni impulz, ki bi mu
               morali slediti tudi na vseh ostalih segmentih, in tega ni. Ob velikih populističnih
               besedah, kako se bo obdavčilo najvišje plače, najvišje prejemke, spomnite se samo
               velikih besed glede nekajmilijonske nagrade, glede nekajstotisoč evrov težkih plačil
               v posameznih podjetjih. Od teh velikih besed, kako se bo ta del reguliral, ni ostalo
               nič, kakor tudi ne od tega, da bo breme krize pravičneje porazdeljeno med tiste, ki
               jo lažje prenašajo, in tiste, ki jo prenašajo težje. Na drugi strani tudi ni nobenih
               ukrepov, ki bi tistim, ki imajo nizke prihodke in nizke prejemke, olajšali to breme.
               Ničesar ni.</p>
               <p>Tisto, kar je pa zame ključno in bistveno in kar dolgoročno, ne samo za obdobje 2010
               in 2011, pomeni velik problem, glede na razkorak med prihodki in odhodki javnega
               proračuna, pa je, da ni nobenih ukrepov Pahorjeve vlade, ki bi omogočili pospešitev
               gospodarske rasti. Te škarje, ki nam govorijo o 1,8 milijardnem primanjkljaju v
               letošnjem letu, o milijardi 800 milijonov primanjkljaja v letu 2010 in 2011, se bodo
               še povečale. Zaradi tega menim, da je nujno, da s tem, ko bi sprejeli ta amandma,
               Vlado prisilimo k razmišljanju o drugih ukrepih, o ukrepih, ki jih je treba sprejeti
               tam, kjer lahko dajo ustrezne učinke in ustrezne rezultate.</p>
            </sp>
            <sp xml:id="SDZ5-Redna-11-2009-11-24.sp66">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še kdo razpravljati? Gospod Vizjak, izvolite, imate besedo.</p>
            </sp>
            <sp xml:id="SDZ5-Redna-11-2009-11-24.sp67">

               <speaker>MAG. ANDREJ VIZJAK:</speaker>

               <p>Hvala lepa, spoštovani podpredsednik. Kolegice in kolegi, minister, državna
               sekretarka in ostali! Ob tem zakonu in tudi ob diskusijah se zelo nazorno kaže
               različni pristop, ki ga obira sedanja vlada glede na pristope, ki smo jih imeli
               doslej, ko govorimo o posegih v pridobljene pravice, ko govorimo tudi o zagotavljanju
               denarja v proračun in seveda servisiranje vseh potreb iz proračuna. Če na nekaj
               točkah ponazorim to razliko je več kot očitno, da smo si v preteklosti trudili skozi
               gospodarsko aktivnost in razbremenjevanje gospodarstva tako na področju nepotrebnih
               birokratskih opravil kot na področju davčnega primeža torej spodbujati gospodarsko
               rast, spodbujati ustvarjalnost, spodbujati tudi posledično prilive v proračun tako da
               smo generirali večjo produkcijo in posledica te večje produkcije je bila tudi več
               plačanih davkov. Zato smo si lahko privoščili v preteklosti tudi kljub temu, da smo
               javno porabo v odstotkih bruto domačega proizvoda zmanjšali smo si lahko privoščili
               tudi posege v kakovost življenja ljudi z zakonodajo tako, da smo na primer sprejemali
               zakone, ki so omogočali brezplačno prehrano srednješolcem tudi brezplačno otroško
               varstvo in podobno. Na eni strani smo imeli politiko, ki je skozi spodbujanje
               gospodarske aktivnosti zagotavljala dovolj prilivov v proračun, da se je dalo tudi
               del sredstev nameniti za dvigovanje standarda življenja ljudi. Želeli smo del te
               gospodarske rasti pretopiti tudi v blaginjo slehernega in skozi različne politike
               tudi spodbujati to, kar je bilo pač potrebno spodbujati. Če pa pogledamo sedaj, je pa
               pravzaprav, zaradi pomanjkanja prav teh ukrepov za spodbujanje gospodarske aktivnosti
               se je Vlada zatekla k, prvič, omejevanju zlasti tam, kjer najmanj boli Vlado, boli pa
               ljudi. To se pravi, posega v pokojnine in posega v socialne transferje. Pa ne samo
               to, namesto, da bi posegla v potrošnjo države tudi tam, kjer bi pravzaprav lahko
               naredila tudi kaj pozitivnega z omejevanjem potrošnje se je raje zatekla k tem
               najbolj morebiti tudi tihim pa hkrati verjetno tudi posledic čutečim slojem. Namesto,
               da bi razmislili, to se še posebej da narediti za prihodnje leto, ali pa celo leto
               2011. Namesto, da bi razmišljali kako državljane in gospodarstvo otrebiti nepotrebnih
               birokratskih opravil, nepotrebnih inštitucij, nepotrebnih soglasij, namreč, če nekdo
               danes želi zidati ali karkoli početi v življenju potrebuje obiskati najmanj 10 do 20
               raznih uradov in inštitucij. Namesto, da bi skozi te ukrepe razbremenili ljudi
               stroškov in tudi časa, ki ga porabijo za ta opravila, in posledično se zahvalili za
               sodelovanje in zaprli številne agencije, zavode, sklade in določene paradržavne
               inštitucije, se gre v kratenje oziroma rezanje tam, kjer se najlažje da odrezati in
               kjer so ti, ki se jim reže, tudi razmeroma tiho. Kako se je Vlada tega še lotila? Na
               eni strani reže, po drugi strani pa uvaja nove davke s katerimi želi priliti v
               proračun še nekaj denarja in te iste, katerim se odrežejo prihodki, še dodatno
               bremeniti in jim dvigniti stroške življenja. Ne bom verjetno povedal prvič, če povem,
               da že proračuna za prihodnji dve leti uvajata nove davke in nekatere obstoječe
               dajatve drastično dvigujeta. Omenil sem že večkrat dajatev za onesnaževanje okolja z
               emisijami CO2. V proračunu že za naslednje leto 2010 je predvideno, da bo teh dajatev
               država pobrala petkrat več kot v letu 2009, in sicer iz sedanjih 30 milijonov evrov
               jih namerava v naslednjem letu pobrati 151 milijonov evrov. In ker imam tu državno
               sekretarko z Ministrstva za finance jo sprašujem: Katere potrebščine, kaj konkretno,
               katere storitve, kateri energenti, kaj se bo v Sloveniji podražilo? Kdo bo čutil teh
               120 milijonov dodatnih dajatev za obremenjevanje okolja z emisijami CO2? Ali bomo to
               čutili vsi državljani, ki kupujemo kurilno olje, ki kupujemo fosilne energente, ali
               bo to plačalo gospodarstvo? Fino, to se pravimo delamo gospodarstvo še manj
               konkurenčno, še bolj ga privijamo z davčnim primežem. Kdo bo plačal teh 120 milijonov
               evrov? Eksaktno ste napisali, da bo to v proračunu kot prihodek v prihodnjem letu in
               vas sprašujem od kod, in kaj in kdo bo to plačal? Ali bodo to plačali ti, ki jim
               danes posegate v usklajevanje pokojnin? Ali bodo to plačali tudi upokojenci, ki se
               grejejo verjetno tudi s kurilnim oljem, tudi na plin oziroma s fosilnimi energenti?
               Zakaj ponavljam to kurilno olje? Ker je direktor Direktorata mag. Janez Kopač povedal
               v številnih intervjujih za energetske časopise, da se bo cena kurilnega olja
               približala ceni nafte na bencinskih servisih. To pomeni, da se bo podražila za cca.
               70 %. S tem se bo podražil tudi oziroma dvignil stroškovni del življenja, ne samo
               verjetno gospodinjstev, tudi gospodarstva. In verjetno bodo tiste, ki jim sedaj
               posegate v usklajevanje pokojnin imeli še kako velike težave plačevati v prihodnje te
               položnice, sploh tisti z mizernimi pokojninami. To je prvo, kar želim povedati. Na
               eni strani dva pristopa, namesto, da bi spodbujali, da bi gospodarstvo zadihalo in
               ustvarjalo tiste prihodke v proračun, vi greste kontra, režete ljudem tisto, kar so
               zaslužili in po drugi strani jih še dodatno davčno obremenjujete. Najslabši izhod iz
               krize ali pa izstopni ali izhodni scenarij, kakorkoli ga imenujete je ta, da boste
               dvigovali davke v tej državi. To je najslabši scenarij. Ampak vidim, da je to kar
               postalo neka praksa. Ne samo dajatev za obremenjevanje okolja z emisijami CO2,
               napovedujete davek na nepremičnine, ki naj bi usekal verjetno povsem po vseh, ne samo
               po tistih, ki jih imajo nek nadstandard nepremičnin. Napovedujete v proračunskem
               memorandumu, da boste zagotovili že v letu 2011 uveljavitev tega zakona in da bo
               približno najmanj pol odstotka bruto domačega proizvoda, to je okoli 180 milijonov
               evrov več priliva v proračune lokalnih skupnosti in seveda tudi posledično ali
               posredno države že takrat. To se pravi, če boste zagotovili teh 180 milijonov
               dodatnih prilivov, bo teh 2 milijona prebivalcev v Sloveniji približno po vsakem
               približno 90 evrov na leto. Če pa vemo, da imamo tričlanske recimo familije, 90 krat
               3 je to na nek način približno 270 do 300 evrov dodatnih obremenitev na neko družino.
               Če zelo posplošimo in če zelo povprečimo. Če ne, mi povejte, na kakšen način boste
               zagotovili teh 180 milijonov v proračunu za leto 2011, da ne bodo čutili tega tisti,
               katerim s tem zakonom posegate v pridobljene pravice.</p>
               <p>Dovolite mi še nekaj, ker vidim, da tudi številni poslanci koalicije res ne razumejo.
               Pokojnine niso socialni transferji. Včeraj smo poslušali, da so pokojnine socialni
               transferji. Pokojnine so pridelan, prigaran denar za starost, ki so ga ljudje
               plačevali skozi zavarovanje, skozi 40 let zavarovanja, so vsak mesec delodajalci od
               njihove bruto plače plačevali prispevke. Zakon imamo tak, da morajo tudi od bruto
               plače plačati ta prispevek in na koncu se zlije to v neko blagajno, ki se imenuje
               pokojninska blagajna in po medgeneracijskem načelu pripada pokojnina pod določenimi
               pogoji ljudem, ki so si jo zaslužili. To je pridobljena pravica, ki izhaja iz
               zavarovanja in nikakršen socialni transfer.</p>
               <p>Ne vem, kako je možno kar tako arbitrarno poseči v usklajevanje teh pridobljenih
               pravic, še posebej ob dejstvu, da tega, kar boste odrezali sedaj, tega, za kar boste
               prikrajšali upokojence, ne boste nikoli vrnili. Jaz bi še razumel, da se v času krize
               pravzaprav obremeni vse, ki živijo, delajo v tej državi sorazmerno in se jim tudi
               reče, da tistim, ki pa imajo nekaj pridobljenega za nazaj, pa bomo ne vem, v letu
               2011 vrnili to, kar smo jim vzeli. Zaradi tega, ker je to edino fer in prav. Vendar
               ne. Vi nameravate le polovično usklajevati pokojnine prihodnje leto, kar pomeni, da
               boste po podatkih, kot sem jih slišal s tem privarčevali proračunu, nekako okoli 60,
               70 milijonov evrov in seveda posledično tega denarja nikoli upokojencem ne nameravate
               vrniti. Nobenemu. Še najmanj pa tistim z najnižjimi pokojninami. Verjetno tudi zaradi
               tega, ker lahko, da tudi kdo tega preživel ne bo.</p>
               <p>V Slovenski demokratski stranki nasprotujemo takemu neenakomernemu posegu v pravice.
               Nekaterim nič, nekaterim se da zraven, nekaterim, tistim, ki pa živijo na robu
               preživetja, tistim se pa brez tresoče roke poseže v pridobljene pravice. Mislim, da
               je tak pristop nepošten. Nepošteno je, da imamo praktično v pol leta, v času
               gospodarske krize na mizi predlog zakona, s katerim se, na primer, sodnikom prizna
               pravica do višjih plač, ko se notarjem podpisujejo odločbe o visokih nagradah in ko
               se hkrati posega v pokojnine tistih, ki imajo 400 evrov na mesec pokojnine, pa tudi
               vsem ostalim socialnim transferjem, otroškim dodatkom, dodatkom za nego, varstvo in
               tako naprej, celi kopici teh dodatkov. To je, prvič, nesorazmeren ukrep, drugič je pa
               krivičen, ker ni porazdeljen po vsej populaciji z enako težo. In to je problem tega
               zakona. Ta zakon posega samo v nekatere segmente, ne posega pa v druge segmente, zato
               nima argumentov in nima podpore v naši poslanski skupini.</p>
               <p>Del, o katerem sem govoril, se pravi, pokojnine in socialni transferji, torej to, v
               kar s tem posegate, tudi ni usklajeno s socialnimi partnerji. V ta zakon ste
               napisali, da je le-ta usklajen s socialnimi partnerji. Ja, usklajen je v delu, ki ste
               ga uskladili s sindikati javnih uslužbencev, pa še to samo v delu, ter s sodniki.
               Torej je normalno, da je v tem delu s sodniki usklajen, saj so na koncu potegnili
               plus. Ni pa usklajen s tistimi, ki se jim posega v pridobljene pravice, še posebej
               gre tu za upokojence. Včeraj sva skupaj z ministrico za javno upravo ugotovila,
               zakaj. Zaradi tega, ker se enostavno s socialnimi partnerji s področja pokojnin ni
               dalo uskladiti, ker teh reprezentativnih socialnih partnerjev ni. Tu so razna
               društva, Zveza društev upokojencev in tako naprej. In če ste se, spoštovani, na
               ministrstvu ali pa na Vladi usklajevali z gospo predsednico Zveze društev
               upokojencev, ne vem, zakaj se niste usklajevali tudi s seniorkami in seniorji
               Slovenske demokratske stranke. Tudi oni predstavljajo to skupino. In tudi oni, prav
               tako kot Zveza društev upokojencev niso reprezentativni na tem področju. Ne, izbrali
               ste samo nekatere za pogajanja, in to ni prav. Še najmanj prav pa je, da napišete, da
               je zakon socialno usklajen. Potem misli človek, aha, saj so vse rešitve v zakonu
               dogovorjene s tistimi, ki jih tangira. Pa niso! Ta rešitev, s katero se posega v
               pokojnine, ni usklajena z upokojenci. Ni! Prosim vas, ko Vlada tako rada posega po
               inštrumentu predhodnega zakonodajnega referenduma, razpišite ga in naj upokojenci
               glasujejo o tej vaši inovaciji, da se jim polovično usklajuje pa boste videli
               rezultate. Glava vas bo bolela. Ta zakon prav tako ni usklajen v delu, ki posega v
               socialne transferje in v polovično usklajevanje socialnih transferjev, tudi tam ni
               usklajen, ker tudi tam ni reprezentativnega socialnega partnerja. Torej, zakon posega
               v plače javnih uslužbencev, zakon posega v socialne transferje in pokojnine, usklajen
               je bil pa le z javnimi uslužbenci. Torej, nima dveh tretjin uskladitve in težko bi
               napisali in bi bilo prav, da bi notri napisali, da je zakon usklajen samo v delu, ki
               posega v javne uslužbence in sodnike kot pravi ministrica, ni pa v ostale in zato se
               mi zdi, da je krivično govoriti o nespornosti ali pa o neki konfliktnosti rešitev,
               češ da so usklajene s socialnimi partnerji.</p>
               <p>Spoštovani, v Slovenski demokratki stranki smo predlagali amandma. Po zagatah, ki jih
               je imela koalicija na matičnem delovnem telesu, to je, Odboru za finance, ko je
               pravzaprav sama podrla 1. člen jezinovirala način, kako je ta 1. člen pripeljala
               notri kot 2a. člen. Mi smo amandmirali ta 2a. člen prejšnji 1. člen na način, da ta
               zakon ne ureja zmanjševanja, usklajevanja pokojnin in da ta zakon ne ureja
               zmanjševanja, usklajevanja socialnih transferjev. Predlagali smo, da se iz tega
               zakona črta ven isto, kar ni usklajeno s socialnimi partnerji. Tisti del zakona, ki
               ni usklajen s socialnimi partnerji, to je, da ne posegamo v usklajevanje pokojnin in
               da ne posegamo v usklajevanje socialnih transferjev. Mislim, da je to prav in da
               pride lahko vlada z zakonom, ki bo z enako mero, z enakim metrom posegel v
               pridobljene pravice vseh v teh državi, takrat pa bomo na nek način tudi konstruktivno
               sodelovali v diskusiji glede posega v to vrsto pridobljenih pravic.</p>
            </sp>
            <sp xml:id="SDZ5-Redna-11-2009-11-24.sp68">

               <speaker>PODPREDSEDNIK FRANCE CUKJATI:</speaker>

               <p>Hvala. K besedi se je javila gospoda Kamnar, državna sekretarka na Ministrstvu za
               finance, v imenu predlagatelja. Izvolite.</p>
            </sp>
            <sp xml:id="SDZ5-Redna-11-2009-11-24.sp69">

               <speaker>MAG. HELENA KAMNAR:</speaker>

               <p>Hvala lepa za besedo.</p>
               <p>Grem po vrsti. Z vladne strani včeraj niti danes ni nihče trdil, da so pokojnine
               socialni transferi... .../Oglašanje iz klopi./... Jaz sem mislila, da je na vladno
               stran letelo... Moje izražanje striktno temelji na tem, da so vsi prejemki iz blagajn
               javnega financiranja. To se pravi, da imajo ti prejemki različen značaj.</p>
               <p>Drugič, uskladitev zakona s socialnimi partnerji. V besedilu zakona, ki ga imate ne
               bom se ponovno spuščala v ta diskurz, ker sem včeraj mislim da pojasnila ves postopek
               usklajevanja tega zakona in še česa drugega povezanega s proračunom. Ampak v zakonu
               smo zapisali da so bila posamezna vprašanja, ki jih zakon ureja usklajena s
               socialnimi partnerji kar jasno kaže na to, da je bilo usklajeno tisto kar se je
               uskladiti dalo in tisto kar socialne partnerje kot javno in jasno izražene socialne
               partnerje ima. Pri plačah je to jasno, pri drugih oblikah, ki jih obravnava ta zakon
               seveda socialnih partnerjev v tej obliki ni in zato tudi ni bilo usklajevanje na
               takšen način zagotovljeno.</p>
               <p>Drugič. Neenakomeren poseg v pravice. To ni res. Ravno intenca tega zakona in potem
               popravek samega zakona interventnega zakona, ki ga je Vlada predložila v Državni zbor
               je imel pred seboj to, da bodo vsi prejemniki vseh prejemkov iz socialnih blagajn
               oziroma iz javnofinančnih blagajn tretirani na enak način. Nihče ni drugače tretiran.
               Nagrade v državnih podjetjih niso javnofinančni izdatek. Jaz sicer s tem ne govorim,
               da naj te nagrade bodo brez omejitev in jih je potrebno spodbujati, jih imeti na
               visoki ravni. Tudi na te segmentu je Vlada posegla z inštrumenti, ki jih ima na voljo
               in nagrade in prejemke omejila. Vendar ne spravljati vsega v isti koš, to nima vpliva
               na javnofinančne izdatek o čemer se v proračunu pogovarjamo. Seveda posredno lahko
               vpliva na številne zadeve, zato je tudi Vlada posegla po teh zadevah. Glede trditve,
               da posegamo v dane pravice, tudi to ni res. Dane pravice ostajajo nespremenjene.
               Spreminjamo zgolj način usklajevanja v razmerah relativno nizke inflacije oziroma smo
               se do nedavnega srečevali celo z deflacijo.</p>
               <p>Rekli ste, da je Vlada v preteklosti spodbujala gospodarsko rast in na ta način lahko
               zagotavljala relativno visoko raven pravic. Ja, to se je dalo v razmerah gospodarske
               rasti, ki je definitivno ni zagotavljala zgolj prejšnja Vlada, kar ste tudi sami
               povedali in kar vsak, ki malo razume delovanje gospodarstva, ve. V razmerah svetovne
               gospodarske krize, ki ni omejena samo na slovenski prostor, se tako visoka raven
               posameznih pravic ne more še povečevati. In da lahko zagotavljamo vse te pravice, ki
               so bile naravnane na razmeroma visoko gospodarsko rast in temu prilagojene prihodke,
               smo omejili zgolj njihovo rast. In to je zapisano v tem interventnem zakonu.</p>
               <p>Glede posameznih pravic in povezovanja tega interventnega zakona z nataliteto v
               Sloveniji, mislim, da pa tu greste malo predaleč. Če bo ta interventni zakon, ki bo
               zagotavljal namesto 2-odstotne rasti otroških dodatkov 1-odstotno rast otroških
               dodatkov v letu 2010, vplival na nataliteto, potem pa res mislim, da ne vemo, kaj so
               elementi natalitetne politike. Otroški dodatek v najnižjem dohodkovnem razredu znaša
               113 evrov za prvega otroka in 136 evrov za tretjega otroka. Minimalna neto plača
               znaša 450 evrov. Poglejte razmerja! Ta otroški dodatek je nedvomno daleč več od
               elementa natalitetne politike, ampak je izrazit socialni korektiv ob nedvoumno
               takšnih minimalnih plačah, kakršne imamo in žal jih to gospodarstvo ni sposobno v tem
               trenutku zagotavljati na bistveno višji ravni. Če samo pogledamo sredstva za
               družinske prejemke in starševska nadomestila. Iz 558 milijonov v letu 2008 bomo v
               letu 2010 zagotavljali 644 milijonov, to se pravi, 100 milijonov povečanega obsega za
               tako valorizacijo oziroma usklajevanje, o katerem se pogovarjamo. Mislim, da je
               povsem neupravičeno ob tem trditi, da tukaj Vlada posega v obseg pravic in dela iz
               revežev še večje reveže.</p>
               <p>Še ena zadeva, ki ste je povezali s tem interventnim zakonom. Kaj bo vse v
               prihodnosti dražje in kako bodo ti, ki so prejemniki vseh prejemnikov iz
               javnofinančnih blagajn, zaradi tega utrpeli veliko pomanjkanje, še večje pomanjkanje.
               Jaz sem že ob obravnavi proračuna za leto 2011 povedala, da Vlada v predlogu
               proračuna za leto 2011 ni načrtovala povišanja nobenih davčnih obremenitev. Cene
               komunalnih storitev in nekatere druge cene niso v rokah Vlade, to tudi veste. Kar se
               tiče energentov, ne bom komentirala izjav generalnega direktorja Kopača, ker jih ne
               poznam, ampak zagotavljam, da v proračunu, ko smo upoštevali davek od naftnih
               derivatov, davek na dodano vrednost in trošarine nismo upoštevali nobene drugačne
               trošarinske politike od tiste, kakršne izvajamo v letošnjem letu. V letošnjem letu je
               trošarinska politika precej prilagodljiva dejanskim razmeram. Kot ste videli v
               zadnjih dveh mesecih Vlada ni vedno zadržala trošarin na nespremenjeni ravni za to,
               da bi ohranila cene in s tem povečala prilive v državni proračun, ampak je znižala
               tudi trošarine, kar nekajkrat, zato da je spremenila ceno. To se pravi, ne zasleduje
               na tem področju Vlada izključno samo vidika polnjena proračunske blagajne. Kar se
               tiče dodatnih oziroma obremenitev prebivalstva in onesnaževalcev. Res je, da je Vlada
               zapisala v proračunski memorandum in tudi v proračun za leto 2010 in predvidela
               dodatne prihodke iz naslova onesnaževalcev, tako imenovana CO2 taksa, s čimer je bil
               mišljen celoten sklop okoljskih dajatev, ki naj bi se povečale. Če pa ste pozorno
               pogledati tudi zakon o izvrševanju proračuna, veste, da je to namenski prihodek. Če
               tega povišanja in v tem trenutku ga Vlada še ni predlagala ne bo, seveda tudi ne bo
               tovrstnih izdatkov, ki so vezani na namenske prejemke.</p>
               <p>Morda samo še nekaj v zvezi s plačami, ki so bile tudi večkrat omenjene. Kot prvo.
               Plače javnih uslužbencev oziroma vseh zaposlenih v javnem sektorju so bile določene v
               letu 2007. Ne glede na visoko gospodarsko rast, ki je omogočala relativno visoke
               odhodke na vseh segmentih. V letu 2008 ni prišlo do celotne odprave plačnih
               nesorazmerij. Ampak se je prejšnja Vlada odločila zgolj za odpravo ene četrtine
               plačnih nesorazmerjih in naslednje tri četrtine prestavila v leta, v katerih smo
               sedaj in smo soočeni z gospodarsko krizo. To se pravi, da gospodarske razmere tudi
               takrat niso dovoljevale tako močnega enkratnega udara za realizacijo vseh plačnih
               nesorazmerij, ker je bilo očitno že takrat ocenjeno, da je to preveliko breme, za
               enkratno povišanje. Tega bremena v danih ekonomskih razmerah ne zmoremo in zato ga
               prelagamo na boljše čase. To breme je preprosto preveliko. Tudi v normalnih razmerah,
               kar je potrdila tudi prejšnja Vlada, ga ni moč naenkrat odpraviti.</p>
               <p>Druga zadeva, ki ste jo omenili. Plače sodnikov. Plače sodnikov so bile zvišane na
               način, kot je zapisan v zakonu, ob predpostavki, da sodniki niso deležni nobenih
               dodatkov, ne dodatkov za povečan obseg dela, ne dodatkov za delovno uspešnost. Temu
               smo zadostili že s spremembo Zakona o izvrševanju proračuna za leto 2009, vse ostalo
               pa izhaja iz tega interventnega zakona, seveda pa tudi Zakona o plačah sodnikov. Kar
               pomeni, da sodniki niso tretirani na noben drugačen način kot vsi ostali zaposleni v
               javnem sektorju.</p>
               <p>Mislim, da sem na večino vaših vprašanj odgovorila. Hvala lepa.</p>
            </sp>
            <sp xml:id="SDZ5-Redna-11-2009-11-24.sp70">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še kdo razpravljati? Gospod Vizjak, izvolite.</p>
            </sp>
            <sp xml:id="SDZ5-Redna-11-2009-11-24.sp71">

               <speaker>MAG. ANDREJ VIZJAK:</speaker>

               <p>Hvala lepa. Naj začnem na začetku. Spoštovana državna sekretarka je rekla, kdo je
               rekel, da so pokojnine socialni transferji. Tu imam magnetogram včerajšnje razprave v
               Državnem zboru, ko je poslanka Socialnih demokratov dr. Andreja Črnak Meglič
               izjavila: "Že prejšnja vlada je socialne transferje razdelila v dve skupini, in
               sicer, v pokojnine, ki se valorizirajo skladno z rastjo plač, in druge socialne
               transferje, med katerimi..." in tako naprej. Zakaj sem to povedal? Zaradi tega, ker
               se pokojnine v tej vladajoči koaliciji očitno tretirajo kot socialni transferji. In
               to je problem, ker pokojnine niso socialni transferji. In, spoštovana državna
               sekretarka, ne morem soglašati z vami, da s tem, ko posegate v usklajevanje pokojnin,
               ne posegate tudi v pridobljene pravice. Saj ni samo absoluten znesek pokojnine nekaj,
               kar je nekdo zaslužil in se lahko skozi leta zaradi inflacije ter ostalih stvari
               razvrednoti. Zato menim, da je soliden, ekonomsko vzdržen, vendar korekten način
               uskladitve hkrati del paketa pokojnine. Zato sem rekel, da je poseg v usklajevanje
               pokojnin tudi poseg v pridobljeno pravico. Če vi iz naslova kakih ekonomskih teorij
               trdite drugače, je seveda legitimno, vendar ni pravično do tistih, ki so
               prejemniki.</p>
               <p>Naslednje, "nagrade v državnih podjetjih nimajo nobenega vpliva na javnofinančne
               izdatke" - ne, na javnofinančne prilive pa. Namreč, če si nekdo v nekem državnem
               podjetju, v katerem je država družbenik, delničar, privošči enormna izplačila, seveda
               potem manj ostane za tega družbenika, ki pobere ne nazadnje tudi del dobička. Torej,
               če se da menedžerju, če se da drugim, poslovodstvu, ne more tega dobiti država, ker
               tega pač ni več. Res je, da se lahko država preko davkov usede na ta prejemek, ampak
               to je manj kot pa tisto, kar se razdeli. Želim povedati, da to ne drži v celoti,
               sploh ne drži in da je del, ki ga dobivajo ti v državnih podjetjih, del, ki bi šel,
               sicer državi.</p>
               <p>Prej je bilo pravzaprav, če sem prav razumel državno sekretarko, pa sploh to ne
               potrebuje komentarja z moje strani, ker samo po sebi daje komentar, ko je govorila o
               tem, da ta novi način usklajevanja, ki ga sedaj predlagate z Zakonom o socialnih
               transferjih tako malo poseže v to, da nima smisla govoriti o tem. Če je res temu
               tako, zakaj predlagate ta zakon. Če je res, da tako malo poseže v otroški dodatek, če
               tako malo poseže v to in ono pravico iz socialnega zavarovanja, čemu potem ta poseg
               in zakaj vznemirjati pravzaprav te ljudi? Ne morem se strinjati, spoštovana državne
               sekretarka, z vami, da je ta ukrep sorazmeren in da je zadel vse sloje prebivalstva.
               Ni jih. Nekaterim slojem prebivalstva so ti ukrepi Vlade dali nekaj, nekaterim slojem
               pa jemljejo. In to ni prav. Temu se je upirala prejšnja vlada, zato je dobila veliko
               gnojnice po glavi, stavke so bile, ker pač enim segmentom ljudi v Sloveniji ni
               priznala tistega, kar so mislili, da jim gre. Sedanja vlada jim je to dala. Če
               pogledamo bilanco teh skupin skozi letošnje leto lahko ugotovimo, da so nekateri
               profitirali kljub temu, da bodo, ne vem, to se pravi, se jim da pet, odvzame se jim
               pol, ampak so še vedno na štiri in pol plusa.</p>
               <p>Govorili ste, češ, sicer smo napisali v proračun, da bomo več pobrali dajatev iz
               naslova torej onesnaževanja okolja z emisijami CO2, ampak to bomo še videli, ne vemo
               kaj se bo podražilo, jaz nisem slišal od vas nič, kdo bo obremenjen, na kakšen način
               bo obremenjen, ampak to že predvidevate v proračunu za prihodnje leto in pravite, da
               je ta prihodek namenski. Res je, to piše v proračunu. Včeraj smo poslušali hvalnico s
               strani koalicije, kako bo ta vlada veliko dala za učinkovito rabo energije, za
               obnovljive vire, ja, od kod če ne iz tega vira, če je to namenski? Tudi te hvalnice
               ne bo, če ne bo teh prihodkov in ker ne vemo, kdo bo plačnik bi zelo težko se hvalil
               s tem, kdo bo ta denar dobil.</p>
               <p>Še enkrat. Menim, da bi bilo najpomembneje, da bi se ta vlada predvsem ukvarjala s
               tem, kako ustvariti nova delovna mesta, kako, da bi peljala socialno politiko skozi
               razvojno politiko ustvarjanja novih delovnih mest ne pa, da pelje krpanje proračuna
               skozi uvajanje novih davkov na eni strani in po drugi strani skozi omejevanje
               odhodkov vsem skupinam, ki so tudi na socialnem robu. To se mi zdi, da ni prav.
               Trebno se je bolj potruditi, potrebno je na nek način z več vložka, dela in energije
               zagotoviti prihodke proračuna.</p>
               <p>Samo en primer. Danes beremo, da je ogromno potreb po delavcih na eni strani po drugi
               strani nam pa drastično narašča brezposelnost. Narobe svet! Kako to, da imamo kljub
               ogromnim potrebam po delavcih armado brezposelnih, ki jim država pridno plačuje
               številne transferje. Tu je potrebno iskati te rešitve za probleme proračuna, ne pa na
               tistih, ki prejemajo socialne transferje in tistih, ki prejemajo zaslužene pokojnine.
            </p>
            </sp>
            <sp xml:id="SDZ5-Redna-11-2009-11-24.sp72">

               <speaker>PODPREDSEDNIK FRANCE CUKJATI:</speaker>

               <p>Hvala. Ker se je prijavilo več rok odpiram prijavo. Gospa Črnak Meglič, izvolite
               imate besedo.</p>
            </sp>
            <sp xml:id="SDZ5-Redna-11-2009-11-24.sp73">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Kot že rečeno in tudi včeraj sem nekako namignila, da je bilo narobe razumljeno moje
               interveniranje. Zelo jasno sem povedala, da enak status kot ga imajo pokojnine imajo
               tudi druge socialnovarstvene pravice, ki izhajajo iz plačevanja prispevkov na podlagi
               zakona o pokojninskem in invalidskem zavarovanju, zakona o zdravstvenem varstvu,
               zdravstvenem zavarovanju, zakona o zavarovanju za primer brezposelnosti in zakona o
               starševskem varstvu in družinskih prejemkih. Poudarjala sem, da govorimo o dveh
               razlikah: socialnih pomočeh in pa socialno varstvenih pravicah. In da bi enak status
               obravnavanja že v zakonu o usklajevanju socialnih transferjev iz leta 2006 pripadal
               tudi tem oblikam prejemkov. O tem sem jaz govorila in sem rekla, da je narobe in da
               na podlagi... .../Oglašanje iz klopi./... Ja, saj ste citirali kaj sem jaz povedala,
               da ne veljajo enake oblike obravnavanja vseh oblik prejemkov.</p>
               <p>Druga stvar, ki me tukaj nekako preseneča je, da se pravzaprav želi predimenzionirati
               obremenitev posameznika s tem posegom, ki ga je država zagotovila preko interventnega
               zakona. Rekla sem, da seveda ni kršena oziroma zmanjšana nobena pravica, da pa na
               individualni ravni se to polovično usklajevanje ne bo odrazilo v tako velikih
               višinah. In sem citirala izračune. En izračun kaže, da gre za usklajevanje z višino
               inflacije in pri sto evrih otroškega dodatka in pri praktično ničelni inflaciji je
               učinek tega polovičnega usklajevanja minimalen. Nekoliko večji je pri prejemnikih
               pokojnin, pa vendar ne tako velik, kot bi ga želeli tukaj prikazati. Rekla sem, da
               pri 1% povečevanju plač, bi se pri pokojnini 500 evrov to poznalo 2,5 evra na
               posameznika oziroma 30 evrov na leto. In če upoštevamo količino prejemnikov teh
               socialnih transferjev oziroma drugih prejemkov, potem ugotovimo, da pravzaprav na
               agregatni ravni pridemo do prihranka, na individualni ravni pa se to v večji meri ne
               pozna. Mislim, da je to bistveno bolj pomembno, da ohranimo enak obseg zatečenih
               pravic, ki jih je silno težko ohranjati v kriznih obdobjih, in vemo, da marsikatere
               države pravzaprav tega ne zdržijo in posegajo v te pravice. Ta vlada se je odločila,
               da bo to ohranila na način, da bo naredila stvari usklajene tudi s prihodkovnimi
               zmožnostmi. Na vsak način pa se pripravlja celovita sistemska sprememba, ki sem jo
               tudi že nakazala, tudi na področju prejemnikov socialnovarstvenih pomoči, ki bo
               zagotovila višjo raven minimalne socialne varnosti, drastično povišanje minimalne
               socialne varnosti in je ta veliko pomembnejša, kot je sam učinek tega interventnega
               zakona.</p>
               <p>Hvala.</p>
            </sp>
            <sp xml:id="SDZ5-Redna-11-2009-11-24.sp74">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Žerjav.</p>
            </sp>
            <sp xml:id="SDZ5-Redna-11-2009-11-24.sp75">

               <speaker>MAG. RADOVAN ŽERJAV:</speaker>

               <p>Hvale lepa, gospod podpredsednik. Kolegice in kolegi.</p>
               <p>Kakorkoli obračamo zadevo, v Slovenski ljudski stranki se nam zdi nedopustno, da se
               poskuša skozi ta zakon varčevati na račun socialno najšibkejših slojev, da se
               rešujejo javne finance s polovičnim usklajevanjem socialnih transferjev, katere smo
               že nekajkrat navedli, ob dejstvu, da že drugi dan opozarjamo na nekatere proračunske
               porabnike, ki se jih ta kriza ni dotaknila. Nekateri proračunski porabniki se
               preprosto ne zavedajo v kakšni situaciji se je znašla ta država, jim je malo mar za
               socialne transfere, za karkoli drugega. Važno je, da oni dobijo tisto, kar
               potrebujejo. Razložite mi lepo prosim, in to sprašujem že nekaj časa, zakaj generalni
               sekretariat Vlade, ki mu je bilo predvideno v letu 2009 14,9 milijonov, s temi
               slabimi 15 milijoni ne more preživeti v letu 2010 ali 2011, da ima za leto 2011
               predvidenih več kot 17 milijonov, torej več kot 2 milijona več. Dajte mi to
               razložiti, in ko bomo to razložili državljankam in državljanom v tej državi bomo
               razumeli tudi ta zakon, ki je danes pred nami. Pred kratkim sem dobil elektronsko
               sporočilo in neka gospa piše, povedal bom malo drugače: "Vprašajmo se, bumbarji, kako
               naj preživi 90% invalid s 400 evri penzije za 34 let delovne dobe in 63 evri za 90%
               invalidnost. Ima hernijo in recidiv raka, zato mora vsak mesec dvakrat v Ljubljano."
               Kako? Nikakor, ne da se. In pošteno bi bilo do takšnih primerov kot so to,da se skozi
               proračun, ki smo ga obravnavali in danes drugi dan razpravljali o njem, vsi tisti, ki
               so se obnašali tako kot so se obnašali, da se obnašajo malo bolj odgovorno. Hvala
               lepa.</p>
            </sp>
            <sp xml:id="SDZ5-Redna-11-2009-11-24.sp76">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Anderlič.</p>
            </sp>
            <sp xml:id="SDZ5-Redna-11-2009-11-24.sp77">

               <speaker>ANTON ANDERLIČ:</speaker>

               <p>Razprava o amandmajih seveda narekuje, da se opredelim do amandmajev in amandmaja ne
               morem podpreti. Kajti na način kot to mislijo predlagatelji kaže neko, rekel bi kar
               neresnost, ko mislijo, da lahko interventni ukrepi, ki naj bi v tem času bili
               obsežni, ki naj bi zajeli praktično vse, ki se jih te stvari tičejo. Seveda s tem, ko
               se poskuša dopovedati, da so nekateri sloji v tej državi bolj ogroženi, kar vemo vsi
               in kar ve celotna javnost, ne vem, če je upravičeno, da mi tukaj to potenciramo in
               zlorabljamo te stiske še za način, da bi s tem, ko tega interventnega zakona ne bi
               sprejeli, nekatere ne prikrajšali oziroma bi lahko imeli več, ker bi vzeli vsepovsod.
               Konec koncev smo imeli tudi včeraj in danes razpravo, predvsem včeraj je bilo
               zanimivo, kako zmanjšati za 800 milijonov evrov potrošnjo. Tam notri v tistem delu je
               tudi Ministrstvo za delo in socialni transferi so še kako prizadeti. Kako gre to
               skupaj? Na drugi strani pa reči, da samo če bomo začasno omejili prejemke samo pri
               plačah javnih uslužbencev oziroma javnih uslužbenk in funkcionarjev oziroma
               funkcionark bomo te efekte dosegli. Tega se preprosto ne da narediti. Ali nekdo
               misli, da lahko ravno karkoli želi prodajati slovenski javnosti in očitati koaliciji,
               kako je neodgovorna in ne poseže tam kjer je. Ja, seveda relativno soliden status in
               solidne plače imajo javni uslužbenci, če govorimo v primerjavi s socialnimi
               transferji, recimo, socialnimi podporami in dodatki, ki jih dobivajo nekateri zato,
               da si vsaj minimalno zagotovijo pogoje, kakor tudi primerjati z nekaterimi drugimi
               stvarmi, ampak to so preprosto neprimerljive stvari. In ne morem podpreti teh
               amandmajev v tej smeri, da izvzemajo nekatere skupine. Jaz mislim, da je treba, da
               delijo vse družbene skupine sorazmerno oziroma obratno sorazmerno breme krize. In
               tako je tudi ta ukrep narejen, tako ga razumem. Nekaj podatkov je bilo že danes
               povedano kako je na segmentu socialno najbolj ogroženih in tistih, ki jim država mora
               pomagati. In jim pomaga. V tem mandatu je bilo kar nekaj stvari sprejetih. Konec
               koncev recimo vprašanje interventnega zakona za Pomurje, kjer je velik del ravno v
               segmentu socialnih transferov oziroma podpore tistim, ki so izgubili ali pa bodo
               izgubili delo v teh pogojih, ki tam so, da ne govorim o drugih stvareh. Govoriti pa,
               da enako prizadene te najšibkejše kot tiste, ki imajo več, pa ni korektno. In zato
               kazati s prstom skozi ta amandma kako vi veste kje se lahko vzame in kam da, se mi
               zdi, da ni korektno. Ne bom uporabil drugih besed. Zato verjamem, da je ta
               interventni zakon narejen tako, da bo skozi proračun v letu 2010 in do izhoda iz
               krize lahko dal rezultate, predvsem pa zaščitil ravno tiste, ki jih zaščititi moramo,
               torej najšibkejše. In lahko, da ima bivši minister Kopač ideje kako bo obdavčil
               kurilno olje in tako naprej in jaz verjamem, da mu tega ne bomo dovolili dokler ne bo
               drugih nadomestnih ukrepov, da bomo prišli s tega vira ogrevanja na kakšnega drugega,
               saj konec koncev kurilno olje je predvsem za to namenjeno.</p>
            </sp>
            <sp xml:id="SDZ5-Redna-11-2009-11-24.sp78">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Žnidaršič.</p>
            </sp>
            <sp xml:id="SDZ5-Redna-11-2009-11-24.sp79">

               <speaker>MAG. FRANC ŽNIDARŠIČ:</speaker>

               <p>Lepa hvala gospod podpredsednik. Spoštovani gospod minister, spoštovana predstavnica
               Vlade, kolegice in kolegi.</p>
               <p>S tem zakonom in s tem amandmajem seveda ne bomo naredili, če ne bo sprejet v tej
               državi kakšnih dvesto petdeset tisoč državljanov še bolj revnih res pa je, da bodo
               ostali na tistem kar imajo. To pa ni tako zelo veliko.</p>
               <p>Kar zadeva socialne transferje je res boleče in se popolnoma strinjam z vsemi
               razpravljavci, da ne bodo valorizirani. Res pa je, da je izvirni greh v sprejemu tega
               zakona v letu 2006, ko je bila visoka gospodarska rast v letu 2007, pa tisto leto
               zaradi februarsko ugotovljene nizke inflacije niso dobili nič. In je seveda podlaga
               na kateri naj bi valorizacija tekla na podlagi tega interventnega zakona zaradi tega
               toliko nižja. Bili bi v boljšem položaju, če bi takrat tega zakona ne sprejeli.</p>
               <p>Kar zadeva poseganje v pridobljene pravice moram povedati, da obstaja nekaj določb
               Ustavnega sodišča, ki to dovoljujejo kadar gre za pravice v nadaljevanju tistega kar
               nekdo ima znotraj zakonodaje. Denimo, ko je bila sprejeta pokojninska reforma je bilo
               kar nekaj zahtevkov za ustavno presojo zakona na račun zmanjšanega razmerja in
               usklajevanja samo tistih, ki niso imeli najvišjih pokojnin pa jim je Ustavno sodišče
               pritrdilo tej možnosti, da se začasno oziroma za vnaprej omejijo pridobljene pravice,
               če to narekujejo težke finančne razmere v državi. In to danes in v temu trenutku
               imamo.</p>
               <p>Kar zadeva pogajanja pri usklajevanju pokojnin na kar se nanaša tudi ta amandma moram
               povedati, da so pogajanja tekla v naslednji smeri. Rečeno je bilo, da je en del rasti
               povprečne plače iz naslova izgube zaposlitve kakšnih trideset tisoč slabo plačanih
               delavcev kar pomeni, da bi ob polni uskladitvi z rastjo povprečne plače pokojnine
               narasle bolj kot bi smele glede na dejansko rast mase plač za primerjavo in
               valorizacijo v primerjavi z rastjo povprečne plače. In smo takrat rekli, če bo
               usklajevanje samo pol bo pravzaprav nekaj več, če tista rast, ki je prikazana ni
               takšna ampak je v nekem delu fiktivna. Se je pa težava pojavila v tem interventnem
               zakonu s pripombo, da so vladni predstavniki mislili na napovedano rast plač mi pa na
               tisto, ki so jo kazali kot neupravičeno primerjavo. In danes ugotavljam, da je bilo
               brezpredmetno moje nagovarjanje kolegov, da naj pristanejo na nižje usklajevanje, ker
               je tisti del rasti plač povprečnih plač fiktiven oziroma navidezen zaradi izpada
               nižjih plač v obsegu tistih, ki so izgubili delo. To pomeni, da bi lahko imel velike
               težave ob podpori temu zakonu, ker, pogajali smo se o nečem drugem, kot se je kasneje
               zapisalo. Na to sem v poslanski skupini opozoril, ampak ker je bil predhodno dosežen
               dogovor, da koalicijski poslanci ne bomo vlagali amandmajev smo se tega držali. Sedaj
               smo na tem, da podpremo celoto, ali je ne podpremo in ni toliko pomembno kaj pri tem
               lahko pomaga en glas ali ne, ampak težave tukaj so.</p>
               <p>Kar zadeva podporo socialnih partnerjev pri rešitvah v interventnem zakonu, moram
               povedati, da se ZDURS kot največja organizacija, ki povezuje upokojence ni strinjal z
               nižjo ravnjo valorizacije plač. Po drugi strani pa Zveza društev upokojencev
               Slovenije tudi ne predstavlja niti polovice vseh upokojencev. Tukaj je problem
               soglasja tistih in tukaj se strinjam z razpravljavci, ki trdijo, da pokojnine niso
               socialni transfer, ampak so pravice iz zakona. Enako velja tudi za boleznine, ki so
               tudi zapadle leta 2006 z realizacijo v sedmem letu zamrznitvi popolnoma neutemeljeno,
               ker izhajajo iz pravice iz dela oziroma iz zdravstvenega zavarovanja. Tukaj so
               težave, zaradi katerih imamo probleme pri tem, kako ravnati, ko bo treba
               glasovati.</p>
               <p>Prav gotovo je v vsaki državi, ki se smatra za socialno težko sprejeti zamrznitev
               prejemkov najrevnejših, ampak to delamo sedaj v tej krizi, čeprav bi solidarnost v
               kriznem času morala biti celo večja kot je v času blaginje razumevanje tistih, ki
               najtežje živijo, pa še večje. Tukaj ni prijetno razmišljati o tem, da bo ta
               interventni zakon prizadel tiste z najnižjimi prejemki in tudi tiste, ki so dobivali
               in dobivajo svoje prejemke po teh zakonih, ki ne sodijo v področje socialnih
               transferjev.</p>
               <p>Menimo, da je ob pogajanjih o valorizaciji pokojnin seveda naša stranka prehitro
               popustila. Takrat se niso dovolj pretehtale druge možnosti za pokritje primanjkljaja,
               ki bi nastal, zaradi izpada prispevkov in zaradi številnih izgubljenih delovnih mest
               v pokojninski blagajni. Res je, da imamo Kapitalsko družbo, ampak tamkajšnje aktivne
               finančne rezerve niso mogle tega pokriti. Mi smo predlagali kar nekaj drugih možnih
               rešitev, ki pa niso po naše, po moje zagotovo ne bile dovolj elaborirane in iz tega
               naslova neupoštevane, denimo povečanje DDV za en odstotek. Tisti najrevnejši bi bili
               približno na istem, če bi dobili to polovično valorizacijo, kar bi izgubili pri
               povečanem odstotku DDV-ja, potrebna sredstva za pokrivanje socialnih transferjev pa
               bi prispevali vsi, ki kupijo karkoli v tej državi pri višjem DDV-ju, in bi se na ta
               način breme tega stroška, te krize razdelilo na dva milijona državljanov, ne pa na
               približno pol milijona državljanov, ki jih pokrivajo vsi socialni transferji pod tem
               naslovom, ki pa seveda vsi to niso.</p>
               <p>Sam imam resne težave pri podpori in tega interventnega zakona in seveda amandmaja,
               ampak kot rečeno od enega poslanca to ne bo odvisno, amandma je dopadljiv in bom o
               tem ali bi ga podprl ali ne, še razmislil. Kar zadeva pa zakon pa mislim, da bo
               odgovorno ravnanje narekovalo sprejetje, podporo temu interventnemu zakonu, pač po
               sili razmer, v katerih živimo. Hvala.</p>
            </sp>
            <sp xml:id="SDZ5-Redna-11-2009-11-24.sp80">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Likar se je odpovedal. Želi še kdo razpravljati? Vidim samo eno roko.
               Gospod Tanko, izvolite.</p>
            </sp>
            <sp xml:id="SDZ5-Redna-11-2009-11-24.sp81">

               <speaker>JOŽE TANKO:</speaker>

               <p>Hvala za besedo. Pred dnevi smo obravnavali zakon o igralništvu in tam so nekateri
               koalicijski poslanci razpravljali predvsem o tem, kako dodatno razdeliti med solidno
               plačane zaposlene še denar od napitnin, kako razdeliti tistih 10, 15 milijonov evrov,
               ki se zbere v igralnicah.</p>
               <p>Danes tukaj razpravljajo isti o tem, kako vzeti tistim, ki že tako nimajo dovolj
               sredstev, še nekaj iz istega socialnega paketa, kako znižati pokojnine, kako znižate
               doklade. In jaz mislim, da to pove pravzaprav vse o namenu tega zakona in ravnanju.
            </p>
            </sp>
            <sp xml:id="SDZ5-Redna-11-2009-11-24.sp82">

               <speaker>PODPREDSEDNIK FRANCE CUKJATI:</speaker>

               <p>Hvala. Še kdo? Proceduralni predlog. Izvolite, gospod Grims.</p>
            </sp>
            <sp xml:id="SDZ5-Redna-11-2009-11-24.sp83">

               <speaker>MAG. BRANKO GRIMS:</speaker>

               <p>Imam dva predloga in sicer prvi na katerega bi želel opozoriti, gospod predsednik, je
               da ima Vlada na razpolago še več kot četrt ure časa. Glede na to, da je ta zakon
               izjemno pomemben in v bistvu predstavlja samo jedro celotne proračunske problematike
               menim, da bi bil ustrezen z vaše strani en ukrep, ki ga bom predal na koncu, vendar
               naprej dve besedi, zakaj.</p>
               <p>Namreč, šele pri tem zakonu se v celoti vidi, zakaj se je s svojo medijsko močjo
               sedanja vladajoča skupina odločila, da je lansirala v javnost v trenutku sprejemanja
               proračuna tisto pravljico na koncu katere kos zavije čokoladico. S tem se je seveda
               nekaj prikrilo Kaj? Da za določene skupine kot je recimo 25 državnih uslužbencev ali
               pa sodni funkcionarji ni problema celo, ko gre za dvig njihovih plač, varčuje pa se
               pri mladih družinah in pri tistih, ki so najbolj pomoči potrebni, to se pravi, da gre
               v resnici za izrazito antisocialno politiko, ki je zajeta v tem proračunu, zato sem
               trdno prepričan, da bi biloupravičeno, da sedaj skladno s poslovnikom, ki vam to
               omogoča, odredite prekinitev seje pri tej točki dnevnega reda in da pozovete
               predsednika vlade, da se udeleži nadaljevanja in da obrazloži, zakaj se je pravzaprav
               vlada v nasprotju z lastno koalicijsko pogodbo, v nasprotju z deklariranimi cilji
               odločila za izrazito antisocialno politiko, ki je vidna prav najbolj pri tem zakonu
               seveda v luči celotnega proračuna. Iz istega razloga dodatno tudi predlagam, da se
               izjemoma odločite za delitev časa. Zakon, ki posega v pravica mladih družin, socialno
               najšibkejših je zagotovo tak, da bi veljalo o njem spregovoriti več. Zelo zanimivo
               je, da nekatere poslanske skupine niso izkoristile niti ene same minute od časa, ki
               jim je bil na razpolago za razpravo o tako pomembnem in za ravno najbolj občutljive
               sloje tako usodnem predlogu zakona kot je ta, ki je danes pred nami.</p>
            </sp>
            <sp xml:id="SDZ5-Redna-11-2009-11-24.sp84">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Grims, bilo je podanih več proceduralnih predlogov.</p>
               <p>Glede zastopanja Vlade pri tej točki je Vlada najavila gospod Heleno Kamnar, državno
               sekretarko, kar je povsem ustrezno in drugi predstavniki niso potrebni.</p>
               <p>Glede delitve časa moram reči, da poslovnik ne omogoča tega v takem primeru.
               Poslovnik res omogoča podaljšanje razprave, vendar sami niste povedali, za koliko
               želite podaljšati razpravo. Po poslovniku pa je možno podaljšati za največ eno uro.
               Predlagal bi, da se jo podaljša... .../Oglašanje v dvorani/... Bom dal na glasovanje,
               gospod Anderlič. Predlagam, da se jo podaljša za 15 minut, za kar imam pravico po
               poslovniku. .../Medsebojni pogovor./... Dovolite, podan je bil proceduralni predlog,
               pri čemer moramo preveriti določbe poslovnika, ali je le-ta take oblike, da ga moram
               dati na glasovanje. Zaradi tega dovolite trenutek. .../Medsebojni pogovor./... 67.
               člen, šesti odstavek, Poslovnika Državnega zbora pravi, da Državni zbor lahko na
               predlog predsedujočega odloči, da se čas za obravnavo točk oziroma za razpravo
               podaljša, vendar ne več kot za eno uro. To velja za celotni čas za razpravo, ki še ni
               potekel. Potekel je samo čas posamezne poslanske skupine, zato tega proceduralnega
               predloga ne morem dati na glasovanje. In sprašujem, ali želi še kdo razpravljati.
               <stage>(Ne.)</stage> Zaključujem razpravo. O amandmaju bomo v skladu s časovnim potekom seje zbora
               odločali jutri, v sredo, 25. novembra, v okviru glasovanj. S tem prekinjam to točko
               dnevnega reda.</p>
               <p>Prehajamo na <title>25. IN 26. TOČKO DNEVNEGA REDA.</title> Po dogovoru na Kolegiju
               predsednika Državnega zbora bomo v okviru 25. in 26. točke dnevnega reda opravili
               skupno uvodno predstavitev o <title>PREDLOGU ODLOKA O LETNEM NAČRTU RAZPOLAGANJA Z
                  NEPREMIČNIM PREMOŽENJEM DRŽAVE V POSAMIČNI VREDNOSTI NAD 300.000 EVROV ZA ORGANE
                  DRŽAVNE UPRAVE IN ZA PRAVOSODNE ORGANE ZA LETO 2010</title> in o <title>PREDLOGU ODLOKA
                  O LETNEM NAČRTU RAZPOLAGANJA Z NEPREMIČNIM PREMOŽENJEM DRŽAVE O POSAMIČNI
                  VREDNOSTI NAD 300.000 EVROV ZA ORGANE DRŽAVNE UPRAVE IN ZA PRAVOSODNE ORGANE ZA
                  LETO 2011.</title>
               </p>
               <p>Torej, za obe leti. Predloga odloka je v obravnavo zboru predložila Vlada. Besedo
               dajem predstavnici Vlade za dopolnilno obrazložitev predlogov odlokov. Gospa Irma
               Pavlinič Krebs, ministrica za javno upravo, izvolite, imate besedo.</p>
            </sp>
            <sp xml:id="SDZ5-Redna-11-2009-11-24.sp85">

               <speaker>IRMA PAVLINIČ KREBS:</speaker>

               <p>Spoštovani podpredsednik, hvala lepa za besedo. Spoštovane poslanke in poslanci! Na
               podlagi drugega odstavka 11. člena Zakona o stvarnem premoženju države, pokrajin in
               občin Letni načrt razpolaganja z nepremičnim premoženjem države za organe državne
               uprave in pravosodne organe za nepremičnine v posamični vrednosti nad 300.000 evrov
               sprejme Državni zbor Republike Slovenije na predlog Vlade hkrati z državnim
               proračunom. V skladu s to zakonsko določbo Vlada predlaga Državnemu zboru, da
               obravnava in sprejme odlok za leti 2010 in 2011. Odlok o letnem načrtu za
               razpolaganje z nepremičnim premoženjem države v posamični vrednosti nad 300 tisoč
               evrov za leto 2010 bo veljal od 1. januarja 2010 do 31. decembra 2010. Ta odlok
               vsebuje 52 nepremičnin, katerih skupna orientacijska vrednost znaša preko 43
               milijonov evrov, od tega tri objekte z orientacijsko vrednostjo 12 milijonov evrov, 5
               poslovnih prostorov z vrednostjo preko 2 milijonov evrov, 38 zemljišč s skupno
               predvideno vrednostjo preko 24 milijonov evrov in 3 stanovanja z vrednostjo preko 2
               milijona evrov ter tri objekte gospodarske javne infrastrukture z ocenjeno vrednostjo
               preko 2 milijona evrov. Upravljavci največje dela nepremičnin, ki so uvrščena v ta
               odlok so: Ministrstvo za obrambo za 16 zemljišč in tri objekte gospodarske javne
               infrastrukture, Ministrstvo za notranje zadeve za 4 zemljišča in 3 poslovne prostore,
               Psihiatrična klinika Ljubljana za 8 zemljišč in Univerzitetni klinični center
               Ljubljana za 5 zemljišč. Drugi upravljavci so za uvrstitev v odlok za leto 2010
               predlagali le po eno do tri nepremičnine.</p>
               <p>Glede istega odloka za leto 2011, poudarjam, da bo ta veljal od januarja 2010 do
               decembra 2010, ta odlok vsebuje 28 nepremičnin, katerih skupna orientacijska vrednost
               znaša preko 15 milijonov evrov in sicer en objekt z vrednostjo preko enega milijona
               evrov, trije poslovni prostori z vrednostjo preko 4 milijone evrov in 24 zemljišč s
               skupno predvideno vrednostjo preko 10 milijonov evrov. Upravljavci večine
               nepremičnin, ki so uvrščeni v odlok za leto 2011, so: Ministrstvo za obrambo in sicer
               za 23 zemljišč, Ministrstvo za visoko šolstvo, znanost in tehnologijo in Zavod za
               varstvo kulturne dediščine Slovenije. Ta dva sta za uvrstitev v odlok predlagala
               skupaj pet nepremičnin. Na podlagi sklepa Odbora za notranjo politiko, javno upravo
               in pravosodje z dne 29.10.2009 je Ministrstvo za javno upravo Državnemu zboru dne
               16.11.2009 poslalo tudi dopolnjeno informacijo o razlogih za uvrstitev posameznih
               nepremičnin v ta dva odloka za leto 2010 in za leto 2011. V tem dopolnjenem poročilu
               so navedene tudi metode razpolaganja, ki jih nameravajo upravljavci uporabiti v zvezi
               s posamičnimi nepremičninami. Dejansko bosta oba odloka predstavljala podlago za
               razpolaganje z uvodoma navedenim nepremičnim premoženjem, s čimer bodo posamezni
               upravljavci, ki so v odloke te nepremičnine uvrstili in sem jih tudi navedla,
               pridobivali potrebna namenska sredstva. Gre za namenska sredstva, ko lahko organi, ki
               so upravljavci nepremičnin, potem uporabijo ta sredstva, ki so jih dobili z zamenjavo
               nepremičnine, z odtujitvijo nepremičnine na javni dražbi ali tudi z brezplačno
               odtujitvijo te nepremičnine, ko gre za javno korist, na primer, lokalni skupnosti, in
               z njimi razpolagajo. Brez uvrstitve nepremičnine v ta odlok, in če ta dva odloka v
               Državnem zboru ne bi bila sprejeta, posamezni upravljavci tovrstnih razpolaganj ne bi
               mogli opravljati. Namenska sredstva so lahko uporabljena samo za nadaljnji promet z
               nepremičninami oziroma za izgradnjo potrebnih prostorov za potrebe upravljavcev teh
               nepremičnin.</p>
               <p>Zaradi navedenega spoštovanim poslankam in poslancem Državnega zbora predlagam, da
               skupaj s proračunoma za leti 2010 in 2011 potrdijo tudi besedili obeh odlokov. Hvala
               lepa.</p>
            </sp>
            <sp xml:id="SDZ5-Redna-11-2009-11-24.sp86">

               <speaker>PODPREDSEDNIK FRANCE CUKJATI:</speaker>

               <p>Hvala. Predlog odloka je obravnaval Odbor za notranjo politiko, javno upravo in
               pravosodje kot matično delovno telo, ki je Državnemu zboru posredoval pisno
               poročilo.</p>
               <p>Sledi predstavitev stališč poslanskih skupin. Gospod Silven Majhenič bo predstavil
               stališče Poslanske skupine Slovenske nacionalne stranke.</p>
            </sp>
            <sp xml:id="SDZ5-Redna-11-2009-11-24.sp87">

               <speaker>SILVEN MAJHENIČ:</speaker>

               <p>Spoštovani predsedujoči, spoštovana ministrica! Predloga odloka o Letnem načrtu
               razpolaganja z nepremičnim premoženjem države v posamični vrednosti nad 300.000 evrov
               za organe državne uprave in za pravosodne organe za leti 2010 in 2011 je predložila
               Vlada. V predlogu odlokov je razvidno, da vsak proračun spremlja seznam nepremičnin v
               vrednosti nad 300.000 evrov s katerimi razpolagajo državni organi, ko gre za prodajo
               menjave, prenose in podobno. V vsakem primeru, ko gre za prodajo ali podobno se
               morajo vrednosti nepremičnin oceniti, cenitev pa opravijo sodno zapriseženi cenilci.
               Seveda se pa cenitve tudi kdaj ustavijo na mejni točki 300.000 evrov in takrat je
               vprašljivost z verodostojnosti zakonodaje toliko večja. S tega stališča je nujno
               treba praznino v 11. členu zakona odpraviti in dopolniti tako, da ne bo več prihajalo
               do dilem, ko bo orientacijska vrednost 300.000 evrov. Sicer je v 3. členu zakona
               točka 5, povsem jasno zapisano, kako je z razpolaganjem s premoženjem v vseh
               pogledih, tako da kakšnih večjih popravkov zakona ni potrebno narediti. Poslancem se
               daje tudi možnost pogleda in nadzorstva nad delovanjem izvršilne veje oblasti kako
               posamezni upravljavec razpolaga z nepremičnino katere vrednost je 300.000 evrov in
               več.</p>
               <p>V Poslanski skupini Slovenske nacionalne stranke bomo predlog odloka podprli, saj
               izključuje nejasnosti, ki jih je pa zdajšnji zakon dopuščal. Hvala lepa.</p>
            </sp>
            <sp xml:id="SDZ5-Redna-11-2009-11-24.sp88">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Dušan Kumer bo predstavil stališče poslanske skupine slovenskih
               socialnih demokratov.</p>
            </sp>
            <sp xml:id="SDZ5-Redna-11-2009-11-24.sp89">

               <speaker>DUŠAN KUMER:</speaker>

               <p>Hvala za besedo, gospod podpredsednik. Spoštovana ministrica, spoštovani kolegi in
               kolegice! V Poslanski skupini Socialnih demokratov bomo podprli odlok o letnem načrtu
               razpolaganja z nepremičnim premoženjem države. Seveda pa podpora samemu odloku ne
               pomeni veliko, če se ne bodo vložili dodatni napori, da se kljub spremenjenim
               razmeram na nepremičninskem trgu, ki niso najugodnejše, da se to nepotrebno stvarno
               premoženje skuša dejansko tudi odprodati, kajti res je, da nam zdaj v tej ekonomski
               in socialni situaciji to odvečno premoženje še posebej predstavlja le dodatno breme
               in stroške. Zato je v skladu z načelom gospodarnosti oziroma dobrega gospodarja v ta
               predlog odloka uvrščena večina vseh tistih nepremičnin v lasti Republike Slovenije,
               ki jih vsi, ki jih imajo v tem trenutku v upravljanju trajno ne potrebujejo za
               opravljanje svojih nalog, pa naj gre za posamezni državni organ, posamezno
               ministrstvo ali javni zavod. Res je tudi, da pa to niso vse nepremičnine, ki
               podležejo temu kriteriju nepotrebnosti, kajti eden od pogojev je, da mora biti
               premoženje, ki ga upravljavec trajno ne potrebuje pred uvrstitvijo na ta spisek
               najmanj 30 dni prej uvrščeno na interni trg nepremičnin države. In takšnih
               nepremičnin se bo po vsej verjetnosti v letu 2010 in 2011 še kaj poiskalo. Lahko
               pričakujemo, da bo Vlada za ta odlok morda že drugo leto prišla z dopolnitvami.</p>
               <p>Pred seboj imamo spisek stvarnega premoženja vrednosti posamezne nepremičnine v
               vrednosti nad 300 tisoč evrov, ko lahko svojo optimalnost gospodarjenja s premoženjem
               države dosežemo le z odprodajo na trgu oziroma v posameznih primerih v skladu z
               zakonom o stvarnem premoženju države, pokrajin, občin, lahko neodplačno tudi
               prenesemo to lastninsko pravico.</p>
               <p>V Poslanski skupini Socialnih demokratov bomo ta odlok podprli.</p>
            </sp>
            <sp xml:id="SDZ5-Redna-11-2009-11-24.sp90">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Alenka Jeraj bo predstavila stališče Poslanske skupine Slovenske demokratske
               stranke.</p>
            </sp>
            <sp xml:id="SDZ5-Redna-11-2009-11-24.sp91">

               <speaker>ALENKA JERAJ:</speaker>

               <p>Hvala za besedo. Lep pozdrav vsem.</p>
               <p>Vlada je predlagala, skupaj s proračunom, predloga odlokov o letnem načrtu
               razpolaganja z nepremičninskim premoženjem države v posamični vrednosti nad 300 tisoč
               evrov za organe državne uprave in za pravosodne organe za leti 2010 in 2011. Drugi
               odstavek 11. člena zakona govori o tem, da tak odlok sprejme Državni zbor na predlog
               Vlade, hkrati z državnim proračunom. In ko smo to tematiko obravnavali na Odboru za
               notranjo politiko, javno upravo in pravosodje, smo se tudi v naši poslanski skupini
               strinjali z mnenjem Zakonodajno-pravne službe, ki je opozorila, da predlagana odloka
               vsebujeta več nepremičnin, katerih vrednost ne presega 300 tisoč evrov, pač pa je
               enaka tej vrednosti in bi bilo skladno z zakonom treba te nepremičnine izločiti iz
               programa ali jim spremeniti orientacijsko vrednost. Na seji je bilo povedano, da se
               je tudi v preteklosti tako delalo, ampak glede na to, da govorite da je ta vlada
               veliko bolj sposobna in boljša od prejšnje, bi to najbrž že lahko postorila in
               uredila tako, da se predpisi ne kršijo.</p>
               <p>Mi smo povprašali ministrico o nekaj konkretnih nepremičninah, ki so uvrščene v letni
               načrt o razlogih in predvidenem načinu razpolaganja teh podatkov ni imela, zato je
               bil tudi sprejet sklep, da do obravnave predlogov odlokov na seji Državnega zbora
               pripravi dopolnjeno informacijo o razlogih za uvrstitev posameznih nepremičnin v
               letna načrta. Ta dodatek smo res prejeli, kljub temu se kaj dosti več, nekaj več se
               že ve, ampak bistveno več pa ne. In glede na to, da župan ene večjih občin razlaga
               kaj vse bo dobil od države, stanovanje in druge nepremičnine, Vlada to sicer zanika,
               pravi, da to ne drži, zato smo želeli bolj natančne podatke kaj se bo s temi
               nepremičninami res zgodilo, da ne bomo potem ponovno ustanavljali kakšnih
               preiskovalnih komisij, ali kaj podobnega.</p>
               <p>Podatki, ki smo jih dobili so po našem mnenju preveč splošni oziroma ravno tako ne
               dajejo celovite slike, zato našega glasu za k predlogoma o letnem načrtu razpolaganja
               z nepremičninskim premoženjem države za leti 2010 in 2011 ne bo.</p>
            </sp>
            <sp xml:id="SDZ5-Redna-11-2009-11-24.sp92">

               <speaker>PODPREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Matično delovno telo k
               predlogom odlokov ni sprejelo nobenega amandmaja. Odločanje o predlogih odlokov bomo
               v skladu s časovnim potekom seje zbora opravili jutri, to je v sredo, 25. novembra
               2009, v okviru glasovanj.</p>
               <p>S tem prekinjam 25. in 26. točko dnevnega reda.</p>
               <p>Prekinjam tudi 11. sejo zbora, ki jo bomo nadaljevali jutri ob 9. uri.</p>
               <p>Ob tem vas obveščam, da bo čez 10 minut, to se pravi 12.45 seja Odbora za zunanjo
               politiko, kot je bilo napovedano, in sicer v velikem salonu Šubičeva 4. Hvala. <stage>(SEJA JE BILA PREKINJENA 24. NOVEMBRA 2009 OB 12.34.)</stage>
               </p>
            </sp>
         </div>
      </body>
   </text>
</TEI>
