<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-12-2010-01-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|CA7FD5D6191FC6EBC125794F002C7A24</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=CA7FD5D6191FC6EBC125794F002C7A24</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-12-2010-01-11.DZ" n="12">
               <name>Redna</name>
               <date when="2010-01-11"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-12-2010-01-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 12. seje</stage>
            <stage type="chairman">Sejo je vodil Miran Potrč, podpredsednik Državnega zbora.</stage>
            <stage type="time">Seja se je pričela ob 9.00.</stage>


            <sp xml:id="SDZ5-Redna-12-2010-01-11.sp1">

               <speaker>PODPREDSEDNIK MIRAN POTRČ:</speaker>

               <p>Spoštovane kolegice in kolegi, poslanke in poslanci, gospa ministrica s sodelavci!
               Pričenjamo nadaljevanje v decembru prekinjene 12. seje Državnega zbora. Ker je to
               prva seja v letošnjem letu, dovolite, da vam tudi v svojem imenu zaželim srečno,
               uspešno, zdravo leto 2010. Enako velja za naše sodelavke in sodelavce, predstavnike
               tiska in tudi tiste, ki spremljajo naše delo.</p>
               <p>Obveščen sem, da se današnje seje ne morejo udeležiti naslednja poslanka in
               poslanci: mag. Andreja Rihter, Ivan Grill, Roberto Battelli, Dejan Kovač in Janez
               Janša.</p>
               <p>Prehajamo na <title>24. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O URESNIČEVANJU JAVNEGA INTERESA ZA KULTURO, SKRAJŠANI
                  POSTOPEK. </title>
               </p>
               <p>Predlog zakona je v obravnavo Državnemu zboru predložila Vlada. Besedo dajem
               ministrici za kulturo gospe Majdi Širca za uvodno obrazložitev predloga zakona.</p>
            </sp>
            <sp xml:id="SDZ5-Redna-12-2010-01-11.sp2">

               <speaker>MAJDA ŠIRCA RAVNIKAR:</speaker>

               <p>Dober dan oziroma dobro jutro! Gremo k delu. Letošnje leto nas čaka na področju
               kulture kar nekaj sprememb zakonov, za začetek ZUJIK, ki je krovni zakon na področju
               kulture, lahko rečemo mala biblija, ki se več ali manj periodično v določenih
               komponentah spreminja.</p>
               <p>Tokrat je bil eden pomembnejših razlogov, zakaj spreminjamo in dopolnjujemo krovni
               zakon na področju kulture, opomin Evropske unije oziroma Komisije, ki nas je marca
               lani opozorila, da je treba ZUJIK uskladiti s prilogo direktive in preprečiti možnost
               zlorab, izhajajočih iz veriženja pogodb za določen čas. Direktiva namreč pravi, da je
               pri zaposlovanju za določen čas treba natančno definirati, koliko najdlje lahko traja
               tovrstno delo, kolikokrat se lahko pogodba obnovi ali navajanje objektivnih razlogov,
               ki upravičujejo obnovo pogodbe o zaposlitvi za določen čas. Sedanji zakon, ki je bil
               sprejet leta 2002, namreč dopušča neomejeno ponavljanje zaposlitev za določen čas, in
               sicer za čas trajanja mandata direktorja oziroma za obdobje do petih let. Seveda
               govorimo o delovnih mestih, ki imajo posebno naravo, to so umetniški poklici, ki jih
               ni veliko. Vendar ne glede na to naj bi bilo v javnem sektorju za določen čas
               zaposlenih približno 350 posameznikov, a večina na podlagi določb Zakona o delovnih
               razmerjih, približno 40 pa jih je po tem zakonu, po ZUJIK-u in največ 6 je
               potencialnih primerov, ki pomenijo potencialno kršitev tega zakona.</p>
               <p>Skratka, sprememba ZUJIK-a prinaša zavezo, da se ne sme delovno razmerje za določen
               čas za isto osebo, za isto delo skleniti zaporedoma največ trikrat, a ne več kot za
               10 let. To smo se uskladili tako s socialnimi partnerji kot z vsemi ostalimi.</p>
               <p>Druge spremembe, ki niso tako nepomembne, zgledajo majhne, vendarle za življenje
               tako uradnikov kot kulturnikov pa so zelo pomembne.</p>
               <p>Prvič. Ob prenosu javne kulturne infrastrukture lokalne na državno raven in obratno
               zavežemo tistega, ki postane novi lastnik, da za obdobje 30-ih let ne sme odtujiti
               ali prodati te infrastrukture. S tem preprečujemo morebitne špekulacije in se
               zavaruje javni interes.</p>
               <p>Drugič. Društva s področja kulture zdaj redko pridobijo status društev v javnem
               interesu, v prihodnje ga bodo lažje, in sicer na način, kot je to urejeno pri drugih
               društvih. Zdaj imam namreč ta status zelo malo društev, zaradi česar so prikrajšana
               za lažjo dostopnost do prostorov, do dohodnine - tistih 0,5%, oprostitve DDV in tako
               naprej.</p>
               <p>Tretjič. Starejši samozaposleni bodo lahko pridobili pravico do plačila prispevkov
               za zdravstveno, invalidsko in socialno zavarovanje, pokojninsko zavarovanje na bolj
               enostaven in pravičen način.</p>
               <p>Četrtič. Poenostavili bomo tudi postopek za samozaposlene. Namreč, ob vpisu v razvid
               se bodo istočasno lahko vpisali - če bodo seveda zahtevali - na seznam tistih, ki
               imajo pravico do priznanja do plačila prispevkov za socialno zavarovanje.</p>
               <p>Petič. Pri razpisih uvajamo posamične sklepe, to se pravi, uvajamo možnost, da ne bi
               prišlo do blokade, ko gre za enoten sklep in če pride do pritožb, lahko pride tudi do
               hendikepa pri nadaljnji obravnavi.</p>
               <p>In šestič. Če navedem samo najpomembnejše spremembe. Na poziv nekaterih občin, pa
               tudi vas, poslancev in poslank, bo, če bo sprejet ta amandma in ob podpori Vlade,
               spremenjen tisti člen, na katerega je vložen amandma, in sicer po sedanjem ZUJIK-u ni
               mogoče vloge, ki se obravnava na razpisu, dopolnjevati, če je ta vloga nepopolna.
               Dopolnjujemo na način, vsaj tako Vlada podpira, ko se formalno nepopolne vloge lahko
               dopolnjujejo. S tem vemo, da se bo za en mesec približno podaljšal razpis, pa ne
               zaradi tega, da ne bi uradniki na Ministrstvu za kulturo in vsi ostali, ki se
               ukvarjajo s tem procesom, ne delali hitro, ampak zaradi tega, ker obstajajo določene
               zakonitosti in so vezane na rok oziroma na izročitev pošte in tako naprej.</p>
               <p>Predpostavljam, da boste sledili sedanjim dialogom in da bomo te spremenjene
               amandmaje pripeljali do konca. Hvala lepa.</p>
            </sp>
            <sp xml:id="SDZ5-Redna-12-2010-01-11.sp3">

               <speaker>PODPREDSEDNIK MIRAN POTRČ:</speaker>

               <p>Hvala lepa. Pred nadaljevanjem obravnave te točke mi dovolite popravek. Ko sem bral
               odsotne poslanke in poslance sem narobe prebral, in rekel, da je odsoten Dejan Kovač.
               Poslanca s takšnim priimkom nimamo. Zato opravičujem Dejana Levaniča in se mu
               opravičujem za pomoto.</p>
               <p>Predlog zakona je obravnaval Odbor za kulturo, šolstvo, šport in mladino kot matično
               delovno telo. Besedo dajem predsednici mag. Majdi Potrati za predstavitev poročila
               odbora. Izvolite.</p>
            </sp>
            <sp xml:id="SDZ5-Redna-12-2010-01-11.sp4">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana gospa ministrica in sodelavki.
               Odbor za kulturo, šolstvo, šport in mladino je Predlog zakona o spremembah in
               dopolnitvah Zakona o uresničevanju javnega interesa za kulturo obravnaval na 12. seji
               2. decembra 2009. Ta zakon je bil predlagan po skrajšanem postopku. In ker je Kolegij
               predsednika Državnega zbora na 43. seji 9. novembra sklenil, da se bo obravnaval po
               skrajšanem postopku, je odbor predlog zakona obravnaval na podlagi 142. člena
               Poslovnika. Zakonodajno-pravna služba je predloženi zakon proučila z vidika
               skladnosti z ustavo in pravnim sistemom ter zakonodajno-tehničnega vidika in dala
               pripombe k 6., 7., 8. in 9. členu. Komisija Državnega sveta za kulturo, znanost,
               šolstvo in šport je v svojem mnenju predlog zakona podprla. Podprla je tudi pripombo
               Zakonodajno-pravne službe k drugemu odstavku 7. člena, s katero se jasneje opredeli
               pravica starejših samozaposlenih, da pravice do prispevkov za socialno zavarovanje
               pridobijo trajno, torej brez obveznosti triletnega podaljševanja statusa in da lahko
               to pravico uveljavljajo do dejanske upokojitve in ne zgolj do izpolnitve minimalnih
               pogojev za upokojitev. Ustno je mnenje na seji odbora predstavil gospod Anton Peršak.
               Amandmaje so vložile štiri koalicijske poslanske skupine k 2., 7. 9. in 15. členu,
               Poslanska skupina Slovenske demokratske stranke pa k 2., 4. in 5. členu.</p>
               <p>Odbor za kulturo, šolstvo, šport in mladino je v skladu s 126. in 131. členom
               Poslovnika opravil razpravo in glasovanje o posameznih členih predloga zakona in o
               vloženih amandmajih. Pri delu odbora so sodelovali predstavniki predlagatelja,
               predstavniki Ministrstva za kulturo, ministrica za kulturo Majda Širca Ravnikar, v.d.
               direktorica Direktorata za kulturni razvoj in mednarodne zadeve mag. Sonja Kralj
               Brvar, predstavnica Zakonodajno-pravne službe Andreja Kurent ter predstavnik
               Državnega sveta Anton Peršak. Predstavnica predlagatelja Majda Širca Ravnikar je
               uvodoma podala dopolnilno obrazložitev predloga. Ker ste jo ravnokar poslušali, ne
               bom povzemala njene dopolnilne obrazložitve. V dodatni predstavitvi mnenja
               Zakonodajno-pravne službe je njena predstavnica predstavila njihovo mnenje in
               povedla, da je večina njihovih pripomb upoštevana v vloženih amandmajih koalicije.
               Opozorila je le na to, da utegne priti do nejasnosti zaradi nedefinirane uporabe
               pojma prispevki v drugem odstavku 7. člena novele.</p>
               <p>V okviru razprave o posameznih členih so člani in članice odbora največ pozornosti
               namenili določbam 4. in 12. člena novele in k njima vloženima amandmajema. Razprava
               je potekala predvsem o problematiki v zvezi z neodplačnim prenosom javne kulturne
               infrastrukture na drugo pravno osebo javnega prava in o pravici do popravkov vlog za
               javne razpise s področja kulture po preteku razpisnega roka. Pri upravičenosti do
               popravka vloge s strani vlagateljev pri javnih razpisih, so nekateri člani menili, da
               so vlagatelji pogosto društva, ki neprofesionalno delujejo na področju kulture in
               niso kos zahtevnim pogojem javnih razpisov, zato pri njih pogosto prihaja do neljubih
               napak in nepopolnih vlog. Ker naj bi bila popolnost vloge osnovno merilo za izbor na
               razpisu, bi moralo biti omogočeno, da vlagatelji nepopolnih vlog v določenem času te
               tudi dopolnijo. Predstavnica Vlada pa je pojasnila, da po sedanji ureditvi zakona ni
               možnosti do popravkov pri razpisih in da morajo vsi prijavitelji vzeti razpis resno.
               Če bi se popravki omogočili, bi lahko prišlo do zakasnitve postopka, ki je sprožen.
               Na koncu je bil k 12. členu sprejet tudi amandma odbora in sedaj k temu predlagan za
               sejo Državnega zbora amandma.</p>
               <p>Po končani razpravi o posameznih členih predloga zakona in vloženih amandmajih je
               odbor sprejel amandmaje k 2., 7., 9. in 15. členu. Ni sprejel amandmajev k 4. in 5.
               členu Poslanske skupine Slovenske demokratske stranke, amandma iste poslanske skupine
               k 2. členu je postal brezpredmeten.</p>
               <p>Odbor torej predlaga, da Državni zbor dopolnjeni predlog zakona podpre. Hvala
               lepa.</p>
            </sp>
            <sp xml:id="SDZ5-Redna-12-2010-01-11.sp5">

               <speaker>PODPREDSEDNIK MIRAN POTRČ:</speaker>

               <p>Hvala lepa. Sledi predstavitev stališč poslanski skupin. Stališče Poslanske skupine
               Slovenske demokratske stranke bo predstavil gospod Aleksander Zorn. Izvolite.</p>
            </sp>
            <sp xml:id="SDZ5-Redna-12-2010-01-11.sp6">

               <speaker>ALEKSANDER ZORN:</speaker>

               <p>Spoštovani vsi, spoštovana ministrica, spoštovani, predsedujoči, kolegi.</p>
               <p>Pred nami je razprava in odločanje o predlogu novele zakona u uresničevanju javnega
               interesa za kulturo, s katero Vlada Republike Slovenije predlaga med drugim rešitev,
               s katero usklajuje zakonske rešitve glede zaposlovanja, potem predlaga rešitve v
               zvezi z javnimi kulturnimi infrastrukturami, potem predlaga rešitve in novosti na
               področju pridobitve statusa delovanja društev in na področju javnih razpisov in
               sofinanciranja kulturnih programov. Te spremembe so potrebne.</p>
               <p>V Poslanski skupini Slovenske demokratske stranke menimo, da se z dopolnitvami
               zakona večinoma strinjamo. Seveda pa so potrebni tudi amandmaji in o tem zakonu bomo
               v zvezi z amandmaji lahko spregovoril takrat, ko bo razprava o njih. Veseli pa me, da
               smo na Odboru za kulturo predlagali marsikatere spremembe, ki so sedaj sprejete tudi
               z amandmaji koalicije, se pravi, da bo razprava plodna in da bo končno zakon skupaj
               pravilno sprejet. Hvala lepa.</p>
            </sp>
            <sp xml:id="SDZ5-Redna-12-2010-01-11.sp7">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Zares bo predstavil gospod Franco Juri.</p>
            </sp>
            <sp xml:id="SDZ5-Redna-12-2010-01-11.sp8">

               <speaker>FRANCO JURI:</speaker>

               <p>Spoštovani predsedujoči, spoštovana ministrica, spoštovane kolegice in kolegi!</p>
               <p>Poslanska skupina Zares bo Predlog zakona o spremembah in dopolnitvah Zakona o
               uresničevanju javnega interesa za kulturo podprla, saj gre za spremembe, ki so
               potrebne zaradi izkazanih pomanjkljivosti veljavnega zakona, predvsem pa bodo
               postopki krajši in preprostejši.</p>
               <p>Bistvene spremembe so predvsem rezultat uskladitve zakona v delu, ki ureja
               zaposlovanje na področju umetniške in kulturne dejavnosti za določen čas. Neomejeno
               veriženje pogodb o zaposlitvi je v neskladju z odločbo 5. okvirnega sporazuma med
               ETUC, UNICEP in CEPE o delu za določen čas, ki je priloga k direktivi Sveta EU. Po
               podatkih je v javnem sektorju za določen čas zaposlenih 350 javnih uslužbencev. Pri
               tem je ugotovljenih vsaj 6 primerov, ki so zaposlitev po 66. členu ZUJIK že
               ponavljali. To je v skladu z direktivo obravnavano kot veriženje, zato je sprememba
               na tej točki nujna.</p>
               <p>Drugič, prepoved odtujitve javne infrastrukture za obdobje 30 let. Ohranja se torej
               načelo ohranitve javne kulturne infrastrukture in se preprečuje siromašenje
               prostorskih pogojev.</p>
               <p>Tretjič gre v spremembah tudi za pridobitev statusa delovanja društev v javnem
               interesu; sistem se končno poenostavlja in skrajšuje. Skrajšujejo se tudi postopki za
               registracijo samozaposlenih in pravice do plačila prispevka za socialno varnost,
               vloga za vpis in določanje o vpisu v razvid samozaposlenih in podelitev pravice do
               plačila bo lahko podana istočasno. S tem gremo na roko številnim samozaposlenim na
               področju kulture in širšega okvira kulture. Sam vem, kaj je pomenil ta dvojni
               postopek, ko sem registriral svojo dejavnost, in koliko lažje bo zdaj za vse te
               kulturne delavce, samostojne novinarje in tako dalje.</p>
               <p>Petič. Z izdajanjem posamičnih sklepov in ne več skupnih, v primeru zavržbe na
               razpisih, se zagotavlja načelo upravnih postopkov.</p>
               <p>Zaradi vsega navedenega bo poslanska skupina Predlog zakon o spremembah in
               dopolnitvah Zakona o uresničevanju javnega interesa za kulturo podprla.</p>
            </sp>
            <sp xml:id="SDZ5-Redna-12-2010-01-11.sp9">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališča Poslanske skupine Slovenske ljudske stranke bo predstavil gospod Janez
               Ribič.</p>
               <p>Izvolite.</p>
            </sp>
            <sp xml:id="SDZ5-Redna-12-2010-01-11.sp10">

               <speaker>JANEZ RIBIČ:</speaker>

               <p>Hvala za besedo. Dober dan, spoštovani prisotni, lepo pozdravljeni.</p>
               <p>Pred nami je spet predlog sprememb in dopolnitev zakona, ki se sprejema po
               skrajšanem postopku. Po mnenju predlagatelja gre za manj zahtevne uskladitve zakona s
               pravnim redom Evropske unije, skladno z uradnim opominom Evropske komisije v zvezi s
               46. členom omenjenega zakona. Ta člen govori o sistemizaciji delovnih mest. Delavci v
               kulturi, zaposleni za določen čas, so neenakopravni z ostalimi delavci v državi. Tako
               so kulturni delavci potisnjeni v slabši položaj, nimajo zagotovljene socialne
               varnosti v primeru bolezni, nezgod, starosti in podobno, prikrajšani naj bi bili tudi
               pri finančni trdnosti.</p>
               <p>V Slovenski ljudski stranki tudi ne vidimo razloga, da se sklenitev delovnega
               razmerja za določen čas v kulturi z isto osebo omejuje na trikratno sklenitev
               pogodbe. O tem bomo razpravljali pri amandmajih.</p>
               <p>V Poslanski skupini Slovenske ljudske stranke bomo zakon podprli, seveda pod
               pogojem, da ne bo prišlo do sprejetja predloženih nerazumnih amandmajev.</p>
               <p>Hvala.</p>
            </sp>
            <sp xml:id="SDZ5-Redna-12-2010-01-11.sp11">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališča Poslanske skupine DeSUS bo predstavil gospod mag. Vasja Klavora.</p>
               <p>Izvolite.</p>
            </sp>
            <sp xml:id="SDZ5-Redna-12-2010-01-11.sp12">

               <speaker>MAG. VASJA KLAVORA:</speaker>

               <p>Hvala lepa za besedo, gospod podpredsednik. Spoštovana ministrica, spoštovane
               poslanke in poslanci!</p>
               <p>Teh nekaj členov, s katerimi novela Zakona o uresničevanju javnega interesa za
               kulturo, po naši oceni, izboljšuje osnovni zakon tako v vsebinskem, redakcijskem kot
               tudi uskladitvenem smislu, nameravamo v naši poslanski skupini podpreti.</p>
               <p>Ocenili smo namreč, da je predlagatelj primerno pripravil vse tiste rešitve, ki jih
               je z nujo po spoštovanju pravnega reda Evropske unije moral pripraviti, in tudi vse
               tiste, ki so se bodisi skozi izvajanje v praksi pokazale za problematične in
               nedosledne, bodisi je primerno upošteval zaključke določenih organov, ki so v okviru
               svojih pristojnosti opozorili na neprimerne vsebine posameznih določil. Pozabiti pa
               ne smemo tudi na predloge, ki bodo zelo dobrodošli za uporabnike na področju kulture.</p>
               <p>Posebej pozdravljamo spremembo, ki bo preprečila do sedaj možne manipulacije na
               področju rabe in prenosa javne kulturne infrastrukture. Po naši oceni je opredelitev
               javnega interesa ter prepoved odtujitve in obremenitve za dobo najmanj 30 let kot ena
               bistvenih sestavin pogodbe o neodplačnem prenosu in vpis te prepovedi v zemljiško
               knjigo dovolj stroga varovalka, da bo absolutno ščitila javni interes kulture.</p>
               <p>Naslednja, po naši oceni izjemno pomembna sprememba se nanaša na kulturna društva.
               Le-ta s svojim delovanjem poleg poklicnih kulturnih ustanov soustvarjajo poslanstvo
               kulture. Ker so pomembni dejavnik uresničevanja 59. člena Ustave, ki govori o kulturi
               kot neodtujljivi pravici vsakega človeka, ni prav, da so kot taka v neenakem položaju
               glede pridobivanja statusa delovanja v javnem interesu v primerjavi z društvi na
               drugih področjih. V naši poslanski skupini zato izražamo zadovoljstvo, da bo njihovo
               delovanje odslej olajšano, tako da bodo imela bolj odprte možnosti pridobivanja
               pravic in bonitet iz naslova društev v javnem interesu, ki jih dajejo posebni zakoni.</p>
               <p>Zadovoljni smo tudi, da se status določenih kategorij delavcev z delovnopravnega in
               socialnega vidika popravlja. Kar pa se tiče sprememb v postopkih javnih razpisov za
               sofinanciranje kulturnih programov, se strinjamo tudi z njimi.</p>
               <p>Glede vprašanja odložilnega roka za dopolnitev vloge, pa menimo, da je odpravo
               manjših pomanjkljivosti treba in tudi je mogoče spraviti v razmeroma zelo kratkih
               rokih, tudi v petih dneh, saj je pričakovati od resnih kandidatov, da odgovorno
               pristopijo k prijavi za razpis že v trenutku objave le-tega. Hvala lepa.</p>
            </sp>
            <sp xml:id="SDZ5-Redna-12-2010-01-11.sp13">

               <speaker>PODPREDSEDNIK DR. MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Zmago Jelinčič Plemeniti. Izvolite.</p>
            </sp>
            <sp xml:id="SDZ5-Redna-12-2010-01-11.sp14">

               <speaker>ZMAGO JELINČIČ PLEMENITI:</speaker>

               <p>Prav lep dober dan vsem skupaj! V Poslanski skupini Slovenske nacionalne stranke tega
               zakona ne bomo podprli iz enega enostavnega razloga, ker mislimo, da navkljub temu,
               da upošteva direktivo Sveta Evrope, da je treba nekaj spremeniti in urediti, v bistvu
               se ureja na ta način, da se uzakonja tisto, kar bi moralo biti preprečeno. Veriženje
               pogodb o zaposlitvi, ki jih je sedaj bilo treba obnavljati jih vsake toliko časa,
               bodo sedaj lepo legalizirane s tem, da bo zagarantirano, da lahko deset let nekdo
               "visi" na državnem proračunu, ne plačuje ničesar in potem gre lepo v penzijo.</p>
               <p>V bistvu vse človek vpraša, za kaj gre v tem zakonu. Po našem mnenju gre za
               reševanje prijateljev določenih ljudi iz ministrstva ali pa ministrice, da jim bo
               zagotovila, da bodo v miru dočakali penzijo, da jim ne bo treba nič delati. Dejstvo
               je, da imamo zdaj na teh nivojih samozaposlovanja 2.477 ljudi vpisanih, od tega
               1.413. ljudem država plačuje čisto vse. In sedaj jim bo plačevala čisto vse do
               penzije, 10 let. Pa se človek vpraša, ali imamo Slovenci res toliko tako dobrih
               umetnikov, da zaslužijo kaj takega, ali gre tukaj za prijateljske usluge nekaterim,
               medtem ko ministrica noče plačati dolga Ministrstva za kulturo določenim ljudem in se
               poskuša temu izogniti na ta ali na oni način, tudi preko svojih prijateljev, ki jih
               je vtaknila v razne muzejske svete navkljub temu, da nimajo zakonskih pogojev, da bi
               tam notri sedeli. Ampak to ni važno! Važno je to, da se rešuje prijatelje, da se njim
               daje možnost, da se debelijo na državni račun, na naš račun.</p>
               <p>Človek se vpraša tudi, kje so definicije. Pričakoval bi, da ko že popravljamo ta
               zakon, da se potem uvedejo vsaj definicije. Kje je definicija deficitarnega poklica v
               kulturi? Kaj je to? Ali je to restavrator ali je to nekdo, ki napiše tri vrstice in
               je potem veliki pesnik in seveda ker je prijatelj ministrice, dobi državno dotacijo
               za naslednjih 10 let. Ker pa je to ta generacija, je v 10 letih v pokoju, s krasno
               plačo, nič dela in tako naprej. Skratka, zelo čudno.</p>
               <p>Če smo že popravljali ta zakon, zakaj ne upoštevamo tega, da 6. člen obstoječega
               zakona, ki pravi, da se filmi predvajajo v slovenščini ali s slovenskimi podnaslovi
               ne izvaja na dvojezičnem območju. Zakaj so vsi filmi na TV Koper v italijanščini in
               ne vidimo niti enega slovenskega podnapisa? To ni pomembno! Slovenščina ni pomembna,
               prava kultura ni pomembna, pomembni so prijatelji, pomembne so povezave, pomembni so
               tisti, ki delajo in popravljajo razne institucije. In če ne dobi, bi rekel, pravi
               arhitekturni biro, dela tam notri, tudi dotacije ni več oziroma je ni, navkljub temu
               da je bilo že pripravljeno. To je zakon. Takih zakonov ima Slovenija že preveč. Gre
               za to, da ta koalicija ne dela drugega, kot sami sebi urejajo pozicije, da bo vse
               zakonsko.</p>
               <p>Evropa hoče preprečiti veriženje pogodb o zaposlitvi. Mi smo to v 2. členu
               uzakonili. Piše: "Delovno razmerje za določen čas se sme z isto osebo za isto delo
               skleniti zaporedoma največ trikrat, katerih neprekinjen čas trajanja pa ne sme biti
               daljši od 10 let." Kar lahko pomeni, če mu manjka 12 let do pokoja, bo lahko enkrat
               10 let, pa še potem rahla prekinitev za kakšen mesec dni, pa potem še dve leti.
               Krasno! Krasno! Nekateri pa v Sloveniji zaradi tega, ker nimajo denarja, da bi si
               kupili kruh, pa umirajo. Totalna svinjarija!</p>
            </sp>
            <sp xml:id="SDZ5-Redna-12-2010-01-11.sp15">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanskega kluba LDS bo predstavil gospod Ljubo Germič.</p>
            </sp>
            <sp xml:id="SDZ5-Redna-12-2010-01-11.sp16">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Spoštovana gospa ministrica s sodelavkami,
               kolegice in kolegi. Ker gre za zakon, ki govori o kulturi, gotovo ni odveč izreči
               misel, da s politiko ne moremo delati kulture, mogoče pa s kulturo lahko delamo
               politiko, tudi kulturno politiko. Stanje kulture v državi oziroma v Sloveniji ni in
               ne more biti samo v okras, temveč je pomemben kazalec njene ustvarjalnosti in
               sposobnosti obstoja oziroma preživetja in ne nazadnje je tudi pomemben kazalec stanja
               kakovosti življenja državljank in državljanov. Kultura je živa, hitro se
               spreminjajoča in kompleksna zadeva, ki ji rigidna politika praviloma težko sledi,
               tako njenim potrebam kot tudi njenim spremembam. Ponavadi se vse začne in konča pri
               financah. Vsekakor pa bi se morala kulturna politika bolje prilagoditi ustvarjalcem,
               slabo bi bilo, da bi se morali ustvarjalci prilagajati kulturni politiki. Ustvarjanja
               ni moč načrtovati, medtem ko se pogoje za ustvarjanje lahko načrtuje.</p>
               <p>Sicer pa gre v tem zakonskem predlogu predvsem za uskladitev z evropsko zakonodajo,
               in to v tistem delu, ki ureja zaposlovanje na področju umetniške ali kulturne
               dejavnosti za določen čas, izhajajoč iz veriženja pogodb o zaposlitvi. Določba 5
               navaja ukrepe za preprečevanje zlorab, ki izhajajo iz veriženja pogodb za določen
               čas, in obvezuje države članice, da enega ali več navedenih ukrepov uvedejo v
               notranjo zakonodajo. Predlog zakona v soglasju s stališčem socialnih partnerjev uvaja
               kar dva od navedenih ukrepov.</p>
               <p>V Poslanskem klubu Liberalne demokracije Slovenije posebej pozdravljamo kot pomembno
               spremembo v noveli tudi ureditev problematike oziroma postopkov za podelitev statusa
               društev, ki delujejo v javnem interesu. Sedanja ureditev kulturnim društvom, katerih
               namen je v osnovi delovanje v javnem interesu bodisi na lokalni bodisi nacionalni
               ravni otežuje pridobitev statusa delovanja v javnem interesu. Zakon o društvih določa
               osnovne pogoje, ki jih mora društvo izpolnjevati za pridobitev statusa v javnem
               interesu, Zakon o uresničevanju javnega interesa za kulturo pa te pogoje prekomerno
               zaostruje. Kulturna društva so v primerjavi z društvi, ki delujejo na drugih
               področjih, v neenakopravnem položaju in tako v veliki meri izključena iz koriščenja
               možnosti, ki jih daje status delovanja v javnem interesu. Sedanji postopek
               pridobivanja statusa je zelo zamuden in zapleten, saj eno vlogo prijavitelja, ki
               deluje na različnih področjih kulture, lahko obravnava tudi, na primer, šest
               strokovnih komisij. Ministrstvo za kulturo, predvsem pa predlagatelji zaradi
               prevelike selektivnosti v številnih primerih ne pridobijo statusa v javnem interesu,
               s tem pa seveda ne pridobijo nobenih olajšav. Če povzamemo, s predlaganimi
               spremembami bo kulturnim društvom omogočeno enakopravno pridobivanje pravic iz
               naslova društev v javnem interesu, ki jim glede na naravo njihovega dela tudi
               pripadajo. Na ta način bo omogočena uresničitev enega najpomembnejših ciljev
               veljavnega nacionalnega programa za kulturo, to je spodbujanje ustrezne
               razporejenosti kulturnih žarišč po celotnem slovenskem prostoru. Tako bo lahko
               kulturna ustvarjalnost ne glede na zgoščenost slovenskih kulturnih ustanov in
               dogajanja v osrednjem delu Slovenije bolj smotrno razvejanja po celotnem slovenskem
               prostoru. Kulturna društva bodo namreč ob olajšanih pogojih za pridobitev statusa
               delovanja v javnem interesu pa tudi pravic, ki jim ta status omogoča, v večji meri
               spodbujala ustvarjalnost, obenem pa prebivalstvu omogočila lažji dostop do kulturnih
               dobrim ter tako pripomogla k uravnoteženemu razvoju Slovenije. Poleg navedene nujne
               spremembe novela zakona prinaša še dodatne spremembe, ki bodo pomenile izboljšane
               položaje kulturnih ustvarjalcev, izvajalcev. Naj navedem nekatere: odpravo
               administrativnih ovir ter večjo pravno varnost strank v postopku, torej lažje
               uveljavljanje pravic prijaviteljev v postopkih javnih razpisov in javnih pozivov za
               sofinanciranje kulturnih projektov in kulturnih programov.</p>
               <p>Pomembno izboljšavo zakon prinaša tudi za samozaposlene v kulturi. Uvaja skrajšanje
               postopkov na področju vpisov v razvid samozaposlenih v kulturi in pridobivanje pravic
               iz tega naslova ter poenostavitev pridobitev pravic od plačila prispevkov za socialno
               varnost starejšim samozaposlenih na področju kulture. Ker zakon ustrezno rešuje
               navedeno problematiko, ga bomo v Poslanskem klubu Liberalne demokracije Slovenije
               tudi podprli. Hvala.</p>
            </sp>
            <sp xml:id="SDZ5-Redna-12-2010-01-11.sp17">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Socialnih demokratov bo predstavila mag. Majda
               Potrata. Izvolite.</p>
            </sp>
            <sp xml:id="SDZ5-Redna-12-2010-01-11.sp18">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Še enkrat lep pozdrav vsem.</p>
               <p>Poslanska skupina Socialnih demokratov bo Predlog zakona o uresničevanju javnega
               interesa za kulturo podprla, zato ker menimo, da so spremembe in dopolnitve, ki se
               nanašajo na štiri temeljne in vsebinske poudarke, ustrezno predstavljene in
               dopolnjene tudi z amandmaji, kar je videti v dopolnjenem predlogu zakona. Seveda pa
               bomo podprli tudi koalicijski predlog amandmaja.</p>
               <p>Veliko besed je bilo že izrečenih o omejitvah verižnega zaposlovanja za določen čas
               v kulturi, tudi v določitvah pravne podlage za vpis prepovedi odsvojitve v zemljiško
               knjigo. Tretja stvar, ki jo zakon ureja so olajšana pridobitev statusa kulturnega
               društva v javnem interesu in zakon odpravlja tudi administrativne ovire pri
               registraciji samozaposlenih in vpisu v razvid s tem pa tudi izdajo posamičnih odločb.
               Ne bom se zaustavljala pri prvem vsebinskem poudarku, ki govori o omejitvi verižnega
               zaposlovanja za določen čas. To omejitev razumemo tako, kot je bila razložena v
               dopolnilni obrazložitvi gospe ministrice in članov koalicijskih poslanskih skupin, ne
               pa tako, kot je bilo prej v mnenju ene poslanske skupine omenjeno.</p>
               <p>V zvezi s prepovedjo odsvojitve predlagatelj ustvarja pravno podlago, ki zavezuje ne
               le pridobitelja, pač pa tudi njegove pravne naslednike, ki najmanj 30 let od
               sklenitve pogodbe ne bodo mogli spreminjati namembnosti prenesene javne
               infrastrukture.</p>
               <p>Vlada s predlogom olajšuje tudi pot do pridobitve statusa kulturnega društva v
               javnem interesu, saj bodo kulturna društva enakopravno obravnavana, enakopravno kot
               vsa druga društva. Sedaj je namreč po 30. členu Zakona o društvih tako, da je
               definiranih šest osnovnih pogojev, ki jih mora društvo izpolnjevati, zato da lahko
               uveljavlja status društva v javnem interesu. V zadnjem odstavku pa 30. člen govori še
               o tem, da lahko zakon, posebni zakon, predpiše tudi posebne zahteve, ki jih mora
               društvo izpolnjevati, če naj pridobi status društva v javnem interesu. In med temi
               dodatnimi pogoji, ki so določeni v 80. členu Zakona o uresničevanju javnega interesa
               v kulturi, je zapisanih kar nekaj takih stvari, ki so ta status za kulturna društva
               neprimerno zaostrovala. Kulturno društvo, če naj bo društvo v javnem interesu, mora
               biti ali osrednjega pomena, ali mora izvajati kulturne dejavnosti, ki so po kvaliteti
               ali pomenu primerljive s kulturno dejavnostjo uradnih institucij, ali izvajati
               kulturne dejavnosti, ki pomenijo dopolnjevanje mreže javnih zavodov. Za nobena druga
               društva kriteriji za pridobitev statusa društva v javnem interesu niso tako zelo
               zaostreni. Zato je dobrodošlo, da je sedaj v zvezi z zahtevami in zahtevanimi
               prilogami za pridobitev statusa društva v javnem interesu dovolj že to, da bo
               ministrstvo samo morali iz uradnih evidenc pridobiti kopijo veljavnega temeljnega
               akta društva in letno poročilo za zadnji dve leti, kulturnim društvom pa ne bo več
               treba prilagati sprejete usmeritve za triletno obdobje, kot je sedaj zahteval
               pravnik. Predlagane spremembe sledijo tudi memorandumu Zveze kulturnih društev, v
               katerem se Zveza kulturnih društev kot glasnica velike večine vseh kulturnih društev
               v Sloveniji zavzema ravno za to, da bi društva lažje prihajala do statusa društva v
               javnem interesu, s tem seveda tudi lažje kandidirala za finančna sredstva in
               kandidirala tudi za 0,5%, ki jih posamezniki in posameznice namenjamo iz svoje
               dohodnine. Menimo torej, da predlagane spremembe prinašajo dovolj možnosti za
               uresničevanje nacionalnega programa za kulturo, katerega cilj je tudi razpršenost
               kulturne dejavnosti po celi državi, in s tem lažje uresničevanje človekove pravice do
               kulture. Kulturna društva so namreč najstarejša civilna združenja, imajo bogato
               tradicijo in bogato kakovost, imajo bogato zgodovino. Menimo, da jim je treba
               zagotoviti vse to tudi v prihodnje.</p>
               <p>Poslanska skupina Socialnih demokratov bo zakon podprla. Hvala.</p>
            </sp>
            <sp xml:id="SDZ5-Redna-12-2010-01-11.sp19">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo predstavitev stališč poslanskih skupin.</p>
               <p>Ker so k zakonu vloženi amandmaji, prehajamo na razpravo o členih in vloženih
               amandmajih, kakor so jih vložile poslanske skupine.</p>
               <p>Najprej dajem v razpravo 2. člen in amandma k 2. členu, ki ga je vložila Poslanska
               skupina Slovenske demokratske stranke. Želi kdo besedo? Gospod Aleksander Zorn,
               izvolite.</p>
            </sp>
            <sp xml:id="SDZ5-Redna-12-2010-01-11.sp20">

               <speaker>ALEKSANDER ZORN:</speaker>

               <p>Hvala lepa. V poslanski skupini menimo, da je treba omogočiti, da se z isto osebo za
               isto delo sme delovno razmerje za določen čas skleniti zaporedoma več kot trikrat, in
               sicer najmanj petkrat. Za razliko od nekaterih mnenj menimo, da je biti samozaposleni
               v kulturi lahko zelo težko, da s tem, ko se samozaposlujejo, omogočajo tudi to, da je
               brezposelnosti v državi manj, in da izredno težko zaslužijo svoj denar, hkrati pa so
               tudi podvrženi marsikaterim restrikcijam. Zato je to tesno povezano, samozaposlovanje
               in hkrati zaposlovanje za določen čas. Mislimo, da bi se bilo treba odločiti, da je
               treba podaljšati samozaposlitev za določen čas. Zato smo tudi vložili predlog
               amandmaja. Če se omeji zaporedoma sklepanje pogodb, to pomeni, da so kulturni
               delavci, zaposleni za določen čas, neenakopravni z drugimi delavci v državi, saj naj
               bi ustava delavcem praviloma zagotavljala delo za določen čas tudi večkrat, kar pa za
               delo na mestu kulturnega delavca naj bi ne veljalo. S tem so kulturni delavci
               potisnjeni v slabši položaj kot ostali delavci, hkrati pa jim s tem ni zagotovljena
               socialna varnost v primeru bolezni, nezgod, starosti in podobno. Prikrajšani pa naj
               bi bili tudi pri finančni trdnosti, če se jim po treh zaposlitvah za določen čas
               prekine, pa so na primer takrat bolni in tako naprej. Zaposlitev za določen čas se
               jim lahko izteče kratek čas pred upokojitvijo in ne bodo dobili možnosti za
               zaposlitev. Ob tem opozarjamo na dejstvo, da je že Ustavno sodišče odločilo, da
               "drugi odstavek 46. člena Zakona o uresničevanju javnega interesa za kulturo ni v
               neskladju z Ustavo, kjer določa, da za ponovno sklepanje delovnega razmerja za
               določen čas ni omejitev." To je bil citat.</p>
               <p>Menimo, da zatorej ni nikakršnega razloga za omejevanje zaporednega sklepanja
               pogodbena največ trikrat. Polega tega pa zaradi večje varnosti dodajamo še, da
               šestmesečna ali krajša prekinitev ne sme pomeniti prekinitve med prenehanjem ene in
               druge zaposlitve za določen čas, ker to izhaja iz praktičnih razlogov, saj je
               določeno obdobje v letu, ko nastopi prekinitev uprizarjanja, na primer predstav ali
               kaj podobnega, in zlahka bi se lahko zgodilo, da bi v tistem času bilo onemogočeno,
               da bi se zaposleni še enkrat začasno zaposlil. Hvala lepa.</p>
            </sp>
            <sp xml:id="SDZ5-Redna-12-2010-01-11.sp21">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa ministrica, želite besedo? Ne. Ali še želi kdo k 2. členu
               razpravljati? Mag. Majda Potrata, izvolite.</p>
            </sp>
            <sp xml:id="SDZ5-Redna-12-2010-01-11.sp22">

               <speaker>MAG. MAJDA POTRATA:</speaker>

               <p>Hvala lepa. Amandma, ki ga predlaga Slovenska demokratska stranka, se mi zdi, da
               zamegljuje nekatere rešitve, ki so zdaj dogovorjene in vključene v dopolnjeni predlog
               zakona, saj govori ravno o tem, da se z isto osebo sme pogodba skleniti največ
               trikrat. Podaljšanje na petkrat ni sprejemljivo oziroma zagovarjam takšno rešitev kot
               je v zakonu, ker je to ne nazadnje tudi dogovorjeno s predstavniki sindikata
               kulturnih delavcev, s predstavniki sindikata Glosa. Kar pa zadeva prekinitev tri ali
               šestmesečne, je pa v zakonu že zdaj zapisano, da se za neprekinjenost ne šteje, če je
               čas prekinitve do šest mesecev. Tu sledimo ravno tistemu, kar narekuje praksa in kar
               bi, glede na naravo dela, trajanja sezone, načrtovanja dela, utegnilo postati
               problem, če bi med spomladansko in jesensko sezono gledali in neka oseba ne bi bila
               zaposlena, je to že čas mirovanja gledališke sezone, če pustimo letne festivale in
               podobne zadeve ob strani, ampak to so vendarle že stvari, ki že iz preteklega dela
               nastajajo. Gre torej za to, da je predlagatelj, v tem primeru Vlada in za njo tudi
               poslanske skupine koalicije, upošteval to pripombo Glose in je zdaj 6-mesečni rok
               upoštevan.</p>
               <p>S stališča Socialnih demokratov pa, kot rečeno, je pa trikratna ponovitev tista
               rešitev, ki je, kot rečeno, usklajena tudi s socialnimi partnerji, zato predlaganega
               amandmaja ne nameravamo podpreti.</p>
               <p>Hvala lepa.</p>
            </sp>
            <sp xml:id="SDZ5-Redna-12-2010-01-11.sp23">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa ministrica Majda Širca.</p>
            </sp>
            <sp xml:id="SDZ5-Redna-12-2010-01-11.sp24">

               <speaker>MAJDA ŠIRCA RAVNIKAR:</speaker>

               <p>Hvala lepa.</p>
               <p>Dovolite, da na začetku najprej izrazim moje veliko nezadovoljstvo, da se v tem
               prostoru nespoštljivo govori do zaposlenih na področju kulture, kar se je zgodilo pri
               predstavitvi ene od poslanskih skupin, češ da kulturniki na področju kulture so
               lenuhi in da delajo tako in tako z mislijo samo, da gredo v pokoj za delo na način,
               da ne zaslužijo le-tega. V slovenskem prostoru je na področju kulture zaposlenih
               približno 4 tisoč umetnikov, kulturnikov in umetnic, če izvzamem področje RTV-ja,
               kjer jih je nekaj pod 2 tisoč. Ti ljudje so se za ta poklic odločili po svoji
               notranji ali kakršnikoli drugi pozivnosti in svoje delo opravljajo, verjemite, ne v
               najbolj vidno zadovoljivih razmerah. Veliko jih je takšnih, ki do teh možnosti sploh
               ne pridejo, veliko je takšnih, ki jim gre država naproti na način, da uvaja znotraj
               možnosti uvida in vpisa v razvid samozaposlenih na področju kulture določene, recimo
               jim, bonitete. In poslanec, ki je predstavil poslansko stališče in govoril o temu, da
               ti ljudje nič ne delajo, da pa dobivajo plačo, je tudi mešal pojme, kaj zaposleni in
               kaj je samozaposleni. Samozaposlenim na področju kulture, tistim, ki jim država
               zaradi njihovih posebnih dosežkov, deficitarnih poklicev in tudi možnosti, da ni
               takega prostora, ko bi se lahko ljudje zaposlovali, plačuje prispevke za socialno
               zavarovanje, zdravstveno, pokojninsko, invalidsko in tako naprej. Ampak teh je 1400.
               Prosim vas, kaj je to v primeru z možnostmi, ki bi jih radi imeli, in zagotovo ni
               lepo, da se kar naprej tako pljuva po kulturnikih, kajti enkrat, drugič, tretjič - na
               koncu se srečujemo z izjavami, ki smo jih bili deležni pred leti, češ da so to tako
               rekoč odvečni in neprimerni in moteči ljudje.</p>
               <p>Sedaj k predlaganemu amandmaju. Filozofija zaposlitve za določen čas, tako kot je
               bila že leta 2002 sprejeta znotraj ZUJIK, in ko se je odvijala v tem prostoru mislim
               da, zelo relevantna diskusija o tem, da vendarle gre za posebne poklice, ki morajo
               biti nekoliko bolj fleksibilni zaradi narave njihovega dela. Vezano je tudi na mandat
               direktorja oziroma direktorice oziroma vodstva, ki se v določenem obdobju odloči za
               neko usmeritev, kjer je treba imeti tudi posebne poklice zraven in takrat se jih veže
               na pogodbo. Ta, ne bom rekla izjema, ampak možnost konec koncev ni izjema, saj
               delovno razmerje oziroma delovnopravno razmerje to omogoča in Ustavno sodišče je
               ugotovilo, da ne gre za neskladje, leta 2009, ko je odločalo o pritožbi glede
               zaposlovanja dramskih igralcev, ki naj bi bili neskladni - ZUJIK in Zakon o delovnih
               razmerjih. Skratka, ta možnost je dobra. Dejstvo je - neprimerno je, da v tem
               prostoru govorim, ampak vendarle naj povem - dejstvo je, da se je en ustvarjalec na
               področju scenskih umetnosti, ki je bil zaposlen za določen čas v enem našem
               gledališču, pač tako razjezil, ker se mu ni podaljševala pogodba za določen čas, da
               nas je prijavil v Bruslju, da nas še vsak dan prijavlja v Bruslju - ali je to EPK,
               ali je to vprašanje pogojev nekega direktorja, ali pa je vprašanje skladnosti naše
               zakonodaje z evropsko zakonodajo, da pač je bruseljska komisija tako odločila. In
               prav je, da popravljamo in usklajujemo nekaj, kar je vezano na evropsko zakonodajo.
               Konec koncev je tudi dobrodošlo za nas.</p>
               <p>Naj se vrnem k vprašanju, ki ga odpira vaš amandma. Namreč, vi menite, da bi bilo
               dobro, da bi bilo zaposlovanje za določen čas tako rekoč zaposlovanje za nedoločen
               čas. Kajti če petkrat podaljšamo mandat, recimo, in da ta mandat traja 5 let, potem
               pridemo do 25 let - lahko, potencialno. Seveda, bilo bi najbolje, da bi naše kulturne
               ustanove imele možnost večjega zaposlovanja. In povem vam, pod pritiski, ki jih
               imajo, ko ne morejo opravljati ali zaposlovati širše, kot bi morale ali kot bi lahko,
               jim ni v redu. Tudi zaradi tega je toliko večje nezadovoljstvo ob govorjenju, da so
               to lenuhi. Ni jim v redu zaradi tega, ker v veliko primerih opravljajo dela, ki bi
               jih morali opravljati tisti, ki bi, če bi zaposlovali, lahko delali. In zaposlovati
               ne moremo. Nismo policija, nismo vojska, na področju kulture se nas ne usliši, tako
               kot recimo v socialnih ustanovah ali tam, kjer se je kljub restriktivnim pogojem, ki
               jih je uvedla ta vlada ob soočenju s kriznim obdobjem, dovolilo, da se zaposluje. Pri
               nas se zaposlovanje omejuje. Vendar to nima toliko skupnih vprašanj s tem amandmajem.
               Kar sem hotela povedati, je le to, da z amandmajem, ki ste ga sprejeli na odboru in
               ki sledi, kot smo danes že slišali, usklajenosti s socialnimi partnerji, pa tudi s
               pravili, ki jih prinaša priloga direktive, nekako zadostujemo tistemu, kar pravi bolj
               jasno definiranje zaposlovanja za določen čas znotraj poklicev in znotraj
               ustvarjalnosti na področju kulture. In kot sem že ob predstavitvi povedala, to
               pomeni, da mora definirati vsaj tri momente ali pa enega izmed teh. Se pravi, da mora
               zakon navesti število obnovitev takšnih pogodb ali pa razmerij, da mora navesti
               najdaljše skupno trajanje zaporednih pogodb ali razmerij za določen čas, ali pa tiste
               objektivne razloge, ki upravičujejo obnovitev takšnih pogodb ali razmerij. Tega do
               sedaj ni bilo, ampak kot sem povedala, ni velike nevarnosti, da bi se zaradi tega
               dogajalo hudo nasilje, kajti potencialno je takih primerov v Sloveniji 6 in znotraj
               zaposlenih, ki bi morebiti tudi želeli v tako obliko sodelovanja z javnimi zavodi -
               konec koncev gre več ali manj za javne zavode, za dva sklada, kar na področju kulture
               ni veliko, in teh primerov tudi ni pričakovati. Ampak uredimo, saj se sedaj lahko
               soočimo s čisto rešitvijo. Izražena volja, zapisana v amandmaju Slovenske demokratske
               stranke, pa ne bi več sledila temu, ker ne bi bila skladna. In verjemite, nek gospod,
               ki bdi nad razmerami v Sloveniji, v žalosti, da ni tu zaposlen za še in še, bi to
               takoj opazil. Hvala.</p>
            </sp>
            <sp xml:id="SDZ5-Redna-12-2010-01-11.sp25">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želi še kdo besedo? (Ne.) Zaključujem razpravo o 2. členu in amandmaju k
               temu členu.</p>
               <p>Prehajamo na razpravo o 12. členu in dveh amandmajih, enega so vložile poslanske
               skupine koalicije, drugega Poslanska skupina SD. Če bo sprejet prvi, bo drugi
               brezpredmeten. Odpiram razpravo o 12. členu. Kdo želi besedo? Gospod Zorn,
               izvolite.</p>
            </sp>
            <sp xml:id="SDZ5-Redna-12-2010-01-11.sp26">

               <speaker>ALEKSANDER ZORN:</speaker>

               <p>Hvala lepa. No, ta predlog smo izpostavili že na Odboru za kulturo in je bil z
               amandmajem podprt, pa tudi razumljen s strani Ministrstva za kulturo. Tako je pač
               treba ponoviti nekatere argumente, zato da bo stvar trdna.</p>
               <p>Predlog zakona namreč prinaša novosti na področju javnih razpisov, sofinanciranja
               kulturnih programov in projektov, kjer se predlaga izdaja posamičnih odločb zaradi
               poenostavitve in racionalnosti postopkov. Na podlagi veljavne ureditve vlagateljem
               vlog na javne razpise s področja kulture ni bilo omogočeno dopolnjevati vlog, če so
               le-te bile nepopolne; po veljavni ureditvi jih namreč minister s sklepom zavrne. Ker
               gre pri vlagateljih pogosto za društva, ki neprofesionalno delujejo na področju
               kulture, prihaja pri oddaji vlog do neljubih napak in tudi do nepopolnih vlog. Zato
               smo na podlagi predloga številnih kulturnih društev v Poslanski skupini SDS vložili
               amandma, s katerim se takšna ureditev odpravlja. Menimo, da mora biti kakovost vloge
               osnovno merilo za izbor na razpisu, zato mora biti omogočeno, da vlagatelji
               nepopolnih vlog v razmeroma kratkem času dopolnijo svoje vloge, če so le- te
               nepopolne, in gre večinoma za nebistvene stvari ali celo lapsuse. Zavedamo se, da bi
               z dopolnjevanjem vlog lahko prišlo do zlorab, vendar pa smo mnenja, da zato rok 7 dni
               za dopolnitev vlog tega ne bi dopuščal.</p>
               <p>Še nekaj. Po kar zanimivi razpravi na Odboru za kulturo, se je izkazalo, da na
               ministrstvu temu oporekajo oziroma sooporekajo zato, ker bi lahko prišlo do grmadenja
               dopolnitev, kar pomeni za ministrstvo mnogo dodatnega dela. Predlagali smo
               ministrstvu, naj se potrudi za dodatno delo, saj so vendarle ljudje, ki so tam
               zaposleni, v mnogo bolj privilegiranem položaju kot pa tisti, ki vlagajo vloge in je
               njihova napaka, ki je lahko res lapsus, potem vzrok temu, da eno leto niso
               subvencionirani. Se pravi, razlika je velikanska in zato bo treba nekoliko več delati
               in Ministrstvu za kulturo želimo zelo uspešno delo. Hvala lepa.</p>
            </sp>
            <sp xml:id="SDZ5-Redna-12-2010-01-11.sp27">

               <speaker>PODPREDSEDNIK DR. MIRAN POTRČ:</speaker>

               <p>Hvala lepa. Gospa mag. Majda Potrata. Oprostite, vidim več interesa, bom dal čas za
               prijavo k razpravi. Prosim, kdo želi, naj se prijavi.</p>
               <p>Hvala lepa. Besedo ima gospod Marjan Križman.</p>
            </sp>
            <sp xml:id="SDZ5-Redna-12-2010-01-11.sp28">

               <speaker>MARIJAN KRIŽMAN:</speaker>

               <p>Dober dan želim vsem skupaj. Spoštovani gospod podpredsednik, spoštovane kolegice in
               kolegi, spoštovana gospa ministrica!</p>
               <p>Tako kot vsi segmenti družbe, moram reči, da so tudi društva v svojih dejavnostih in
               v svojih predstavitvah in tudi v svojih prizadevanjih za uspešno vodenje društev
               napredovala in že zdavnaj niso tisto, kar so bila nekoč, zgolj skupek ljudi dobre
               volje, ki so se seveda odločili, da bodo na nekem področju delovali in s tem tudi
               ohranjali tradicijo. Po mojem prepričanju, kot sem rekel, po letu 1990, se je teh
               društev, hvala bogu, kar nekaj nabralo. Če rečem samo za slovensko Istro, je to zelo
               veliko število in so to društva, ki ohranjajo našo samobitnost, in so to društva, ki
               pravzaprav predstavljajo nas in so naše ogledalo. Ta društva, kot sem rekel, niso več
               zgolj skupek ljudi dobre volje, ki želijo ohraniti tradicijo, ampak imajo tudi svoje
               sposobne predsednike, organe in vse tisto, kar eno društvo mora imeti. Veliko pomoči
               imajo tudi od občine, veliko pomoči imajo od uradov za družbeni razvoj na samih
               občinah, veliko pomoči imajo tudi od javnega sklada in veliko pomoči imajo tudi od
               ministrstva, tako da so ta društva danes na nivojih, nekako bi rekel takšnih, ki niso
               primerljiva z nekim drugim časom. Govorim to namenoma zato, ker želim povedati, da ta
               društva so z roko v roki enakopravna in enako sposobna kot vsi drugi segmenti družbe
               in ni nobenega razloga, da bi jih tretirali drugače, da bi razmišljali, da
               pozabljajo, da nimajo časa ali da ne znajo - daleč od tega! Pet ali sedem dni na
               videz ne zgleda neka velikanska razlika, če bi dali šest, bi bilo mogoče vmes in bi
               bilo za ene in za druge prav, ampak mislim, da je pet dni dovolj in da v petih dneh
               društvo lahko odgovori oziroma dopolni vlogo oziroma zahtevo Ministrstva za kulturo.
               Zato bom ta amandma koalicije podprl. Kot rečeno društva že zdavnaj niso tisto, kar
               so bila in zato naj bodo tretirana tako, kot so vsi drugi segmenti družbe, so
               opravilno sposobni, hvala bogu, in svoje poslanstvo zelo dobro izvršujejo. Kot
               rečeno, od kod prihajam - iz slovenske Istre, resnično, od leta 1990 do danes smo
               doživeli inflacijo društev in vsa so uspešna in hodim na njihove občne zbore in jih
               velikokrat tudi grem poslušati. Mislim, da so to zelo, zelo sposobni ljudje in kot
               rečeno, to smo mi in to je naše ogledalo. Tako rok petih dni popolnoma zadostuje za
               opravilo, katero jim je naloženo, če jim je naloženo. Hvala lepa.</p>
            </sp>
            <sp xml:id="SDZ5-Redna-12-2010-01-11.sp29">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa Majda Potrata.</p>
            </sp>
            <sp xml:id="SDZ5-Redna-12-2010-01-11.sp30">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. No, na seji odbora smo veliko razpravljali o
               tem, ali je treba dati dodaten čas za dopolnitev vloge ali ne, in marsikaj je bilo
               povedanega o tem, ali so društva sposobna pripravljati prijave na razpise ali ne. No,
               jaz mislim, da so društva funkcionalno pismena in da znajo brati razpise in da se
               znajo prijavljati na razpise, tudi razpisi ne pridejo kot strela z jasnega neba,
               ampak tudi statut društva zahteva načrtno delo. Iz prakse bolj poznam pritisk društev
               na termine razpisov kot pa to, da bi jih razpisi presenetili. Se sicer znajde kakšno
               društvo uglednega imena in dolge tradicije, ki zamudi rok za prijavo, ampak izjeme so
               vedno izjeme in motiti se je vedno mogoče, ampak taka napaka ima tudi svojo poučno
               vlogo. Zato ne kaže iz enega samega primera spodbujati prakse, da bi se, zaradi
               morebitnih pomanjkljivosti v vlogah čas nedopustno podaljševal. Če gledamo namreč
               117. člen, je odpiranje vlog in tam je v členu natančno napisano, da je to odpiranje
               vlog celo javno, to pomeni, da morajo biti hkrati za vse, in šele takrat ob hkratnem
               odpiranju se ugotovi, ali so vloge popolne ali ne. Mi smo sedaj med tistim, kar je
               bilo mogoče slišati na odboru, da je treba le biti dobrohoten do društev in dopustiti
               možnost, da se je pa kje kakšna napaka prikradla, dopustiti nek krajši čas, v katerem
               lahko društvo nepopolno vlogo dopolni. Menim, da je petdnevni rok čisto dovolj. Meni
               se tukaj ne zdi potrebno levite brati zaposlenim na ministrstvu, kako hitro morajo
               delati in kdo je zaradi koga, ker se to ve. To so dobri poslovni običaji in moja
               izkušnja je, da so ljudje, ki so zaposleni v kulturni, na institucijah vedno znali
               posameznikom, vsaj v lokalnem okolju, to lahko z gotovostjo trdim za Mestno občino
               Maribor, vedno prisluhnili, vedno svetovali, vedno pomagali, poleg tega je pa tukaj
               Zveza kulturnih organizacij, kulturnih društev, je tukaj javni sklad, ki tudi razpise
               pošilja, tako da so se kulturna društva na razpise navajena javljati. Jaz vidim
               seveda potrebno po spremembi petega odstavka pač zato, ker mi smo tam šli samo v tej
               smeri, da smo edninsko vlogo s sklepom zavrgli, zaradi tega, ker sedaj se vsaka vloga
               posebej obvešča, ne več vse vloge z enim samim sklepom. Takrat smo to vedeli, da je
               začasna rešitev, sedaj pa je peti odstavek v resnici nadomeščen s tistim, s čimer
               lahko soglašam: če vloga ni pravočasna ali je ni vložila upravičena oseba, jo
               minister zavrže s sklepom. To je zelo pomembno zaradi tega, ker se mi zdi, da pač ne
               moramo dopuščati, da bi prijavljanje na razpise seglo čez dovoljeni čas, ali pa, da
               bi to opravljale osebe, ki tega ne smejo delati. Novi šesti odstavek pa govori ravno
               o tem, o čemer sem govorila sedaj in je govoril moj kolega Križman. Petdnevni rok je
               tisti čas v katerem je mogoče ob sedanjih možnosti za komuniciranje nepopolno vlogo
               dopolniti, in se s tem izogniti temu, da bi kdo špekuliral, pa smo naslov projekta
               prijavil in potem dodajal vse drugo. Gre za tiste malenkosti, ki so morebiti v
               prijavi na razpis umanjkale in bi zaradi tega v formalnem pogledu vloga me bila
               popolna.</p>
               <p>Socialni demokrati, kot rečeno, bomo, podprli predlog prvega amandmaja. Menim, da
               bodo s tem zadrege v veliki meri odpravljene. Hvala lepa.</p>
            </sp>
            <sp xml:id="SDZ5-Redna-12-2010-01-11.sp31">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa Silva Črnugelj, izvolite.</p>
            </sp>
            <sp xml:id="SDZ5-Redna-12-2010-01-11.sp32">

               <speaker>SILVA ČRNUGELJ:</speaker>

               <p>Hvala lepa za besedo, gospod podpredsednik. Lepo pozdravljeni vsi prisotni. Naj
               uvodoma povem, da bom amandma k 12. členu podprla.</p>
               <p>Dilema o tem, rok petih ali šestih oziroma sedmih dni kot je bila postavljena tudi v
               današnji razpravi in tudi ne nazadnje na matičnem delovnem odboru, je vsekakor
               prisotna. Za nekatere je sedem dni premalo, za druge je pet preveč, o tem se lahko
               razpravlja, pa vendar, dana je možnost.</p>
               <p>Mislim, da je ta predlog, ki je postavljen s strani strank koalicije, sprejemljiv,
               kar pa ne pove in ne reče, da ministrstvo v svojih nadaljnjih korakih posodabljanja
               in zmanjševanja administrativnih ovir pri priglaševanju in tudi ne nazadnje pri
               pozivu na različne razpise ne bi moglo najti tudi druge, bolj mehke in dostopne poti
               za poklic k razpisom. Ker razprava je na matičnem delovnem telesu potekala v tej
               smeri, da roki so pač taki in nekateri zamudijo in izkoriščajo priložnost in tako
               naprej. Je pa tako, da nekatera društva, ki kljub zelo veliki pomoči, ki jo imajo s
               strani občin, organizacij in ne nazadnje tudi ministrstva, glede na naravo svojega
               delovanja niso vedno dovolj pravočasno informirana o rokih in razpisih. Glede na to,
               da je število društev je znano, je dobro pozive na en način toliko bolj v javnosti
               objaviti na dosti dostopen način in tudi, če je treba, poklicati vsa ta društva, ker
               razpisi so vedno segmentirani na njihovo raznoliko dejavnost. Tako če želimo bolj
               mehak in topel pristop, je mogoče v naslednjih korakih spremembe ZUJIK-a treba
               dejansko gledati, da bi administrativne ovire, ki so, pa so še vedno, kljub velikemu
               prizadevanju, da bi se odpravile, vendar poiskali še druge možnosti.</p>
               <p>Hvala lepa.</p>
            </sp>
            <sp xml:id="SDZ5-Redna-12-2010-01-11.sp33">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa ministrica za kulturo Majda Širca, izvolite.</p>
            </sp>
            <sp xml:id="SDZ5-Redna-12-2010-01-11.sp34">

               <speaker>MAJDA ŠIRCA RAVNIKAR:</speaker>

               <p>Hvala lepa.</p>
               <p>Ni velika razlika med amandmajem, ki sta ga vložili poslanci in s katerim se Vlada
               strinja, in amandmajem, ki ga vlaga Poslanska skupina SDS. V bistvu gre za dneve in
               mogoče še za dikcijo, ki je vezana na način pritožbe oziroma obliko pritožbe ali
               formalno ali ne. Ampak, vendar, diskusija, ki je bila odprta na odboru in je bila
               dejansko posledica nekaterih predstavnikov iz lokalnih vrst, ki se soočajo, posebej
               na občinski ravni, mogoče z večjimi težavami, kot se sami na ministrstvu, je zdaj
               rezultirala v dejstvo, da bodo očitno razpisi trajali en mesec dlje. Zakaj? Kot prvo
               moram jasno poudariti, da ta mesec ne bo, v kolikor boste ta amandma podprli, to se
               pravi, da imajo posamezniki, ki participirajo na razpisu, možnost, dopolnitve vlog,
               če so njihove vloge formalno nepopolne, tam možnost na nek način - nekateri pravijo,
               da dajejo potuho tistim, ki se morebiti ne dovolj skrbno lotijo priprave razpisov,
               ampak vendar, človeško je, da se kdo zmoti, da kaj pozabi. In v primerih, ko gre
               recimo za razpise, ki prinašajo možnost sofinanciranja za štiri leta, kar smo uvedli
               lani, je to nedvomno pomembno. Ampak to, kar je pomembno povedati, ta mesec dlje ne
               bo zaradi tega, ker bi morebiti ne bili na Ministrstvu za kulturo pripravljeni dovolj
               hitro prijeti za te vloge in jih obravnavati. To bodo opravili v petih ali sedmih
               dneh - kakorkoli, opravili bodo hitro. Problem je v tem, da se bo za en mesec
               podaljšal razpis zaradi tega, ker so tukaj roki, ki so vezani na vročitev vlog. Vemo,
               da potem ko je vloga poslana po pošti, je treba počakati še tistih dodatnih 15 dni,
               če ni zastopnika, ki sprejema to pošto. In to so pač takšni, četudi bi samo en dan
               urejali in obravnavali pritožbe oziroma dopolnitve in ugovore na Ministrstvu za
               kulturo, bi bilo nekaj manj kot en mesec.</p>
               <p>No, to smo imeli v vidu že lani, ko smo se na delovnih sestankih soočali z nevladnim
               sektorjem, ki je pravzaprav največji potrošnik oziroma največji konzument teh
               razpisov za svoje umetniške programe oziroma projekte ter projekte na sploh. V
               možnostih uveljavljanja ugovorov so sami "nevladniki" nekako sugerirali, da se naj to
               ne bi zgodilo prav iz strahu, da ne bi zamujali potem z razpisi, ali pa tudi zaradi
               dejstva, kot je že poslanka Potrata povedala, da se včasih to izračuna v tem smislu,
               da se naredi nepopolna vloga, ker pač še ne vedo, recimo, ali nimajo potrjenih
               partnerjev ali programa in tako naprej, in jo potem naknadno v času razpisa
               dopolnjujejo. Vendar vse to so nepotrebne špekulacije. Treba je vedeti, da so razpisi
               na področju kulture tako rekoč edini faktor, s katerim pridejo kulturniki do
               financiranja, se pravi, edini pogoj, edina oblika, in so zaradi tega zelo, zelo
               pomembni. Zgodi se lahko napaka in prav je, da se da možnost, da se le-ta odpravi.
               Zaradi vednosti, da so ti razpisi izjemnega pomena, je ministrstvo že v preteklosti
               uvedlo, in to še uvaja, najavo razpisov, kar pomeni, da potencialni kandidati za
               sofinanciranje programov, projektov ali česarkoli, že vedo, kdaj bodo. Da so
               strokovni sodelavci na razpolago pri pojasnitvah - prav zaradi tega, ker ugovorov ni
               bilo, je ta angažma toliko večji - in vedno dostopni, ko je to določeno. Da so vsi
               razpisi že najavljeni in potem tudi objavljeni na spletnih straneh ter da so za
               nekatere, še posebej tiste zahtevnejše, pripravljeni tudi informativni dnevi.
               Skratka, pedagoškega uvajanja je tu dovolj. Mislim, da je tudi prakse dovolj, da bi
               morale biti te stvari že dovolj utečene. Ampak zgodi se, da, recimo, nekdo na kuverto
               ne napiše svojega imena ali imena pošiljatelja, ustanove, ki se prijavlja, in zaradi
               tega projekt, na katerem nekdo dela, recimo neka občina, nekaj let, pač tisto leto ni
               deležen pomoči.</p>
               <p>Pri tem pa še opozarjam, da je za nas pomembno vedeti tudi naslednje: ne gre samo za
               razpise, ki se objavljajo in ki se jih ureja znotraj ZUJIK-a, gre tudi za razpise, ki
               se urejajo ali delujejo po PIP-u, se pravi, po Pravilniku o izvrševanju proračuna, to
               so ti slavni razpisi za evropska sredstva, ki so najbolj komplicirani in večkrat tudi
               sporno sprejeti, ker tukaj ni možnosti ugovorov. Potem pa so tudi razpisi, ki gredo
               po ZUP-u, ampak na področju kulture seveda največ po ZUJIK-u. Hvala.</p>
            </sp>
            <sp xml:id="SDZ5-Redna-12-2010-01-11.sp35">

               <speaker>PODPREDSEDNIK MIRAN POTRČ:</speaker>

               <p>Hvala lepa. Še vidim interes za razpravo in odpiram čas za prijavo.</p>
               <p>Gospod Franc Pukšič.</p>
            </sp>
            <sp xml:id="SDZ5-Redna-12-2010-01-11.sp36">

               <speaker>FRANC PUKŠIČ:</speaker>

               <p>Hvala lepa. Kolegice in kolegi. Ministrica s sodelavci. Podprl bom amandma k 12.
               členu, in sicer tistega drugega, ki govori o dopolnitvi v roku sedmih dni. Pravzaprav
               se mi je med razpravo zdelo precej smešno, koliko besed in koliko razprave o tem, ali
               za dva dni več podaljšate rok ali ne. Skratka, seveda vsemogočna koalicija pač ima
               tisoč in en argument, zakaj je pet dni dovolj in preveč in skratka vse oh in sploh,
               da pa je sedem dni že postavljanje na glavo in da se s tem podrejo vsi sistemi in
               tako dalje. Ministrica je sedaj v zadnjem delu razprave povedala, da so - torej, če
               je to res, potem je to dobro - pozivi k razpisu objavljeni že prej na internetu.
               Takšna praksa je bila v prejšnji vladi pri dr. Žagarju pri razpisih za regionalne
               razvoje. Če so pozivi k razpisu objavljeni že prej, je bistveno več možnosti, da se
               tisti, ki se odloča za razpis, ne odloča zaradi tega, ker je neki razpis nekje, ampak
               se odloča zaradi vsebine. In če se odločaš tako, potem se res lahko zgodi, da nehote,
               ampak resnično nehote, če ste se odločil zaradi vsebine, pač nekdo naredi neko
               napako; administrativno, ali ni podpisa ali je en list, ki je med stotimi, ki jih pač
               dnevno nekdo podpisuje, eden "šel skozi" in se ni videlo in tako dalje, da pač ima
               možnost to napako odpraviti. Ni vložila upravičena oseba - mislim, to se me zdi
               preostro. Kdo pa je neupravičena oseba; tajnik, predsednik - ne vem. Mislim v tem
               smislu. Bilo je govora, da društva, ki delujejo s statusom društva ali pa celo
               društva, ki delujejo s statusom v javnem interesu - torej, ki imajo ta status javnega
               interesa, da so tako ali tako precej že profesionalni. Zagotavljam vam, sam sem član
               nekaj takšnih društev, ki nimajo nobenega profesionalca, vse se dela na volonterski
               ravni, sploh seveda na podeželju, kjer denarja za to, da bi nekdo profesionalno na
               tem delal, ni, ampak je denar za program, vsebino, da se nekaj zgodi. Pred očmi imam
               nekatere druge razpise, najave in ker se potem nič ne zgodi, tako kot se lansko leto
               za regionalni razvoj ni zgodilo, ker pač nekdo poseže vmes, ki za to ni kompetenten,
               potem je seveda sedem dni tako ali tako premalo za dopolnitev oziroma popravo tega
               razpisa.</p>
               <p>Skratka, zdelo bi se mi čisto tako, češ en opozicijski amandma podpremo, ampak
               resnično težko človek razume, da je potrebno toliko argumentov, da vsemogočna
               koalicija ima vedno prav. Jaz bom podprl opozicijski amandma.</p>
            </sp>
            <sp xml:id="SDZ5-Redna-12-2010-01-11.sp37">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Miran Györek.</p>
            </sp>
            <sp xml:id="SDZ5-Redna-12-2010-01-11.sp38">

               <speaker>MIRAN GYÖREK:</speaker>

               <p>Hvala lepa za besedo, gospod podpredsednik. Kolegice in kolegi!</p>
               <p>V okviru predlaganih sprememb in dopolnitev Zakona o uresničevanju javnega interesa
               za kulturo moram priznati, da je nekaj predlaganih zakonskih določb oziroma sprememb,
               res sprejemljivih in smiselnih. Pri tem mislim konkretno seveda na možnost dopolnitve
               vloge itd. Vsekakor pa ob tej priložnosti moram povedati, da pa se ne strinjamo s
               predlaganim 2. členom, kar je v obrazložitvi že podal naš predsednik. In gospa
               ministrica ne strinjam se z vašo repliko na njegove besedo, je čisto samosvoja, vaša,
               neutemeljena. Marsikaj kar je povedal naš predsednik, bo kar držalo, ampak o tem še
               kdaj v nadaljevanju.</p>
               <p>Kar se pa tiče predlaganega amandmaja k 12. členu. Je res, se strinjam, gre za neko
               formalno, minimalno razliko nekih dveh dni, ampak tudi ne. Tudi ta dva dneva sta
               lahko pomembna, bom utemeljil, zakaj. Poglejte, kandidiranje kulturnih društev na
               javne razpise za mnoga kulturna društva zopet ni tako enostaven, kako bi rekel,
               projekt, ni tako enostavna zadeva. Tukaj mislim predvsem na kulturna društva - ne na
               ta velika, renomirana, ki so kadrovsko opremljena v zadostni meri, da dejansko
               direktor samo zaukaže, pa je že na razpolago ne vem koliko pravnikov, ki obvladajo to
               zadevo javnih razpisov in je to dejansko mačji kašelj za njih. So pa društva,
               predvsem na podeželju, odmaknjena od Ljubljane, ki pa teh možnosti nimajo. In zato,
               glede na to, da to tukaj ne upoštevate ali nočete upoštevati oziroma zmeraj znova
               pozabljate na ta društva oziroma na te pokrajine - tudi v tem oziru, da ne naštevam
               druge ozire oziroma druge resorje - bi prosil, da amandma, predlog Slovenskem
               demokratske stranke podprete, čeprav s tem še zmeraj problem ne bo rešen.</p>
               <p>Leta 1993 je na Ministrstvu za kulturo bilo zaposlenih 21 oseb. Danes, kot veste,
               jih je čez 200, 214, kar pomeni 5,3-krat več. Jaz bi prej želel, da bi v zakonu
               obstajala tudi kakšna določba, da se izmed teh 214 zaposlenih na Ministrstvu za
               kulturo zadolži, zakonsko zadolži, tudi nekaj ljudi - za katere verjamem, da so taki,
               ki nimajo kaj tam početi - ki bi lahko pomagali pri teh razpisih, ne samo pregledali
               razpis, navedli pomanjkljivosti, vrnili, ampak tudi strokovno, z nasveti, z
               dobrohotnimi nasveti pomagali tistim, ki kadrovsko, mislim na društva, niso zadostno
               opremljena in ki nimajo možnosti tako profesionalno pristopiti k javnim razpisom.</p>
               <p>Torej, vsekakor bom podprl ta amandma Slovenske demokratske stranke. Predlagal pa bi
               tudi, da bi to bilo, kar sem prej povedal, tudi v prihodnosti uresničeno, se pravi,
               mislim na pomoč osebja na Ministrstvu za kulturo, da sodeluje aktivno v smislu pomoči
               pri teh razpisih takim društvom, ki kadrovsko niso zadostni v stanju, recimo,
               enakovredno, enakopravno parirati tistim profesionalnim, velikim, renomiranim
               društev. Hvala.</p>
            </sp>
            <sp xml:id="SDZ5-Redna-12-2010-01-11.sp39">

               <speaker>PODPREDSEDNIK DR. MIRAN POTRČ:</speaker>

               <p>Hvala lepa. Gospa mag. Majda Potrata.</p>
            </sp>
            <sp xml:id="SDZ5-Redna-12-2010-01-11.sp40">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik! Seveda je sedaj lahko na veliko razpravljati
               o grdi koaliciji, ki noče prisluhniti predlogu opozicije, ampak če bi natančno
               prebrali besedilo prvega amandmaja in ga primerjali z besedilom drugega amandmaja, bi
               videli, da ima prvi amandma še neko drugo dopolnilo, to je spremembo petega odstavka,
               ki logično sledi tistemu, kar je v 117. členu napisano. Namreč, tam je edninska
               oblika uporabljena, "za vsako vlogo komisija za odpiranje ugotovi..." in tako naprej,
               in ugotovi, kar ugotovi. Zato je logično, da se potem nadaljuje, "vlogo, ki ni
               pravočasna ali je ni vložila upravičena oseba, minister zavrže s sklepom." Meni je
               edninska oblika v tem primeru bližja tudi zaradi tega, ker se mi zdi, da gre bolj za
               posamičen primer, ne pa za množično kršenje, in je, jezikovno gledano, korektnejša ta
               oblika. Zdaj razpravljati o tem, zakaj 7 in zakaj samo 5, saj potem bi lahko
               razpravljali tudi o tem, zakaj ne 10, pa zakaj ne en mesec ali ne vem koliko časa še.
               V to odločanje med krajšim in daljšim časom za dopolnitev vloge svoj razmislek
               umestim pač tako, da je treba med možnostjo za odpravo napake manjšega števila
               prijaviteljev ter poseganjem v čas za pridobivanje sredstev za večje število
               prijaviteljev, pač dajem prav tistemu večjemu številu, s tem da se dopusti tudi
               možnost popravka za tiste, ki so zagrešili kakršnokoli napako. Sicer pa govorimo zdaj
               o tem, kot da so samo neka majhna podeželska društva, taka uboga, revna, ki ne morejo
               pravilno prebrati razpisa. Treba bi bilo pogledati v resnici, kako se posamezni
               subjekti na razpise javljajo in kako razpise berejo. Zdaj ne govorim o razpisih,
               katerihkoli, pač pa o razpisih za tiste dejavnosti, ki so povezane z Ministrstvom za
               kulturo. In tu je pač tako, da so pogoji jasno definirani. In še enkrat pravim, tudi
               z dejavnostjo, z načrtom dela je že vnaprej predvideno, kako bo delo teklo, tako da
               mislim, naj razpisi prijaviteljev ne najdejo nepripravljene. Hvala.</p>
            </sp>
            <sp xml:id="SDZ5-Redna-12-2010-01-11.sp41">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Györek, izvolite.</p>
            </sp>
            <sp xml:id="SDZ5-Redna-12-2010-01-11.sp42">

               <speaker>MIRAN GYÖREK:</speaker>

               <p>Hvala za besedo. Ker je šlo to, kar je kolegica Potrata povedala, vsebinsko dejansko
               na račun mojih besed, vsaj nekaj tega, bi vseeno, ne kot repliko, pač pa kot
               dopolnitev svojega prejšnjega izvajanja dodal sledeče. Ne vem, kako si nekdo
               predstavlja podeželje. Nekateri res mislite, da je to tisto geografsko čisto skrajno
               okoli Slovenije. Lahko je tudi tisto, kar je malo ven iz Ljubljane pa je v relativni
               bližini Ljubljane, je še zmeraj podeželje. Ampak, glejte, pri teh javnih razpisih bi
               omenil naslednje: vse prevečkrat tu prihaja do nepravilnosti, vendar ne samo na
               strani prijaviteljev, gospa ministrica, tudi na vašem ministrstvu.</p>
               <p>Konkretno je svež primer v Murski Soboti. Sami veste, da ko je šlo za 10 milijonov
               za šest projektov, ki ste jih odobrili, je, recimo, projekt na razpis za gledališko
               dvorano v Murski Soboti padel iz igre. Z vašo obrazložitvijo, da ni bilo dovolj
               strokovno pripravljeno gradivo - to je zelo relativen pojem, ni bilo dovolj strokovno
               pripravljeno. Kaj pa so bile tiste nestrokovne napake? To ni edin primer. Gospa
               ministrica, vemo, kako se včasih na te vloge reagira. Tam, kjer je več poznanih, tam,
               kjer so nastali kakšni dolgovi, kjer je treba kompenzirati, če je treba včasih vrniti
               kakšno uslugo, če so kakšne rodbinske vezi, prijateljske vezi, strici, tete, poslovni
               partnerji, da ne bom našteval zgodovine nazaj. Zelo dvomim, da v času vašega
               ministrovanja tega ni več. Kvečjemu ta sveži primer v Murski Soboti potrjuje, da
               nadaljujete s to prakso, ki se je na tem ministrstvu dogajala v preteklosti. Ne bo
               res, da so pri zavrnitvi vlog zmeraj upravičeno krivi prijavitelji. Marsikdaj, kot je
               ta primer v Murski Soboti, ki bo šel v proceduro razprave, ne mislim tukaj v Državnem
               zboru, ampak kot poslansko vprašanje vam ga bom postavil v kratkem. Upam, da boste
               predstavnike iz Murske Sobote povabili vsaj na razgovor, da se ne bo dogajalo to, da
               niti mimo vaše tajnice ne morejo priti, kaj šele do vas, da se jih ne jemlje resno.
               Bojim se tega, da s tem zakonom ne bomo popravili. Teh pet ali sedem dni - to je
               velika malenkost. Odnos do prijaviteljev, če so le-ti iz daljnega ali bližnjega
               podeželja, se mora spremeniti. Način - ne s sklepom zavreči vlogo in reči, da ni bila
               dovolj strokovno utemeljena, prosim lepo. Upam, da se bo to v bodoče spremenilo.
               Hvala.</p>
            </sp>
            <sp xml:id="SDZ5-Redna-12-2010-01-11.sp43">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa ministrica za kulturo, Majda Širca.</p>
            </sp>
            <sp xml:id="SDZ5-Redna-12-2010-01-11.sp44">

               <speaker>MAJDA ŠIRCA RAVNIKAR:</speaker>

               <p>Mogoče smo skrenili, vendar je treba nekaj pojasnil ob tej priložnosti. Rada bi
               povedala sledeče. Govorili ste sedaj o drugem razpisu, ki ne gre po ZUJIK-u, ampak po
               PIP-u, se pravi po Pravilniku o izvrševanju proračuna in gre za evropska sredstva,
               kjer so prijavitelji imeli možnost dopolnjevanja vlog. To se pravi, tisto, o čemer
               zdaj razpravljamo za razpise po ZUJIK-u, se pravi za programske in vse ostale. In
               imeli so informativne dneve, imeli so možnost konzultacij s temi uslužbenci, ki jih
               vi obravnavate z zadržkom. Imeli so možnosti, ampak problem je, da je Slovenija v
               zadnjem času, skupaj z občinami, nabrala toliko dobrih projektov, ki so se nekako
               oblikovali v zadnjem času, da jih je zdaj končno mogoče realizirati. Večina jih ima
               tudi gradbeno dovoljenje - govorim o infrastrukturi na področju kulture, ki je v
               lasti občin in ki se lahko sofinancira iz evropskih sredstev. Izkazalo se je, da jih
               v lanskem letu - oziroma se opravičujem, če uporabljam, ampak v prejšnji vladi tako
               rekoč teh sredstev ni bilo. Lani smo jih nekaj zagotovili, letos smo jih podvojili in
               prišli na 10 milijonov. Zahtevkov je bilo skoraj za 50 milijonov. In to takšnih,
               najbrž tudi ta v Murski Soboti, o kateri govorite spoštovani gospoda poslanec, ki bi
               se lahko jutri gradili. In priznam in povem, da me boli srce, ko vidim, da v Metliki,
               v Kopru - številne občine smo morali zaradi premalo doseženih točk - ne zaradi
               nedobrih projektov, ampak zaradi omejene količine sredstev - dati na drugi tir
               oziroma na čakanje oziroma na možnost, da bodo drugič prišli na vrsto. In hudo je to,
               ko vendar imamo toliko in toliko sredstev s področja EU, ki imajo dobre pogoje, se
               pravi 80-85 koriščenja evropskih sredstev, 15 država, v tem primeru: skratka, 100%
               tako rekoč občine same ne financirajo in jih ne moremo podpreti. Jaz se z ministrom
               za razvoj pogovarjam, da bi prišlo do drugačne dinamike, opozarjam, da imamo v
               letošnjem letu 15, 16 milijonov sredstev, to se pravi, bistveno bistveno več kot v
               preteklosti, ko še tiste, ki so jih imeli, niso znali porabiti, in da jih imamo v
               naslednjem letu za 25, kar pomeni, da je vseeno nekaj bolje. Ampak, hudo je gledati,
               ko občine, nimajo problema s tem, da ne bi imele vizije, kaj delati, da ne bi imele
               gradbenih dovoljenj, da ne bi imele dobro pripravljenih projektov, ampak kot pravim,
               na področju kulture si niso v preteklosti izborili toliko sredstev. V tem času - kar
               smo jih lahko, toliko kot smo jih lahko - 16 milijonov 300 za leto 2010 in 25 za leto
               2011.</p>
               <p>Ampak, če se vrnem k temi pogovora oziroma današnje obravnave. Ta razpis in razpis
               za EU gre povsem po drugih pravilnikih in merilih, kar povzroča, verjemite, precej
               diskusij znotraj pravnih služb - kaj se sedaj uporablja: ZUJIK, ali PIP, ali ZUP? In
               ni v redu, da je toliko težav, ampak to izhaja iz dane zakonodaje. Mi na ministrstvu
               za kulturo vlagamo na SVLR in tudi na ministrstvo za razvoj vendar pobude, da bi se
               ukvarjali z razpisom po drugi zakonodaji. Ampak tisto, kar je pomembno danes pri
               pogovoru pri teh razpisih, je mogoče nekaj drugega. Mi smo podprli petdnevni rok
               zaradi tega, ker se z njim strinja Zakonodajno-pravna služba in Zakonodajno-pravna
               služba je tisto merilo, ki nas na koncu usmeri k rešitvi, ki je najboljša in najbolj
               zakonsko pravilna. V tem primeru je pač tista, ki je bila vložena in obravnavana - za
               katero so bila dana priporočila znotraj obravnave na odboru in se dotika petdnevnega
               roka. To pomeni, da bodo razpisi vseeno prej končani. Ampak tisto, kar je pomembno,
               je nekaj drugega. To, da razpisi vedno lovijo neke roke, lovijo proračunske določitve
               in da so tako rekoč vedno prepozno. Po mojih vizijah bi se morali zgoditi mnogo prej.
               Skratka, danes bi morali, ne samo na Vladi, na ministrstvu, ampak predvsem izvajalci
               vedeti, kaj bodo počeli leta 2014, 2013 ali pa 2012. Tako se dela v svetu. Tako se
               tudi oblikujejo programi, še posebej javnih ustanov. Tisti, ki so bolj priročni ali
               pa letni, se pač obravnavajo znotraj letnih razpisov. Zato se na ministrstvu trudimo,
               čeprav imamo težave zaradi tega, ker nam finančno ministrstvo pravi, kaj boste dali v
               razpis, če ne veste, koliko denarja bo leto 2015. In res je, okvirno je treba vedeti,
               kakšna je politika Vlade. Konec koncev imamo zato nacionalni program za kulturo, ki
               nam daje smernice, kaj je nujno, kaj je potrebno, kaj je prednostno, kaj je
               prioritetno in kaj je v korist te države. V tej luči smo uvedli letos oziroma smo se
               končno uskladili, da uvedemo štiriletne programske projektne razpise za nevladni
               sektor, ki je glavni kultivator umetniške produkcije izven javnega sektorja,
               neverjetno pomemben in neverjetno prodoren. Ta možnost daje sklenitev pogodb za bolj
               dolgoročno vizijo, kar pomeni za večjo varnost in tudi za večje zagotovilo, da se
               programi oblikujejo dobro in da imajo lahko tudi večjo težo in mednarodno promocijo.
           </p>
            </sp>
            <sp xml:id="SDZ5-Redna-12-2010-01-11.sp45">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želi k 12. členu še kdo razpravljati? Ne. Zaključujem razpravo in dajem v
               razpravo 18. člen ter amandma k 18. členu, ki so ga vložile poslanske skupine
               Socialnih demokratov, Zares in Liberalne demokracije Slovenije. Želi kdo
               razpravljati? Ne želi nihče. Zaključujem razpravo. O amandmajih bomo v skladu s
               časovnim potekom seje zbora odločali danes v okviru glasovanj pol ure po prekinjeni
               30. točki dnevnega reda oziroma ob 22.15 uri. S tem prekinjam to točko dnevnega
               reda.</p>
               <p>Prehajamo na <title>26. TOČKO DNEVNEGA REDA - PRVA OBRAVNAVA PREDLOGA ZAKONA O
                  SPREMEMBI IN DOPOLNITVI ZAKONA O AVTORSKIH IN SORODNIH PRAVICAH V OKVIRU REDNEGA
                  POSTOPKA </title>. Predlog zakona je v obravnavo Državnemu zboru predložila skupina
               poslank in poslancev s prvopodpisanim gospodom Jožetom Tankom. V zvezi s tem
               predlogom zakona je skupina 27-ih poslank in poslancev s prvopodpisanim gospodom
               Jožetom Tankom zahtevala, da Državni zbor opravi splošno razpravo. Besedo dajem mag.
               Andreju Vizjaku, predstavniku predlagateljev, za dopolnilno obrazložitev predloga
               zakona. Izvolite, gospod Vizjak.</p>
            </sp>
            <sp xml:id="SDZ5-Redna-12-2010-01-11.sp46">

               <speaker>MAG. ANDREJ VIZJAK:</speaker>

               <p>Hvala lepa, podpredsednik. Spoštovane kolegice in kolegi! Problematika, ki jo želi
               reševati ta zakon, je razmeroma stara, pereča in z njo se ukvarjajo številni, ki
               neprofesionalno in ljubiteljsko sodelujejo v kulturnih društvih, in tudi vsi, ki tako
               ali drugače pomagamo tem kulturnim društvom in tem ljudem, da ohranjajo svojo
               dejavnost, da ohranjajo gibalo družbenega in družabnega življenja širom po Sloveniji.
               Res je, da je avtorska pravica monopol avtorja in da je ne nazadnje avtorska pravica
               tudi temelj intelektualne lastnine in uveljavljanja vseh pravic, povezanih s tem, in
               da je ne nazadnje tudi gibalo inovativnosti in tudi razvoja vsepovsod in da je neka
               svetinja. Vendar pa avtorska pravica obstaja tudi v sobivanju s celo vrsto drugih
               pravic in interesov družbe kot celote. Obstaja namreč v sobivanju z, recimo,
               pravicami, kot je olajšava pouka, kot je ustavna pravica do obveščenosti, kot je
               svoboda ustvarjalnosti, kot je interes javnosti in interes torej javne varnosti in
               pravosodja in tudi posebni interesi javnosti. In prav tukaj trčimo na to mejo, kje je
               ta avtorska pravica zaviralo tudi nekaterih drugih ustvarjalnosti družbe in kje je
               torej ta ločnica. V Sloveniji se je tudi zaradi neživljenjskega obnašanja kolektivnih
               avtorskih organizacij uveljavilo načelo, da tista številna kulturna društva, ki
               delujejo neprofesionalno, ljubiteljsko na Slovenskem, zlasti na slovenskem podeželju,
               ki ohranjajo neko kulturno aktivnost, kulturno dejavnost, ki zbirajo, povezujejo,
               razvedrujejo ljudi v teh časih, da so podvržene tudi neki kruti oglobitvi svojega
               delovanja s strani avtorskih organizacij, da celo plačujejo kolektivne avtorske
               pravice tam, kjer niti ni približno namen - da se - oziroma kjer je celo nek
               humanitarni namen in nek širši družbeno-koristen namen. Zato smo seveda v Slovenski
               demokratski stranki, v skupini poslancev, predlagali dve rešitvi. Dve rešitvi, ki jih
               zajema ta novela zakona, in sicer 1. člen in 2. člen, ki sta dva edina vsebinska
               člena tega zakona. V 1. členu želimo, da amaterskim društvom oziroma skupinam, da je
               tem dovoljena prosta uporaba avtorskih del pod določenimi pogoji, in sicer takrat,
               kadar amatersko društvo oziroma skupina nastopa na prireditvi brezplačno, in da ni
               vstopnine oziroma kadar je ta namenjena izključno v dobrodelne namene. Menimo namreč,
               da je obremenjevanje teh amaterskih društev in skupin iz naslova uveljavljanja
               avtorskih pravic dolgoročno pogubno za slovensko družbo in za razvoj amaterskih
               kulturnih dejavnosti vsepovsod po državi.</p>
               <p>Druga rešitev je rešitev, ki jo zajema 2. člen in sicer, ki pravi, da se lahko
               avtorske pravice uveljavljajo tudi individualno in ne le praviloma individualno.
               Prepričani smo namreč, da kadar se bo avtor odločil, da se tej individualni pravici
               odpove, da lahko to svoje pooblastilo oziroma podelitev upravljanja../Znak za konec
               razprave./... brez problema tudi kolektivno. S tem želimo doseči vrsto olajšav zlasti
               za mlade in še neuveljavljene kulturnike in vse, ki stopajo po tej poti. Torej,
               predlagam, da ta zakon tudi podprete. Hvala.</p>
            </sp>
            <sp xml:id="SDZ5-Redna-12-2010-01-11.sp47">

               <speaker>PODPREDSEDNIK MIRAN POTRČ:</speaker>

               <p>Hvala lepa. Ker smo prej zaključili 25. točko dnevnega reda smo iz delovnega
               predsedstva opozorili ministrstvo in predstavnike Vlade, da je točka pred tem in
               obljubili so nam, da so na poti. Ali lahko minuto počakamo, res ne več, in upamo, da
               bodo v tem času prišli? Nadaljujemo torej ob 10.48. Kar počakajmo v dvorani.</p>
               <p>(Seja je bila prekinjena ob 10.46. in se je nadaljevala ob 10.50.)</p>
            </sp>
            <sp xml:id="SDZ5-Redna-12-2010-01-11.sp48">

               <speaker>PODPREDSEDNIK MIRAN POTRČ:</speaker>

               <p>Spoštovane kolegice in kolegi, predlagam, da nadaljujemo.</p>
               <p>Prehajamo na predstavitev stališč poslanskih skupin. Besedo v imenu Poslanske
               skupine Zares ima gospod Tadej Slapnik.</p>
            </sp>
            <sp xml:id="SDZ5-Redna-12-2010-01-11.sp49">

               <speaker>TADEJ SLAPNIK:</speaker>

               <p>Spoštovani podpredsednik, kolegice in kolegi!</p>
               <p>Zakon o avtorskih in sorodnih pravicah je v 15 letih uporabe v veliki meri prestal
               test časa, ki je medtem zahteval spremembe, ki so bile potrebne zaradi prilagajanja
               avtorskopravne zakonodaje potrebam uporabe varovanih del v vsakodnevnem življenju ter
               novim oblikam pravic, ki jih je bilo treba s tem urediti. V teh letih so se določene
               ureditve izkazale kot premalo dorečene, prihajalo je do težav v postopkih
               podeljevanja dovoljenj kolektivnim organizacijam, upravičenci so imeli težave z
               vzpostavljanjem kontrole nad delovanjem kolektivnih organizacij. Kolektivne
               organizacije so imele po zadnji spremembi zakonodaje težave pri vzpostavljanju
               tarifnega sistema, saj je Zakon o avtorskih in sorodnih pravicah določal sistem, ki v
               določenem primeru sploh ni dovoljeval prilagoditve tarif konsenzu za določeno
               neformalno skupino uporabnikov, ki niso bili sposobni zagotoviti potrebnega kriterija
               reprezentativnosti ali večine na trgu. Pokazale pa so se tudi težave neprimerne
               zakonske ureditve sistema v tistem trenutku, ko se kolektivna organizacija in
               združenje uporabnikov nista mogla dogovoriti o načinu določitve nadomestil in njihovi
               višini. Institucija, ki naj bi urejala ta razmerja, Svet za avtorsko pravo, zaradi
               političnih manipulacij ni zaživela in se je z obravnavo konkretnih predlogov za
               določitev tarif sprevrgla v neprimerno igro s strokovnjaki avtorskega prava in
               igrišče lobistov. Vse skupaj pa je pripeljalo do tega, da sta o tarifi ene od
               kolektivnih organizacij soodločala kar dva predstavnika po izboru iste kolektivne
               organizacije. Sprejeta tarifa je končala na sodišču, pravna stroka pa je soglasna, da
               je odločitev v sprejeti obliki nepravilna in sistemsko neprimerna.</p>
               <p>Delovanje in ravnanje največje kolektivne organizacije SAZAS predstavlja vse od
               sprejetja zakona rdečo nit težav in nezadovoljstva tako s strani avtorjev kot s
               strani uporabnikov avtorskih del. SAZAS je v tem obdobju v veliki meri izgubil
               verodostojnost, ki jo v poslanstvu spodbujanja ustvarjalnosti prav najbolj potrebuje.
               Zakaj je s SAZAS-om nezadovoljnih tudi večina avtorjev: zato, ker so si vodstveni
               člani društva, ki jim zakon omogoča monopolno delovanje na območju Republike
               Slovenije, sprejeli pravila delovanja, ki zagotavljajo elitistično odločanje in tudi
               nagrajevanje zelo ozkega kroga avtorjev, seveda na račun in škodo vseh ostalih, ki
               niso v ustrezni spregi z aktualnim vodstvom. Do tega so prišli tako, da so dvignili
               cenzus, ki daje članu status rednega člana, s 1.000 evrov na 4.000 evrov letnih
               dohodkov iz naslova avtorskih pravic v preteklem letu. S tem se je število članov z
               glasovalno pravico zmanjšalo kar za 35% in jih je sedaj le še okoli 180. Na skupščini
               maja 2008 je bilo na primer prisotnih 54 rednih članov s pravico glasovanja, 40 jih
               je glasovalo za sprejetje letnega poročila in letnega finančno poslovnega načrta.
               Vendar je vseh članov SAZAS-a, torej tistih, ki ustvarjajo glasbo, in za to prejemajo
               oziroma bi morali prejemati avtorske honorarje več kot 5.000. O poslovanju SAZAS-a,
               torej odloča le 8 promilov glasbenih ustvarjalcev.</p>
               <p>Naj vas na tem mestu spomnim tudi na mnenje in pričakovanja, ki so jih že pred časom
               v peticiji proti SAZAS-u spisali člani Kulturno-umetniškega društva Žalec. Peticijo
               so naslovili na predsednika države, takratnega predsednika Vlade Republike Slovenije
               Janeza Janšo, in tudi ministra za kulturo, dr. Vaska Simonitija. Glasila se je tako,
               da pozivajo, da se zavzamejo za ohranitev kulturnega izročila naših prednikov in
               omogočijo kulturnim društvom in vsem neprofitnim organizacijam njihovo delovanje brez
               SAZAS-ovih računov. SAZAS, po njihovem mnenju, neusmiljeno pošilja račune za zaščito
               avtorskih pravic na vsa kulturna društva za koncerte in prireditve, ki jih prireja
               svojim krajanom. Navajajo še nepravilnosti, ki jih SAZAS počenja in daje v presojo
               njihovo ravnanje. Med njimi so izpostavili, da zaračunavajo avtorske pravice na
               prireditvah, kjer so avtorji prejeli svoje plačilo; da zaračunavajo avtorske pravice
               za koncerte izvajalcev, ki so že več kot sedemdeset let pokojni; da zaračunavajo
               avtorske pravice za izvajanje sakralne glasbe, kjer so avtorji prispevali svoje delo
               v te namene, ne pa SAZAS-u; zaračunavajo avtorske pravice občinam za izvedbo državnih
               in občinskih proslav; zaračunavajo avtorske pravice za isto prireditev različnim
               uporabnikom; zaračunavajo avtorske pravice za koncerte tujih avtorjev, čeprav ti
               sploh ne dobijo nič od teh sredstev. Skratka, da zaračunavajo avtorske pravice
               vsepovprek.</p>
               <p>Pobudniki peticije so nas v poslanski skupini informirali, da je od vseh teh pobud
               odgovoril takrat minister za kulturo in jih seznanil, da to ni v pristojnosti
               Ministrstva za kulturo, ampak da je to v pristojnosti Ministrstva za gospodarstvo.
               Tudi predsednik države se je takrat po njihovih zagotovilih zavzel, da bo na tem
               področju se zavzemal za ureditev področja.</p>
               <p>V Poslanski skupini Zares opozarjamo, da takšno vodenje SAZAS-a ustvarjalnost
               slovenskih avtorjev zavira. Posledice tega pa so pomanjkanje kulturnih dogodkov,
               trivializacija glasbe in deprivilegiranost mladih neuveljavljenih ustvarjalcev.
               Nepreglednost poslovanja vpliva tudi na plačilno nedisciplino uporabnikov avtorskih
               del, ki tudi, če se zavedajo, da je plačevanje avtorskih pravic potrebno, dvomijo v
               smiselnost finančnega podpiranja tako netransparentne organizacije.</p>
               <p>V Poslanski skupini Zares zato menimo, da je nepravilnosti, ki jih tudi s spremembo
               zakonodaje ni mogoče odpraviti, treba preprečiti z zagotovitvijo ustreznega nadzora
               SAZAS-a, opraviti temeljito revizijo poslovanja v vseh preteklih letih in odgovorne
               za nepravilnosti kaznovati. V poslanski skupini tudi menimo, da je treba obstoječo
               zakonsko ureditev spremeniti, zapolniti pravne praznine, nadomestiti institute, ki
               niso zaživeli, predvsem pa sistemu uveljavljanja pravic vrniti njegov smisel s kar
               najbolj doslednim upoštevanjem dejstva, da so avtorske in sorodne pravice zasebna
               lastnina, katerih njeno ceno določa zasebnik sam, na trgu pa te pravice dosegajo
               ceno, ki jo sooblikujejo pravila trga. Zaradi tega smo v Poslanski skupini Zares v
               preteklem letu k snovanju sprememb in dopolnitev veljavnega zakona o avtorskih in
               sorodnih pravicah povabili skupino zainteresirane javnosti in strokovnjakov, s
               katerimi smo pripravili izhodišča za celovito uredite nejasnosti in nepravilnosti v
               obstoječem zakonu z naslednjimi cilji.</p>
               <p>Prvič, uvesti je treba spremembe na področju določanja višine in uveljavljanja
               nadomestil za privatno in drugo lastno uporabo, saj sedaj nadomestila v
               nezadovoljstvo tako upravičencev kot tudi zavezancev določa Vlada Republike
               Slovenije. Poleg tega pa obstoječa ureditev za to področje preprečuje sklepanje
               sporazuma med upravičenci in uporabniki.</p>
               <p>Drugič. Urediti podeljevanje dovoljenje kolektivnim organizacijam, saj dosedanja
               zakonodaja z nekoliko nedosledno uporabo terminologije pušča odprto ključno
               vprašanje, kdaj kolektivna organizacija dejansko pridobi naravo oziroma status
               kolektivne organizacije. Poleg tega pa se v postopku podelitve dovoljenja od
               kolektivne organizacije zahteva izkazovanje določenih dejstev, ki jih kolektivna
               organizacija pred podelitvijo dovoljenja pravnoformalno ni sposobna zagotoviti.</p>
               <p>Tretjič. Zagotoviti je treba predvsem transparentnost delovanja kolektivnih
               organizacij, saj dosedanji sistem upravičencem ne omogoča želenega in potrebnega
               nadzora nad poslovanjem kolektivne organizacije bodisi zaradi zakonske ureditve
               bodisi zaradi ravnanja kolektivne organizacije. V Poslanski skupini Zares menimo, da
               je treba zagotoviti tudi večja pooblastila glede nadzora nad kolektivnim
               organizacijam s strani Urada Republike Slovenije za intelektualno lastnino, ki
               nadzorno funkcijo sicer ima, vendar je opravljanje te funkcije oteženo zaradi dikcije
               obstoječe zakonodaje.</p>
               <p>In četrtič. V zakonu je treba zagotoviti smotrnejšo rešitev v primerih, ko
               upravičenci in uporabniki ne dosežejo konsenza. Svet za avtorsko pravo, ki naj bi na
               strokoven način po načelu neodvisnosti opravljal oziroma odpravljal patpozicijo v
               pogajanjih med kolektivnimi organizacijami in uporabniki, se je namreč izkazal za
               prav nasprotno rešitev. Zakonska nedorečenost pušča odprto ključno vprašanje, ali je
               sestava sveta "ad hock" torej za vsak primer posebej, ali gre za stalno sestavo, pri
               čemer veljavni zakon ne predpisuje nikakršnih določil o mandatih. Omenjeni institut
               se je v obstoječi obliki izkazal kot slepa ulica pri urejanju razmerij med
               upravičenci in uporabniki, zaradi tega v Poslanski skupini Zares menimo, da je treba
               upoštevati želje upravičencev in uporabnikov, da bi od državnih organov imelo
               pooblastilo za tako vmešavanje zgolj in samo sodišče. Vse druge institucije pa morajo
               biti v sistemu določanja cene uporabe varovanih del zgolj fakultativna opcija, do
               uporabe katere lahko pride le s konsenzom vsem vpletenih strani.</p>
               <p>Ker je predlog sprememb in dopolnitev, ki ga predlaga skupina poslancev s
               prvopodpisanim Jožetom Tankom, daleč od celovite ureditve področja in pogled tega
               tudi v nasprotju z direktivo Evropskega parlamenta in sveta o usklajevanju določenih
               vidikov avtorskih in sorodnih pravic v informacijski družbi, predlog novele v
               Poslanski skupini Zares ne bomo podprli. V zakonodajnem postopku pa v prihodnjih
               mesecih napovedujemo celovit predlog novele zakona, ki bo pripravljen tudi na podlagi
               izhodišč, ki smo jih v sodelovanju z zainteresirano strokovno javnostjo, uporabniki
               in upravičenci avtorskih pravic pripravili v Poslanski skupini Zares, nova politika.
           </p>
            </sp>
            <sp xml:id="SDZ5-Redna-12-2010-01-11.sp50">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske ljudske stranke bo predstavil Franc
               Bogovič. Prosim.</p>
            </sp>
            <sp xml:id="SDZ5-Redna-12-2010-01-11.sp51">

               <speaker>FRANC BOGOVIČ:</speaker>

               <p>Lep dober dan! Spoštovani predsednik. Kolegice, kolegi. Gospa državna sekretarka.</p>
               <p>V Slovenski ljudski stranki bomo predlog spremembe Zakona o avtorskih pravicah z
               veseljem podprli, saj dovoljuje amaterskim društvom in skupinam prosto uporabo
               avtorskih del. To pa pomeni, da se avtorsko delo lahko uporabi brez dovoljenja
               avtorja in da avtorju ali kolektivni avtorski organizaciji tudi ni trebna odplačati
               nobenega nadomestila za takšno uporabo dela. Seveda to velja, kot je v zakonu, za
               amaterska društva, v katerih člani delujejo nepoklicno in s področja umetnosti ne
               prejemajo mastnih honorarjev. Seveda, ker spremembe zakona predlaga opozicija, je že
               vidno, da Vlada nad njimi ni navdušena, menim pa, da je mogoče ob vstopu v novo leto
               tudi priložnost za nov način dela in da bi mogoče na tem zakonu, kjer se očitno
               strinjamo, da je potrebno korenitih spremembe, se lotili spremembe zakona tako, da se
               ne bi najprej spraševali, kdo predlaga to spremembo, ampak ugotovili, ali so se
               spremembe za državljanke in državljane, za državo, za neko področje koristne in jih
               tudi sprejeli. Kajti slovenstvo se je skozi zgodovino ohranjalo na slovenskem
               podeželju, na katerem še danes delujejo številna kulturna društva in kjer posamezni
               kulturni entuziasti vlagajo ure in ure prostovoljnega dela, da nastanejo številne
               dobre kulturne prireditve, ki v prvi vrsti povezujejo ljudi, na drugi strani krepijo
               nivo kulture in tudi pripadnost slovenstvu še danes, kar mislim, da je zelo potrebno.
               Ker delajo prostovoljno, jih kaznuje še država z raznimi plačili direktno njej ali pa
               ustanovam, o katerih je bilo prej veliko govora, ki delujejo z njeno pomočjo in jim
               je malo mar za slovensko kulturo, temveč so se predvsem izoblikovale v poklicnega
               pobiralca, nadzornika, kontrolorja z raznimi inšpekcijami po terenu za izvajanje
               kulturne dejavnosti in zaračunavanje.</p>
               <p>V Slovenski ljudski stranki bomo, kot sem že dejal, spremembe zakona podprli. Mislim
               pa, da je to, kot je bilo začeto, tudi priložnost, da resno in odgovorno razmislimo o
               današnji ureditvi zaračunavanja teh avtorskih pravic, ki je danes zagotovo takšna, da
               ne podpira razvoja kulture, pač pa ga, po našem globokem prepričanju, predvsem
               zatira.</p>
            </sp>
            <sp xml:id="SDZ5-Redna-12-2010-01-11.sp52">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine DeSUS bo predstavil Matjaž Zanoškar.</p>
            </sp>
            <sp xml:id="SDZ5-Redna-12-2010-01-11.sp53">

               <speaker>MATJAŽ ZANOŠKAR:</speaker>

               <p>Hvala, gospod predsednik, za besedo. Kolegice in kolegi!</p>
               <p>Stališče Poslanske skupine DeSUS glede sprememb in dopolnitev Zakona o avtorskih in
               sorodnih pravicah je sledeče. Poslanci Poslanske skupine DeSUS smo po prvem branju
               predloga ocenili, da bi bila nadaljnja obravnava novele Zakona o avtorskih in
               sorodnih pravicah, ki jo je v proceduro vložila skupina poslancev, nepotrebna, zato
               nadaljnje obravnave ne bomo podprli.</p>
               <p>Ne dvomimo v to, da je namen predlagateljev dobronameren v prizadevanjih za
               izboljšanje delovanja amaterskih društev, skupin, predvsem pa mladih in še
               neuveljavljenih avtorjev s področja kulture. Omenjene skupine bi po predlagateljevem
               mnenju na podlagi besedila 1. člena z možnostjo uporabe avtorskega dela brez
               dovoljenja avtorja ter brez plačila nadomestil za uporabo dela dobile več možnosti
               pri uveljavljanju v družbi na sploh, pa tudi v vrsti skupin enakih področij, ki so pa
               že uveljavljene in zato tudi finančno v boljšem položaju. Tako bi poleg že v zakonu
               obstoječih izjem in omejitev proste uporabe dobile nov krog upravičencev. Kot izhaja
               iz obrazložitve mnenja Vlade k predlogu novele z dne 3. 12. 2009 glede na evropsko
               zakonodajo, kroga upravičencev ni več mogoče širiti, saj področje direktive določa
               zaprt krog izjem in omejitev, države članice pa ne smejo same določati novih izjem in
               omejitev. Opozoriti velja tudi na to, da je predlagatelj spregledal že obstoječo
               možnost v veljavni ureditvi, ki predvideva upoštevanje drugih okoliščin, na podlagi
               katerih je mogoče nadomestilo za uporabo avtorskih del znižati ali uporabnika celo
               oprostiti plačila le-te. Nedvomno je, da te okoliščine, ki bi upravičile tako
               znižanje kot tudi oprostitev plačila nadomestila uporabe za kulturna društva mogoče
               šteti tudi te, ki jih je v svojem predlogu izpostavil predlagatelj.</p>
               <p>Kar se tiče 2. člena predloga zakona, pa se prav tako pridružujemo mnenju Vlade, ki
               je tudi v tem delu besedilo zavrnilo. Predlagatelj uvodoma in kasneje v obrazložitvi
               k členu navaja, da je osnovni člen pisan nejasno in nedvoumno, ter da se zaradi tega
               v praksi ne izvaja, kar pa po našem mnenju ne drži. Trenutno veljavna ureditev
               dopušča avtorju izvajalcu, ki na prireditvi izvaja samo svoja, lastna dela, možnost
               izbire, da se odloči za kolektivno ali za individualno opravljanje svojih avtorskih
               pravic. Urejenost obveznega oziroma individualnega opravljanja avtorskih pravic po
               veljavnem 147. in 151. členu popolnoma jasno govori in daje avtorju izvajalcu zelo
               jasno alternativo izbire, česar pa predlagatelj iz osnovnega zakona tudi v tem ne
               razbere. Bojimo se, da predlog, takšen kot je, področje ravno izničenje možnosti
               izbire, kar pa pomeni ravno nasproten učinek, ki si ga predlagatelj želi, saj bi bila
               z njegovim predlogom možna samo še individualna uporaba pravic. Vsekakor pa v
               Poslanski skupini DeSUS spremljamo dobronamernost predlagane korekture in smatramo
               tudi to, da je to področje, ki je silno silno problematično in neurejeno s stališča
               avtorskih pravic in s stališča dela teh kulturnih društev in vseh ostalih, zato
               smatramo, da je pripomba vmesna in da naj bi se v nadaljevanju korektura celotne
               zakonodaje naredila v globalnem smislu, ne pa parcialno, kot se v tem predlogu tudi
               predlaga.</p>
               <p>V Poslanski skupini DeSUS menimo, da te korekture sedaj ne bomo podprli. Pričakujemo
               pa generalno modifikacijo celotne zakonodaje. Hvala.</p>
            </sp>
            <sp xml:id="SDZ5-Redna-12-2010-01-11.sp54">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Bogdan
               Barovič.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp55">

               <speaker>BOGDAN BAROVIČ:</speaker>

               <p>Hvala za besedo, gospod predsednik.</p>
               <p>Kolegice, kolegi!</p>
               <p>Pri zakonih o avtorskih in sorodnih pravicah je tako. Uporabnik avtorske pravice,
               bom dal najbolj klasičen primer - gostinec, vpije in "jamra", kako draga je avtorska
               pravica, ki jo plačuje Sazasu, Zampu ali komurkoli hočete, kako velik znesek plačuje.
               Po drugi strani me moj prijatelj glasbenik, recimo Tomaž Domicelj ali pa kdorkoli,
               opozarja pa pravi: "Ja, hudiča, mi skoraj nič ne dobimo od zbranih sredstev za
               avtorske pravice!" Enostavno vprašanje je, kje je zdaj ta denar. Kdo pobira in sto
               enot pobere od uporabnika, tistim, ki jim pa pravice pripadejo, tistim da pa pet
               enot. Zdaj, zmanjka jih 95: Kje ta denar je? Ta denar je bog si ga vedi kje in je
               razpršen zato, ker je ta zakonodaja popolna zmešnjava. Kar se Slovenske nacionalne
               stranke tiče, bi bilo boljše, da uporabniki sploh ne uporabljajo možnosti dogovora za
               posamično avtorsko delo ali pa skupinsko, kolektivno uveljavljanje avtorskih pravic,
               ker je brez veze, ker je čisto brez veze. Nekdo služi na ta račun, po drugi strani pa
               tisti, ki je dejansko avtor, se lahko obriše pod nosom ali pa sploh nič ne dobi.
               Očitno se vsi strinjamo, da je ta zakon iz leta, mislim, da je bil leta 1995 sprejet,
               popolna zmešnjava in neko ropanje. Mene res zanima, kje je ta denar, razlika med
               ogromnimi zneski, ki jih plačujejo uporabniki, do dejansko zelo nizkih sredstev, ki
               jih prejemajo avtorji? Kje je ta denar, kdo z njim razpolaga? Kdo, kam gre?</p>
               <p>Kar se tiče Predloga zakona o spremembi in dopolnitvi Zakona o avtorskih in sorodnih
               pravicah, ki je pred nami. Dejansko je čisto enostavno res je neumno, da tisti, ki
               zastonj poje ali pa recitira, pustimo, saj je vseeno, ali pa dobrodelno - in potem
               ima težave s prijavami Zampa, prepiri o koriščenju, kdo je nosilec avtorske pravice,
               ali je, ali ni, ali je to ponarodela(?) skladba in je ne vem, kar naenkrat se en
               avtor pojavil, če pa druga, ki je pa avtor, je pa, kot da ga ni itd. Popolne
               neumnosti se dogajajo na tem področju, ki sem jim bil priča. No, predlagatelj ima s
               tem zakonom prav. Zakaj pa ne bi enkrat začeli poskušati, če že ne postavljati en
               pameten sistem o Zakonu o avtorskih in sorodnih pravicah, bi ga pa vsaj zrušili. Tudi
               to bi bilo boljše kot to kar imamo. In lepo je sicer govoriti, kot smo prej slišali,
               kako je vse narobe, kako pripravljajo nekateri nov zakon in tako naprej, vse je
               narobe, v bistvu, da prav predlagatelj tega zakona, na koncu ga pa ne podpre, tudi to
               mi ni jasno. V izgovoru, ki smo ga slišali (milijon sto tisočkrat) v pripravi je
               celovit zakon, v 12-ih letih ali pa 15-ih ga nisem pa ga tudi ne bom videl še, tudi
               če bom še sedel v tem parlamentu, že v naprej vem, da ne. Zakaj ne bi sprejeli tega
               zakona, predloga o spremembi tega zakona? Sprejmimo ga, s tem bomo začeli en postopek
               in bomo začeli dregati v tisti zakon, ki je slab, ki je dejansko čista lumparija.
               Sprejmimo to, s tem bomo začeli drezati v en zakon in s tem se bo začelo vse podirati
               in se bo postavilo na novo. Jaz vem, da novega zakona videli ne bomo tukaj notri v
               tej hiši. Eni se pa zdaj fino "režijo", gledajo in pravijo: "Kaj so ti v Državnem
               zboru neumni?!" In fino jim kaplja, takole pum, vsaka pesmica, ki se zavrti v tisoč
               lokalih, jim lepo kapne fino kakšen evro. Tega je na dan nekaj sto tisoč, od teh sto
               tisoč evrov bo avtor dobil 10 evrov nakazila za cel mesec. Tista razlika je pa... In
               tisti se režijo, mi se pa kregamo in smo pametni in eni oblikujejo cel zakon,
               drugi... Sprejmimo ta predlog zakona, če smo pametni, sprejmimo ga, s tem bomo začeli
               podirati en sistem in s tem ko bomo podiralo sistem, bomo morali zgraditi novega, ali
               pa bo enkrat vsaj vse po pravici in pošteno. Pa naj se naredi en sistem, kjer se bo
               enkrat letno plačala avtorska pravica in čao! In potem naj se vrti in igra in bere in
               počne karkoli že.</p>
               <p>V Slovenski nacionalni stranki bomo Predlog zakona o spremembah in dopolnitvah
               Zakona o avtorskih in sorodnih pravicah podprli navkljub stališču Vlade, ki trdi, da
               evropska direktiva sploh ne dovoli širitev, bla, bla, bla, ne vem, česa še. Če se
               bomo držali po Evropski direktivi, potem kmalu ne bomo smeli niti govoriti v tem
               parlamentu tisto, kar mislimo, če bomo iz druge opcije, kot je vladajoča v Evropi.
               Hvala lepa.</p>
            </sp>
            <sp xml:id="SDZ5-Redna-12-2010-01-11.sp56">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Milan
               Gumzar.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp57">

               <speaker>MILAN GUMZAR:</speaker>

               <p>Hvala za besedo, gospod predsednik. Predstavniki Vlade, kolegice in kolegi!</p>
               <p>V Poslanskem klubu Liberalnih demokratov predloga zakona ne bomo podprli in bomo
               glasovali proti sklepu, da je primeren za nadaljnjo obravnavo.</p>
               <p>Prvič, določba je v nasprotju z evropskim pravnim redom, kar bi predlagatelji morali
               vedeti oziroma verjetno tudi vedo, saj je nenazadnje eden izmed podpisnikov bivši
               minister za gospodarstvo.</p>
               <p>Drugič, predlagane spremembe so nepotrebne in celo škodljive za izvajalce oziroma
               imetnike avtorskih pravic. Ko predlagatelji naštevajo države članice, katerih
               zakonodaja kljub direktivi omogoča izjeme, pozabijo povedati, da so jih te države
               izposlovale pred veljavnostjo direktive, pri čemer bi bilo smiselno v celoti
               pregledat njihovo zakonodajo s področja avtorskih pravic in ne le dela, ki govori o
               izjemah. Nenazadnje, če omenimo le Nemčijo, se kanclerka Merkel, na primer, zavzema
               za zagotavljanje zaščite, spoštovanja in nadzora nad uporabo avtorskih pravic tudi
               preko svetovnega spleta. V delu, ki se nanaša na kolektivno in individualno
               upravljanje avtorskih pravic, kjer predlagatelj v 151. členu brez upoštevanja, da je
               to izjema glede na 147. člen, ki govori o kolektivnem upravljanju, črtajo "izjemoma
               lahko", s čimer bistveno spreminjajo pomen tega člena. Izvajalcu namreč jemljejo
               možnosti izbire, da z avtorskimi pravicami upravlja kolektivna organizacija, splošno
               pravilo, po drugi strani pa imajo avtorji možnost individualnega upravljanja. S tem
               se položaj avtorjev, predvsem mladih in še neuveljavljenih, ne bo prav nič izboljšal.
               Nasprotno, lahko se zgodi, da bodo postavljeni v še bolj podrejen položaj. Po našem
               mnenju veljavni 151. člen povsem jasno določa primere, v katerih lahko izvajalci sami
               upravljajo svoje avtorske pravice, kar, kot sem že omenil, daje možnost izbire.</p>
               <p>Kot zadnje, a ne najmanj pomembno, že veljavni Zakon o avtorskih in sorodnih
               pravicah omogoča, da se pri določitvi tarife upošteva okoliščine uporabe avtorskega
               dela, tako določitev nižje tarife kot tudi oprostitev plačila, ko gre za kulturna in
               druga društva, glede na namen njihove dejavnosti in neprofitnosti. To se lahko določi
               oziroma dogovori s sklenitvijo posebnega sporazuma ali pa preko Sveta za avtorsko
               pravo.</p>
               <p>Zaradi vsega navedenega, in še kakšne argument proti bi se našel, v Poslanskem klubu
               Liberalne demokracije ne podpiramo predloga zakona. Da pa ne bo nesporazuma in da nam
               ne bo očitano, da se ne zavzemamo ali da smo proti oprostitvi plačila raznim
               društvom, bi ponovno izpostavil, da veljavni zakon to že omogoča. S predlagano
               spremembo tako predlagatelji posegajo v zgolj en segment upravljanja z avtorskimi
               pravicami, pri čemer je vprašanje, ali sploh dosegajo zaželeni cilj; mi menimo, da ga
               ne. Zato, kot že rečeno, predloga zakona ne podpiramo, se pa strinjamo, da so
               potrebne spremembe na področju avtorskih pravic, ki bodo raznim amaterskim društvom
               omogočile lažje delovanje pri izvajanju njihovega programa in delovanja.</p>
            </sp>
            <sp xml:id="SDZ5-Redna-12-2010-01-11.sp58">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil dr. Luka Juri.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp59">

               <speaker>DR. LUKA JURI:</speaker>

               <p>Lep dober dan.</p>
               <p>Avtorske pravice so abstraktna in zato za koga težko razumljiva zadeva. Kot prvo je
               vprašanje, čigava je avtorska pravica. Seveda, kot samo ime pove, je to avtorjeva.
               Kot avtorji radi poudarjajo, je to temelj, s katerim si sami služijo kruh. Kot tudi
               radi poudarjajo, tako kot se namreč radi primerjajo s pekom, naj bi sami lahko tudi
               postavljali ceno in pogoje, pod katerimi bodo svoj izdelek, v tem primeru, avtorsko
               pravico oziroma pesem ali pa avtorski izdelek, na katerega je avtorska pravica
               vezana, prodajali. Po drugi strani je pa tu vprašanje svobode dostopa do kulturnih
               vsebin in konec koncev širše gledano vprašanje kulturnega bogastva naše družbe in
               našega prostora. Kot rečeno, avtorji radi povedo, da imajo pravico sami postavljati
               ceno in pogoje, s katerimi prodajajo določeno pravico, po drugi strani po koristijo;
               in se tukaj ne pritožujejo; posebnosti, ki jim jih omogoča trenutno veljavni zakon,
               na primer monopolno ureditev. Danes samo ena organizacija za določen kulturni
               izdelek, da bomo poenostavili, za določeno pesem postavlja ceno in pogoje, po katerih
               lahko to pesem nekdo uporablja. Seveda je treba, potem to ceno plačati eni in isti
               organizaciji za uporabo avtorske pravice. Poleg tega morate za isto pesem uporabiti
               še izvajalske pravice, kajti eno je avtor in eno je izvajalec. Redko je to ena in
               ista oseba. In tudi v tem primeru morate plačati dvakrat, da bo jasno.</p>
               <p>Po tem zakonu, po sedaj veljavnem zakonu nimamo jasno razdeljenih pojmov, kaj so
               amaterska društva, kaj so profesionalna društva. Kar pa je zanimivo, niti po predlogu
               tega zakona, ki ga je predlagala opozicija, ni jasno določeno, kaj je amatersko
               društvo. Piše sicer, da društvo, ki deluje na določenem področju, kjer ljudje
               delujejo nepoklicno. Ampak kaj pomeni, če je pa nekdo plačan preko avtorske pogodbe
               ali preko študenta, je to amatersko društvo, čeprav so ljudje plačani? Kaj pa je meja
               med kulturno dejavnostjo in nekulturno dejavnostjo? Kaj pa pomeni delati preko
               pogodbe o delu ali pa imeti polovični delovni čas, ali je to še vedno nepoklicno
               opravljanje ali poklino opravljanje? Ta zakon, ki je tukaj predstavljen, je zelo
               nejasen in zelo nedodelan. Opozicija je sicer naredila tisto, kar je v navadi,
               opozicija opozori na določen problem in želi podati neko rešitev, ampak dejstvo je,
               da je ta rešitev zelo zelo pomanjkljiva.</p>
               <p>Zakaj smo skeptični do tega zakona? Konec koncev, če pogledamo malo nazaj, prejšnji
               zakon je bil sprejet leta 2005. Takrat, ko je bil minister za gospodarstvo ta isti,
               ki danes predstavlja spremembo tega zakona. Torej, ta isti minister je botroval k
               sprejemu enega zakona, ki je ena sama zmešnjava, sedaj pa želi uvesti spet nedorečene
               in nejasne ureditve, s katerim ne bo dosegel nič več kot to, da bo naredil še večjo
               zmešnjavo. To je pač v tem primeru dejstvo. Priznajmo si,da potrebujemo pri avtorskih
               pravicah celovito rešitev. Rešitev, ki bo določila celo vrsto razmerij, kako se
               avtorska pravica izračuna, kdo postavlja tarifo, kako se razdeli pobrani denar, ali
               je še vedno v redu monopolna ureditev. Potem je še odprto vprašanje, kakšno je pa
               razmerje med kolektivnimi organizacijami; med organizacijo, ki zaščiti avtorje,
               organizacijo, ki zaščiti izvajalce; kaj pa, če imamo dve organizaciji, ki želita
               kolektivno ščititi avtorja. Vse to je treba urediti in je treba urediti čim prej.</p>
               <p>Kot je bilo že povedano, koalicija je že večkrat prediskutirala rešitve glede
               popolne radikalne spremembe trenutno veljavnega Zakona o avtorskih in sorodnih
               pravicah in ugotovljeno je bilo, da so te spremembe tako obsežne, segajo dejansko
               praktično od prvega do zadnjega člena tega zakona. Treba je dati rešitev, ki bo
               dobra, ne, ki bo v redu ali pa kot je nekdo odkrito rekel: "Saj ta rešitev je slaba,
               ampak dajmo jo sprejeti, ker je itak že to, kar velja, slabo. Ja, tako ne gre, če
               hočemo delati resno, moramo dati dobro rešitev, če ne, je ne damo. Drži? Zato lahko
               pričakujemo, da bomo v naslednjih šestih mesecih dobili predlog, ki bo celovit, ki bo
               urejal, kako se postavi tarifa, komu se lahko obračuna popust, na kakšen način, ali
               samo ena kolektivna organizacija lahko ščiti avtorske pravice, na primer glasbe, ali
               jih je lahko več in med seboj konkurirajo ne samo pri kakovosti glede obračunavanja,
               ampak tudi pri kakovosti servisiranja članov teh organizacij. Namreč, vprašanje je,
               kaj član, avtor organizacije, ki ščiti njegove avtorske pravice, dobi od tega, ali je
               to samo del, kajti kot je bilo že rečeno dobi samo del avtorske pravice ali dobi še
               kaj več, dobi preglednost, dobi transparentnost in tako naprej. Na vse to je treba
               odgovoriti, ampak je treba odgovoriti na celovit način. Zaradi tega Socialni
               demokrati ne bomo sprejeli zakona, ki je napisan "na horuk", ki je napisan
               pomanjkljivo in ki odpira več vprašanj, kolikor jih zapira. Upamo pa, da to pozitivno
               energijo, ki jo danes, vsaj, če jo temeljito poiščemo, lahko razberemo v tej dvorani,
               lahko uporabili takrat, ko se bomo lotili celovite rešitve avtorskih pravic, pa še
               več bi rekel, upam, da se bo pozicija s temi idejami, ki jih ima, vključila v to
               oblikovanje zakona, zato, da bo, glede na to, da so cilji, ki jih imamo skorajda vsi,
               enotni, zakon sprejet morda celo soglasno. Hvala lepa.</p>
            </sp>
            <sp xml:id="SDZ5-Redna-12-2010-01-11.sp60">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Rudolf Petan.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp61">

               <speaker>RUDOLF PETAN:</speaker>

               <p>Hvala za besedo, gospod predsednik. Predstavnica ministrstva, kolegice in kolegi!</p>
               <p>V Slovenski demokratski stranki avtorske pravice jemljemo kot konkretno zadevo, o
               kateri se je veliko govorilo, vendar vedno je prišlo do nekega zidu, preko katerega
               se enostavno ni dalo. V tem zidu ni bilo ne oken, ne vrat, ni bilo nobene odprtine,
               skozi katere bi se dalo priti na notranjo stran tega velikega zidu. Nihče ni bil
               zadovoljen s stanjem, niti avtorji, niti tisti, ki so bili upravičenci do plačevanja
               iz tega naslova, nihče. Mislim, da je nekdo pred menoj dobro predstavil situacijo:
               Drugi pa se je vprašal: "Če se zbere sto tolarjev, pet se da avtorju, kje je pa
               razlika? Ne bom rekel, da je razdelitev pravilna, ampak približno tako se je
               dogajalo, zato ni bil s tem nihče zadovoljen. Res je, da je treba z avtorskimi
               pravicami ravnati zelo pazljivo - gre za intelektualno lastnino, največkrat
               individualno - še posebej v zadnjem času, ko je prihajalo do množičnih kopiranj,
               plagiatov z azijskega področja. Takoj, ko je nastala neka kulturna dejavnost, ko je
               nek izdelek nastal, se je praktično že naslednji dan pojavila kopija iz azijskega
               trga. Ampak mi ne govorimo o tem. Ne govorimo o komercialni dejavnosti. V tem zakonu
               v Slovenski demokratski stranki govorimo o ljubiteljski dejavnosti. Avtorske pravice
               imajo tudi svoje mejo, imajo svoj okvir. Ne bom rekel pravni okvir, ker s tem so
               države. Imajo nek okvir, v katerem lahko delujejo. Ko se v ta okvir postavi tudi
               ljubiteljska kulturna dejavnost, je pa zadeva popolnoma drugačna. Pri ljubiteljski
               dejavnosti moramo biti zelo občutljivi, senzibilni. Gre za kulturno trditev, gre za
               nekaj sto društev in sto skupin, ki poudarjajo in negujejo nacionalne vrednote, ki
               poudarjajo in osveščajo mlajše rodove s kulturno dediščino nekega naroda. Tu ne
               moremo ravnati ali gledati s strani denarja, s strani financ in ne moremo zadeve
               popolnoma komercializirati. Tako ne gre. Zato sem dejal, da ne govorimo o plagiatih,
               ne govorimo o ponarejanju izdelkov, ki se množično prodajajo v milijardnih nakladah,
               kot so plošče, filmi in podobno, ampak govorimo in smo se osredotočili na
               ljubiteljsko dejavnost. Za avtorskimi pravicami se verjetno v nekaterih drugih
               državah, po katerih se zgledujemo, srečujejo dalj časa, znajo pa tudi oceniti meje,
               do koder lahko sežejo in so kljub temu, da so bile nekatere države ustanoviteljice
               EU, tiste skupnosti za premog in jeklo, pa imajo vendar to zadevo rešeno. Dovolite
               mi, ker je bilo danes že veliko povedanega, kako se to ne da, kako so evropske
               direktive drugačne, kako se ne da nič narediti. Zopet smo pred tistim zidom, preko
               katerega se enostavno ne da. Če je evropska direktiva takšna, kako ima lahko recimo
               Avstrija v 50. členu tega svojega zakona, ki določa, da je javno predstavljanje
               objavljenega dela v originalnem jeziku dovoljeno, če občinstvo ni plačalo vstopnine,
               če ne gre za pridobitno dejavnost oziroma, ko gre izključno za dobrodelne namene. Ta
               določba pa ne velja, če so izvajalci za to plačani. In mi govorimo o ljubiteljski
               dejavnosti, kjer člani, ki sodelujejo, skupine, zbori niso plačani, še celo sami
               pomagaj z denarjem in sami plačajo določene stroške. V členih 51. do 53. pa je
               določena prosta uporaba objavljenih glasbenih del in tako naprej. V Nemčiji, ki je
               ena od ustanoviteljic, ustanovna članica Evropske unije, kljub direktivi imamo v 52.
               členu določeno, da je javno predvajanje objavljanega dela dovoljeno, če gre za
               nepridobitne namene organizatorja oziroma, če je za gledalce obisk brezplačen.
               Dovolite še mogoče en primer iz ene najbolj konservativnih držav na tem področju, ki
               najbolj podpira avtorske pravice, to je Velika Britanija, Združeno kraljestvo, njihov
               67. člen govori, da avtorska pravica ni kršena, če gre za predvajanje posnetkov v
               okviru dejavnosti kluba, društva ali druge organizacije oziroma v njihovo podporo in
               če so izpolnjeni naslednji pogoji, da organizacija ni ustanovljena z namenom
               pridobivanja dobička. Pri nas ljubiteljske skupine, pevska društva, igralske skupine
               verjetno niso ustanovljene z namenom pridobivanja dobička. Niti slučajno. Če posnetek
               predvaja oseba, ki deluje predvsem in neposredno v korist organizacije in ne deluje z
               namenom dobička in pa seveda, če gre za izobraževanje in določene socialne vidike. Se
               pravi, v Evropi to imajo rešeno, zato ni res, da bi se lahko sklicevali na evropske
               direktive. Kajti, če ima, recimo, Nemčija v svoji zakonodaji, to, ki je ena od držav
               ustanoviteljic, si prehodnega obdobja ni mogla izgovoriti, vsaj 50 let prehodno
               obdobje ne more trajati, pa to imajo. Kolikor vem, je Avstrija tudi že več kot 20 let
               članica Evropske unije in tudi, če si je izborila kakšno prehodno obdobje, je
               verjetno to prehodno obdobje po 20-ih letih že zdavnaj izginilo, pa kljub temu to
               imajo. To se pravi, ne gre za to, ampak gre za voljo, gre za pristop, gre za tisto,
               kar smo v Slovenski demokratski stranki vseskozi zastopali. Gre za nek izid, za
               katerega marsikomu ustreza, da je tam in da se v to trdnjavo ne da prodreti. Mi
               seveda podpiramo dobronamernost, da se stvar reši še bolj celovito, kot mi
               predlagamo.</p>
               <p>Vendar, spoštovani gospe in gospodje, dovolite, če je nekdo želel osvojiti trdnjavo
               - jaz ne poznam primera, da mu je uspelo zid v celoti podreti in potem zgraditi novo,
               žal ne, ampak mogoče majhno odprtino, s katero je prodrl v ta sistem, v to trdnjavo
               in potem začel zadevo spreminjati postopoma. Tako pač to je. Mi v Slovenski
               demokratski stranki predlagamo pač ta poizkus, začetek za razmislek in veseli smo, da
               ste marsikateri ugotovili, da je resnično nekaj narobe "v tej deželi Danski" ali v
               tej deželi, ne vem, avtorskih pravic. Vendar nam enostavno ni jasno, zakaj pa, potem
               na koncu, ja, podprli pa tega ne bomo, zaradi tega, ker je to premalo, ker ni
               celovito. Mi mislimo, da za začetek, za preboj te trdnjave je kar nekaj. Gre za tisti
               najbolj pomemben del, da stvari odpremo, da začnemo stvari spreminjati in mogoče, če
               bi zakon poslali v nadaljnjo obravnavo, bi celo lahko prišli, ne vem, do celovite
               rešitve. Mi smo odprti za predloge, za amandmajev. Vendar, kot sem dejal, težko bo
               trdnjavo v celoti podreti, celotno obzidje. Verjetno bomo morali iti postopoma, tako
               kažejo tudi aktivnosti na drugih področjih, rezultati na drugih področjih in pot, po
               kateri smo lahko prišli na vrh stolpnice v 100. nadstropje, nismo mogli kar skočiti v
               50. nadstropje, ampak smo morali iti skozi prvo, drugo, tretje in tudi skozi 99. smo
               prišli v 100. nadstropje. Seveda, mi bomo veseli, če bo zakon nadaljeval svoj
               postopek in se bo spreminjal, da se bo dopolnjeval, da bi lahko prišli do celovite
               rešitve.</p>
               <p>Bojimo se, če bo ta naš predlog zakona zavrnjen in ker se govori o celoviti rešitve
               čez šest mesecev, mi smo pregledali načrt dela Vlade in v šestih mesecih nismo našli
               na nobenem ministrstvu v načrtu, da bi se ta zakon lahko spreminjal, niti kaj
               podobnega. Sedaj, če imate vi drug načrt v redu, ampak to, kar je javno objavljeno in
               mislimo, da imamo mi prave podatke, ker zato menda ni treba, da Vlada dela v tajnosti
               na tem zakonu, nismo našli niti v šestih mesecih, niti v enem letu, da bi ta zakon
               bil v načrtu. Če pa je, potem pa v redu, potem pa vzamemo besedo nazaj, ampak mi tega
               podatka nismo našli. To se nam zdi malo iz trte zvito.</p>
               <p>Mogoče za zaključek. Ljudje, ki delajo v ljubiteljski dejavnosti in se srečujejo s
               temi težavami enostavno ne morejo razmeti, ko se trudijo, ko obnavljajo, ko gojijo
               tradicijo kulturne dediščine, imajo zato težave. Pa, da ne boste rekli, da govorim na
               pamet, konkreten primer - ljubiteljsko pevsko društvo ali če hočete društvo, v
               katerem ni profesionalcev in ki ne dobiva nobenega honorarja, še sami si financirajo
               določeno dejavnost, uprizorijo za 8. marec, veste, kakšen praznik je to, kulturno
               prireditev, koncert. In po 14-ih dnevih od Sazasa ali neke organizacije, ki bi naj
               ščitila avtorje pride poizvedba, prosim, da nam sporočite, katere pesmi ste zapeli,
               ste predstavili javnosti. Društvo seveda temu ugodi, napiše in po 14-ih dnevih od
               tistega odgovora pride račun. Tisti račun je pa približno tako visok, kot je donacija
               temu pevskemu zboru s strani občine za celo leto. Si znate predstavljati? Težko.
               Ampak to se dogaja. To je bilo obdobje približno pred enim letom, ko ni dobilo
               takšnega spominka samo to pevsko društvo, ampak širom po Sloveniji, ne vem, ali je to
               bila neka ofenziva teh društev, ki ščitijo avtorske pravice, kot neki poskus, če nam
               bo uspelo, potem bo to v redu, če pa ne, bomo pa videli. Ampak to je neodgovorno in
               seveda tudi na osnovi tega postopka, ki je bil danes že tudi predstavljen s strani
               nekoga drugega, se je začelo razmišljanje, kako bi to trdnjavo nekako naredili
               takšno, da bi bila vsaj kakšna vrata v njen, vsaj kakšno okno, da bi lahko tudi
               vplivi od zunaj, odzivi s terena prišli navznoter. In mi smo ta poskus naredili, ta
               razmislek. Veseli smo vseh tistih, ki ste tudi sami ugotovili, da nekaj je narobe pri
               tej zadevi, vendar je pa pot do tega, da bi šli iskati rešitev, malo bolj težavna in
               da nastaja razkorak med besedami in pa pripravljenostjo, da se nekaj spremeni.</p>
               <p>V Slovenski demokratski stranki pričakujemo, da boste podprli ta naš predlog. Mi
               bomo pa zelo veseli, če bo prišlo v nadaljevanju postopka tudi do amandmajev, do
               izboljšanja tega. In vse, kar bo tudi prekoračilo naš zorni kot na te spremembe tega
               zakona, bomo to tudi podprli. Hvala lepa.</p>
            </sp>
            <sp xml:id="SDZ5-Redna-12-2010-01-11.sp62">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima Alojz Posedel.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp63">

               <speaker>ALOJZ POSEDEL:</speaker>

               <p>Hvala lepa za besedo, gospod podpredsednik. Lep pozdrav kolegicam in kolegom!</p>
               <p>V predstavitvi stališča Poslanske skupine Zares je bilo povedano, da ne bomo podprli
               tega predloga iz zelo tehtnih razlogov. V predstavitvi nekaterih skupin, predvsem s
               strani predlagatelja, je bilo slišano veliko besed, ki jih zagotovo zelo radi slišijo
               vsi tisti, katerim so bile namenjena; vsem prostovoljnim društvom, vsem
               organizatorjem, ki se trudijo po tej naši lepi Sloveniji za ohranitev lepe slovenske
               besede, pesmi in podobno. Pa vendar je šlo tudi, verjetno, malce za zavajanje ali pa
               vsaj za nekorektno predstavljanje dejstvo. Vsi, ki delujemo na teh področjih, se teh
               problemov zavedamo in zato je zelo neprimerna ocena, kako smo se nekateri zbudili
               oziroma le spoznali, da nekaj ni dobro v tej državi, ne Danski, ampak v Sloveniji, na
               tem področju, kot je bilo rečeno. Ampak smo na to opozarjali zelo intenzivno ravno v
               prejšnjem mandatu. Zato tako preseneča, vsaj mene osebno, ta lahkotnost, s katero
               sedanja opozicija, predvsem stranka SDS, nastopa z enostavnimi rešilnimi ukrepi, s
               katerimi bi rušili trdnjavo, za katero ste zagotovo v prejšnjem mandatu ocenili, da
               je to zid in trdnjava brez vrat in oken, in da v celem mandatu niste na tem storili
               drugega kot zelo slabe rešitve, ki se sedaj pokažejo in kažejo kot slabe. In zato ob
               prizadevanju, da bi razumeli dobronamernost in verjetno v enem delu je dobronamernost
               tudi v tem vašem predlogu, ker so takšni ekscesni primeri, ki se pojavljajo na
               terenu, res obsojanja vredni, po drugi strani ne more človek verjeti, da gre za resen
               predlog. Če bi bil resen predlog, bi se ali pa, če bi bila pripravljenost tistih, ki
               ste bili odgovorni v prejšnjem mandatu, res takšna, bi se tega rešili strokovno,
               celovito in zadeve rešili tam, kjer jih je treba. Ne na takšen postopen način, kot ga
               zagovarjate danes, z majhnimi posegi v neko področje, ki je zelo zapleteno. Zagotovo
               bi sprejem takšnega vašega predloga pomenil še večjo zmedo na področju, ki ga želite
               urejati. V tej ihti ste celo spregledali to, kar je bilo v predstavitvi mnenj
               nekajkrat povedano, da so posamezne rešitve že danes v zakonu možne, da se
               organizatorji skupaj z avtorji tudi dogovarjajo o oprostitvah, o olajšavah, o tem, da
               se ne zaračuna za posamezne prireditve, ker je to pač možno. Tisto, kar je bolj
               pomembno, je bilo opozorjeno v našem stališču poslanske skupine, da se je sistem in
               pa peščica ljudi v okviru Sazasa, ne bi rad imenoval to s takšnim imenom, kot bi bilo
               primerno, pa vendar, ki je uzurpirala ta svoj položaj. In ta onemogoča normalno
               funkcioniranje, normalno dogovarjanje, odločanje o oprostitvah, kar je sicer v zakonu
               možno. Podatki, ki ste jih slišali, da osem promilov teh avtorjev odloča o celotni
               politiki Sazasa, potem se je treba reševanja lotiti tam in se ne v parlamentu
               spraševati, kje je od stotih tolarjev 95, ampak dejansko to pogledati. To bi lahko
               storili v prejšnjem mandatu, ko smo na Odboru za gospodarstvo in pri sprejemanju te
               zakonodaje opozarjali, kaj se bo dogajalo v obrtnih delavnicah, v frizerskih salonih,
               v gostinskih lokalih in predvsem na področju ljubiteljske kulture, pri prireditvah
               vrtcev, šol, krajevnih skupnosti, občin, da se vsi s tem seznanimo, je bilo tudi
               povedano. Zelo veliko število društev se je združilo s peticijo proti takšnemu
               načinu. Od Ministrstva za kulturo, v prejšnjem mandatu, smo dobili samo suhoparno
               sporočilo, da ni pristojno in da bo to odstopilo Ministrstvu za gospodarstvo. Zato je
               presenečenje, da je danes stališče ali predlog zakona razlagal ravno gospod Vizjak,
               ki bi se moral v prejšnjem mandatu temu področju bolj posvetiti in predlagati
               rešitve, ker se te anomalije ne pojavljajo od letošnjega leta ali od te vlade, temveč
               so povezane s prejšnjim obdobjem.</p>
               <p>Prepričan sem, da je ocena 6 mesecev mogoče res prekratek rok, zagotovo pa je treba
               urediti to problematiko celovito, z upoštevanjem dejanskega stanja, ki ga je težko
               spremeniti na način, ko se ena kolektivna organizacija tako "ekipira" in prevzame
               takšne pristojnosti, da onemogoča množico drugih, ki bi bili zadovoljni z drugačnim
               načinom urejanja avtorskih in sorodnih pravic. Zato tudi sam menim, da je mogoče v
               nekem delu treba priznati dobronamernost tega predloga, da se zadeva uredi. Po drugi
               strani pa le upoštevati, da bi takšna, samo delna ureditev, povzročila verjetno še
               večjo zmedo. Predvsem pa ni korektno zavajanje ljudi, kako je to urejeno v drugih
               državah. Vemo, da pred vstopom v Evropsko unijo teh olajšav ni bilo, zato je tudi po
               vstopu to nemogoče spreminjati na način, da bi jih samo zapisali v zakon, pač pa z
               drugimi sistemskimi rešitvami, za katere sem prepričan, da bodo predlagane. Zato
               mislim, da ta predlog zakona ni primeren za nadaljnjo obravnavo.</p>
            </sp>
            <sp xml:id="SDZ5-Redna-12-2010-01-11.sp64">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Pukšič.</p>
            </sp>
            <sp xml:id="SDZ5-Redna-12-2010-01-11.sp65">

               <speaker>FRANC PUKŠIČ:</speaker>

               <p>Hvala lepa. Kolegice in kolegi!</p>
               <p>O Zakonu o avtorskih in sorodnih pravicah je bilo že med razpravo povedano, da ga je
               treba celovito in temeljiteje urediti, dopolniti, skratka, uskladiti. Verjamem, danes
               je leto 2010, zakon je bil sprejet leta 2005. Torej, v petih letih se je pač nekaj že
               spremenilo in je verjetno res treba določene stvari spremeniti. Navsezadnje pa se je
               tudi iz prakse pokazalo, kaj v zakonu ni dobro in kaj bi bilo treba spremeniti. Da pa
               koalicija zavrača spremembe, ki jih je pripravila opozicija, zaradi tega, ker očita
               bivši vladi, da že takrat, ko je zakon vložila, vsega tega ni upoštevala, pa je zopet
               način, ki ga že drugo leto doživljamo v parlamentu. Skratka, ne vem, zakaj je tako
               strašno pomembno, kdo je predlagatelj, ali ni bolj pomembna vsebina, o čemer danes
               govorim že drugič. Če bi končno enkrat začeli skrbeti za dobrobit ljudi, potem bi
               bila pomembna vsebina in bi koalicija morebiti s kakšnim amandmajem to dopolnila. In
               do spremembe, do celovite spremembe, ki ga, ni res, torej v nobenem programu vlade do
               konca letošnjega leta, ki se je pravkar začelo, torej veljal vsaj, torej toliko
               boljše, toliko bolje tisto, kar je najbolj pereče, v nebo vpijajoče, kar pač ni v
               redu. To, da je zapisano, da amatersko društvo oziroma skupina na prireditvi nastopa
               brezplačen, to pomeni, za takšne, ki nastopajo brezplačno, in seveda se bi torej del
               odvzelo oziroma ne bi se plačevalo tega nadomestila. Ali pa, da za tiste namene, za
               katere je torej prireditev namenjena, če je vstopnina, je prireditev namenjena
               izključno za dobrodelne namene. V takem primeru je tudi velikokrat, da ni vstopnine,
               ampak je prostovoljni prispevek, ki ga ljudje dajo. In 14 stoletij naše zgodovine,
               naše preteklosti, se gotovo lahko zahvalimo ohranjanju slovenskega jezika, slovenske
               kulture, slovenske identitete, slovenskemu kmetu, delavcu, podeželju itd., ne pa
               nekim visokim institucionalnim zgodbam, ki jih seveda pač tudi ni bilo. Danes pa, če
               po čem, potem dajmo po delavcu, po kmetu, po podeželju vsekati s polno sekiro, tako
               kot po, ne vem, nekaterih društvih, kjer seveda se, žal, vsako leto pokaže, da so se
               nekateri obogateli na račun, v narekovaju, kulture, športa ali pa humanitarnosti itd.
               Skratka, vse v isti koš metati in v tem primeru, ko govorimo izključno o amaterjih,
               ki pa vendarle, torej s svojim, z neto čistim denarjem velikokrat financirajo svojo
               dejavnost, v veliki meri. To je tisto, kar že veste, državi plačajo DDV in vse
               prispevke, dajatve itd., vlagajo tudi v ohranjanje in identiteto, ker pač to državo
               ljubijo, ker jo imajo radi, ker hodijo na pevske vaje, ker hodijo v dramske krožke,
               skupine in tako dalje, zato, ker čutijo notranjo potrebo, ker jim to srce želi, ob
               seveda predstavi tega za občinstvo, zopet brezplačno, zopet brez kakršnegakoli
               namena, ali če je, za kakšen dobrodelni namen, je treba ob tem "nekim bogovom", ki so
               v nekih pisarnah, s posebnim zakonom, dopolnjenim posebnim zakonom, s 100 milijoni
               evri, od letošnjega leta naprej pač pošiljati nek denar. Žal, se resnično kaže, da se
               je v tej državi začelo skrbeti le za eno mesto, vse ostalo pa je postalo nepomembno
               in ni v redu, ni dobro, da se s strani koalicije gleda in dela tako. Bolje bi bilo,
               da bi kdaj pa kdaj prisluhnili tudi opoziciji in mogoče v koaliciji narediti korak
               nazaj, to, kar smo v prejšnjem mandatu znali, in potem za državljanke in državljane
               narediti dva koraka naprej.</p>
               <p>Veste, velikokrat me kdo vpraša, ko imamo sejo Državnega zbora: "No, pa mi povej,
               ali ste delali tudi kakšno minuto za nas državljanke in državljane?!" Žal, do zdaj, v
               glavnem nisem mogel reči, da smo kakšno minuto delali za njih, ampak da se dela za
               neke druge, žal, ne v pravi smeri, nepravilnih interesov, državljanke in državljani
               pa od tega seveda nimajo nič. V tem primeru, če bi vsaj to spremembo zakona v tem
               členu sprejeli, bi jim rekel: "Smo naredili, vsaj to, da tisti, ki boste hodili
               prostovoljno, ki se boste prostovoljno udejstvovali raznih vaj, boste potem to lahko
               tudi prostovoljno oziroma v dobrodelne namene tudi naredili in za to vam ne bo več
               treba plačati iz svojega lastnega žepa."</p>
               <p>Sam bom ta zakon podprl.</p>
            </sp>
            <sp xml:id="SDZ5-Redna-12-2010-01-11.sp66">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Silven Majhenič.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp67">

               <speaker>SILVEN MAJHENIČ:</speaker>

               <p>Hvala za besedo, gospod predsednik.</p>
               <p>V imenu poslanske skupine je kolega Barovič obrazložil, zakaj je smiselno novelo
               zakona podpreti. Kajti, kot smo videli, prinaša spremembe, ki bodo stanje zagotovo
               popravile. Problematičen zakon in neurejeno stanje kaže popraviti s to novelo, ki
               ponuja izboljšanje in doslednost pri izvajanju zakona. Novela sledi cilju izboljšav,
               zato je prav, da se jo podpre, ne kaže pa čakati na pripravljanje celovitejše
               spremembe, ki, kot vemo, je v kratkem ne bo, kajti, če bi bila želja, se ne bi
               obdržalo stanje, kot je v tem trenutku. Seveda, predlagana rešitev ni idealna, je pa
               vsekakor boljša in sprejemljiva, kajti rešuje slabo z boljšim, zato predlog podpiram.
               Hvala.</p>
            </sp>
            <sp xml:id="SDZ5-Redna-12-2010-01-11.sp68">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Franco Juri, prosim.</p>
            </sp>
            <sp xml:id="SDZ5-Redna-12-2010-01-11.sp69">

               <speaker>FRANCO JURI:</speaker>

               <p>Hvala, gospod predsednik.</p>
               <p>Očitno je namen vseh, da se nedorečeno zakonodaja, ki je omogočila, pripeljala do
               sedanje situacije, ki ni zadovoljiva za nobenega, niti za avtorje niti za uporabnike,
               niti za sistem in za ugled vseh tistih ustanov, ki se z avtorskimi pravicami
               ukvarjajo, očitno je namen zelo podoben, skupen in tudi predloženi predlog zakona
               seveda gre v smeri iskanja boljše rešitve, ampak hkrati, kot smo slišali, je korak,
               ki v določeni meri zavira to, kar poslanci koalicije želimo doseči, to je
               sistematična rešitev, nov zakon, ki uredi celovito to vprašanje. V ta namen je prav
               skupina koalicijskih poslancev že napisala nekakšne smernice, nekakšne ugotovitve, ki
               bodo na mizi ali so že na mizi Urada za avtorske pravice v okviru, mislim,
               pristojnosti Ministrstva za gospodarstvo in se bo v kratkem tudi ta zamisel, ta
               strategija, ki naj bi pripeljala do novega zakona, končno uresničila. Torej, hiteti
               sedaj samo z izgovorom, da je situacija nevzdržna in s to oceno se vsi strinjamo, ni
               upravičeno. Dejstvo je pa, da ta nedorečenost ustvarja veliko zapletanje in tudi
               zmedo, ko razmišljamo o avtorskih pravicah, ki so zelo resna stvar. Kolega iz SD-ja,
               je prej omenil abstraktnost tega pojma, ja, v določeni meri, v percepciji večine je
               to abstrakcija, ampak gre tudi za resne in konkretne pravice avtorjev, ki jih je
               treba zaščititi sistemsko. Prav v ta namen so bile ustanovljene organizacije, namen
               prej navedeni urad, tudi Svet za avtorske pravice, ki naj bi bdel, naj bi zagotovil
               transparentnost pri delovanju in razpolaganju s temi pravicami. Prišlo pa je očitno
               prav zaradi pomanjkljivosti v zakonodaji do zlorabe in slišali smo kakšni so očitki,
               ki letijo z vseh koncev še posebej na Sazas, torej na tisto agencijo, na tisto
               ustanovo, ki naj bi skrbela za takšno transparentnost in bi zagotovila legitimne
               avtorske pravice avtorjev. Slišali smo, da je prišlo do nekaterih sistemskih sprememb
               znotraj same ustanove, ki jo je postavila na piedestal monopolista. In prav ta
               monopolna vloga je tista, ki ustvarja največ problemov in zaradi katere je treba tudi
               zakon spremeniti oziroma napisati nov zakon. Sam prihajam iz okolja, kjer tako rekoč
               dnevno slišim pritožbe raznih društev, organizacij, prirediteljev, občin in tako
               dalje zaradi astronomskih cen, ki jih morajo plačevati za uporabo te ali one skladbe,
               večkrat tudi na zelo nedorečen, zelo nejasen način prihaja do tega obračunavanja,
               izračunavanja teh stroškov. Dejstvo je, če dovolimo takšnemu sistemu, da se
               nadaljuje, bodo marsikatere dejavnosti, kulturne dejavnosti, milo rečeno, izumrle.
               Dejstvo je, da to, kar se danes dogaja z avtorskimi pravicami, botruje postopni,
               počasni smrti kulturnega utripa v naših okoljih, zato je treba ukrepati, zato jaz
               načelno pozdravljam poskus in prizadevanje opozicije v tej smeri. Hkrati razumem, da
               se je boljše poglabljati celovito, temeljito in dejansko čim prej zagotoviti zakon,
               ki bo to problematiko celovito tudi rešil. Marsikdo se sprašuje, zakaj je to v domeni
               gospodarskega resorja. Že konceptualno področje avtorskih pravic bi lažje pripisali
               kulturnemu ministrstvu. Ampak očitno gre za nek del gospodarsko izražene
               problematike. Operira se z velikimi vsotami, stroški, denarjem, s katerim, žal, vse
               bolj razpolaga samo elita. Da je prišlo do take spremembe znotraj Sazasa, da samo 35%
               avtorjev oziroma članov odloča o avtorskih pravicah, da manjši avtorji teh pravic ne
               bodo nikoli videli, nikoli dobivali, je seveda nesprejemljivo.</p>
               <p>Obžalujem, da se ni vodstvo Sazasa samo pravočasno opredelilo za transparentno
               delovanje in je botrovalo, žal, taki nejevolji, da danes vprašanje, ali vztrajamo pri
               sedanjem sistemu ali ga spremenimo tudi radikalno, seveda ni več mnenje ene politične
               opcije, ampak mislim, da se tukaj vsi strinjamo, da je treba stvari spremeniti. In to
               boljše kot sedaj predlaga opozicija. Hvala.</p>
            </sp>
            <sp xml:id="SDZ5-Redna-12-2010-01-11.sp70">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miran Györek.</p>
            </sp>
            <sp xml:id="SDZ5-Redna-12-2010-01-11.sp71">

               <speaker>MIRAN GYÖREK:</speaker>

               <p>Hvala za besedo, gospod predsednik.</p>
               <p>Tudi jaz bi osebno stališče v zvezi s spremembami Zakona o avtorskih in sorodnih
               pravicah rad javno izrazil. Vsekakor spremembe podpiram.</p>
               <p>Skrajni čas je že, da se končno začne postopek spreminjanja takšnega nevzdržnega
               stanja, ki ga, žal, povzroča takšen zakon, ki je bil sprejet leta 1995. Težko bi
               našli še kakšen zakon v tej naši domovini, ki bi ga zavračalo več plačnikov oziroma
               zavezancev za plačilo avtorskih pravic kot
               v tem primeru. Tukaj v prvi vrsti mislim manjše gostinske obrate, razna amaterska
               kulturna, celo upokojenska društva, ko le-ta na kakšnih svojih prireditvah pač
               koristijo določena avtorska dela oziroma pravice. Temeljni smisel cilja in namena
               spremembe zakona je popolnoma utemeljen, nujen in smiseln. Kajti, omogočeno bo lažje
               delovanje amaterskih in podobnih društev. Strinjam se, da je treba ta zakon
               spremeniti, dopolniti v koreninah, kajti res je tukaj nekaj gnilega, da ne rečem, da
               gre prav za navadno lopovščino, mislimo na SAZAS, IPF in ZAMP. Vse več je prisotnega
               raznoraznega barantanja, trgovine, kjer ni čistih pravil pravnih osnov. Skratka, če
               tako po domače povem, "balkanska posla". In s tem je treba nujno končati, spraviti
               zadeve v neki pravni red in preprečiti takšno nevzdržno stanje, ko se nekaj osebkov
               pase in to izdatno na jaslih, ki jih polni nekdo drug, koristi pa od tega nimajo ali
               pa v zelo majhnem obsegu, meri avtorji sami. Družba kot takšna pa tako ali tako nič.</p>
               <p>Plačniki, torej gostinci, razna društva dejansko upravičeno negodujejo, saj dejansko
               ne verjamejo, da gre njihov denar v prave roke. Da ne govorim na pamet, naj vam
               povem, da sem se osebno prepričal s povpraševanjem pri kar nekaj avtorjih v tujini.
               Pred nekaj leti se spomnim, da sem prevajal kar nekaj dopisov oziroma povpraševanj
               pri avtorjih glasbenih del v tujini, na primer celo taka zveneča imena kot so,
               Rolling Stones, Led Zeppeling, itd, ko so določeni gostinci prosili, da bi radi bili
               seznanjeni, s kakšnim plačilom so bili ti avtorji nagrajeni za tista dela, ki so bila
               predvajanja v njihovih lokalih. Ali veste, ko sem prevajal pa odgovore in jih je kar
               nekaj prišlo, so bile prav smešne zadeve, nekateri od teh avtorjev so celo trdili, da
               smo mi takšna država, ki tega pravno zakonsko nima urejeno in da nikoli niso dobili
               niti cvenka od tega in da so tudi že sami povpraševali, kako to, da iz Slovenije ne
               dobivajo nobenih nadomestil z naslova avtorskih pravic. To sem v praktičnem primeru
               ugotovil. Da je to dejansko praksa, se je izkazalo zdaj, ko vidimo, da ta zakon
               dejansko je nekaj gnilega, da negoduje toliko ljudi, zato jaz mislim pa pozdravljam,
               če bo res koalicija pripravila predlog, obljubljajo v šestih mesecih, da se ta zadeva
               končno uredi in da se popravijo te krivice. Hvala.</p>
            </sp>
            <sp xml:id="SDZ5-Redna-12-2010-01-11.sp72">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Besed ima Marjan Bezjak.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp73">

               <speaker>MARJAN BEZJAK:</speaker>

               <p>Hvala za besedo, gospod predsednik. Lepo pozdravljena, gospa državna sekretarka.
               Poslanke, poslanci.</p>
               <p>V SDS smo Predlog zakona o spremembah in dopolnitvah Zakona o avtorskih in sorodnih
               pravicah vložili zato, ker smatramo, da jepo 15 letni zgodovini nujna sprememba in
               posodobitev tega zakona. Avtorska pravica je monopol avtorja nad izkoriščanjem
               njegovega avtorskega dela in pripada avtorjev na podlagi same stvaritve dela.
               Avtorska pravica je enovita pravica na avtorskem delu, iz katerega izvirajo izključno
               osebnostne, upravičene, moralne avtorske pravice, izključno premoženjska
               upravičenost, materialne avtorske pravice in druga upravičenja avtorja. Avtorska
               pravica se torej lahko opravlja posamično, individualno, za določene projekte ali
               skupinsko, kolektivno, prav tako za določene projekte. Zakon o avtorskih pravicah je
               v 15. letih, kot sem že prej dejal, dejansko treba posodobiti in zato v Slovenski
               demokratski stranki vlagamo dejansko spremembo. Zakon o avtorskih pravicah je zelo
               nepregleden in z več luknjami v zakonu. Prav tako moram poudariti, da so v gostinskih
               lokalih gostinci primorani plačevati Sazasu od radijskih sprejemnikov avtorske
               pravice. Ne, glej ga zlomka, dejansko so se našla podjetja, ki so začela proizvajati
               in vgrajevati glasbene avtomate v gostinska podjetja. Pa nič hudega, zato če bi
               dejansko ti lastniki teh podjetij plačevali tudi Sazasu avtorske pravice, ampak ti
               lastniki teh podjetij pobirajo enkrat mesečno denar in od tega denarja ne plačujejo
               ne avtorskih pravic, skladu, in ne plačujejo državi davka od tega. Ampak skoraj v
               100% vlagajo denar v svoje žepe, nikakor pa od tega nima ta država in ne Sazas nič.
               To je normalno naloga inšpekcijskih služb, ki so pomembne v tej državi, in ki morajo
               te stvari urediti in prekontrolirati. Govorim iz tega vidika, kajti kolegi poslanci
               so me opozorili na to, kakor tudi določeni lastniki gostinskih lokalov. Zato smo
               vložili ta zakon in menim, da je pomembno napraviti spremembo. Res je, da se še vedno
               najde kakšne stvari za posodobitev, ampak mislim, da je pomembno napraviti prvi korak
               danes, s tega vidika, kajti s tem bomo začeli hitreje reševati problematiko v celotni
               Sloveniji, v zvezi s Sazasom in lastniki društev, ki dejansko lahko uporabljajo te
               stvari. Hvala.</p>
            </sp>
            <sp xml:id="SDZ5-Redna-12-2010-01-11.sp74">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Alenka Jeraj.</p>
            </sp>
            <sp xml:id="SDZ5-Redna-12-2010-01-11.sp75">

               <speaker>ALENKA JERAJ:</speaker>

               <p>Hvala za besedo. Lep pozdrav vsem!</p>
               <p>Velikokrat radi rečemo ali se hvalimo, koliko imamo kulturnih društev in kako le-ta
               skrbijo za kulturo oziroma ohranjanje kulturne dediščine, predvsem izročila. Pri
               prejšnji točki smo se pogovarjali o tem, da je treba društvom omogočiti in olajšati
               delo, in nekatere stvari v zvezi s tem bomo verjetno tudi sprejeli. Pri tem zakonu,
               ki prav pomeni zelo pomembno olajšavo za društva, pa večinoma koalicijski poslanci,
               kljub temu, da sami ugotavljate, da gre za problem, da imajo društva težave, in
               pravite, da bi res morali nekaj urediti, nekaj spremeniti, v isti sapi pravite, da
               tega ne boste podprli. Pri hitrosti, s kakršno delate ali spreminjate stvari, se
               bojim, da bo prej konec mandata, preden boste prinesli celovit zakon. Skoraj zagotovo
               ga v letošnjem letu ne bo, ker ga v normativnem načrtu Vlade ni. Tako da dvomim, da
               boste naredili kaj več od tistega, kar ste dali v normativni načrt, ponavadi se
               naredi kvečjemu manj in ne več.</p>
               <p>V čem je problem? Zakona o avtorskih pravicah ni sprejela prejšnja vlada. Tisti, ki
               imate malo slabši spomin ali nimate čisto pravih podatkov, prvi Zakon o avtorskih in
               sorodnih pravicah je bil sprejet leta 1995 in potem dopolnjen leta 2001. Res se je pa
               tudi v času naše vlade dopolnjeval. Takrat smo predvsem spreminjali oziroma na novo
               uvajali Avtorski svet in še nekaj drugih manjših sprememb. Res pa zakon določa, da
               tarife določijo kar same avtorske agencije oziroma tiste organizacije oziroma
               institucije, ki jim zakon to omogoča oziroma jim je potem podeljeno s strani urada
               Ministrstva za kulturo, ko dobi tako združenje, na primer, v tem primeru največkrat
               omenjeno Združenje skladateljev, avtorjev in založnikov, SAZAS, ki je dobil to
               pravico marca leta 1998. Je pa bilo potem v nadaljevanju nekaj težav še z ostalimi,
               Avtorsko agencijo in drugimi združenji, ker se je zgodilo - kaj? - vsi bi želeli
               pobirati od tistih, ki izvajajo ali prirejajo prireditve, avtorski prispevek. In, ker
               se kar nekaj časa o določenih stvareh niso mogli pogovoriti, tudi društva niso
               prejemala računov s strani Sazasa in jih prejema v bistvu zadnja tri leta, zadnja
               tarifa, ki je bila sprejeta na združenju SAZAS je bila sprejeta v letu 2006. Jaz sem
               predsednica kulturnega društva na Igu in če povem iz našega primera, mi smo v letu
               2006 za eno prireditev morali plačati 55 evrov, v letu 2007 - 59, v letu 2008 - 69.
               Pred 14-imi dnevi smo pa dobili račun za 130 evrov. In to za tri prireditve, ki so si
               med seboj popolnoma različne. Eno je priredila ena mlajša skupina, peli so popevke,
               tam razumem, da je nekaj avtorskih pravic treba plačati, potem drugo, kjer so v
               bistvu sami priredili ljudske pesmi, po tarifi Sazasa dela ljudskega izvora varovana
               dela. Dali smo na to pritožbo, obenem pa zahtevali tudi, da želimo vedeti, kaj nam
               sploh zaračunavajo. Oni sicer pravijo, da si lahko pogledamo njihovo tarifo in si
               potem to sami izračunamo. Ampak, če mi za tri popolnoma različne prireditve v istem
               letu dajo kar nek pavšal, ki je še enkrat višji, kot je bil lani, se pravi v 2008, je
               najbrž tukaj res nekaj čudnega in je nekaj treba narediti. Še enkrat, nekateri ste
               omenili: "Ne bi hiteli, kar dajmo mi to počasi." Danes pravimo, da imamo 4500
               kulturnih društev. Če bomo tako zelo počasi delali, jih bomo imeli kmalu 2000. Namreč
               predsedniki lahko odgovarjamo tudi s svojim premoženjem za tisto, kar se dogaja v
               društvu. Zato se prav zelo nihče več ne grebe, da bi bil predsednik. Mnogi
               predsedniki imajo pa celo tožbe prav s strani Sazasa, ker tega prispevka niso
               plačali, ker ga enostavno niso mogli, ker na društvu niso imeli toliko denarja. Ne
               glede na to, da Sazasa obvestiš, da nisi pobiral vstopnine, da nisi imel nobenih
               prihodkov, ti oni zaračunajo in pričakujejo, da boš to tudi plačal.</p>
               <p>Povedala sem že, da v normativnem načrtu Vlade nimate načrtovano, da karkoli s tem
               zakonom naredite. Če ne verjamete nam oziroma če je problem, da to spet predlaga SDS,
               kot smo že navajeni, poslušajte vsaj kulturna društva, ki so lani decembra oziroma
               novembra priredila že drugi protest proti takemu načinu obračunavanja, opozorila na
               to, da jim to onemogoča delo in da se bodo kmalu vsi skupaj nehali s tem ukvarjati,
               ker očitno državi ni v interesu, če pač dovoli, da se te tarife nenormalno povečujejo
               in da ni nobenega občutka pri tem zaračunavanj, pač stvar izgleda čisto, vsakemu se
               določi pavšal, ne glede na to, kakšno društvo je, koliko članov ima, kakšne
               prireditve prireja. Jaz se bojim, če bomo še malo čakali, da bomo dejansko pristali
               pri nekaj sto društvih in to tistih velikih, ki so financirana s strani države ali
               pa, ki so recimo da bolj v državnem interesu, medtem ko vsa druga društva po občinah,
               ki dejansko skrbijo za vse kulturno dogajanje v manjših krajih, povezujejo ljudi in
               ohranjajo dediščino, pa najbrž kakšne hude perspektive ob tem nimajo. Tako da, jaz bi
               le prosila, da koalicijski poslanci še enkrat razmislite, marsikaj se da še
               dopolniti, potem pa vi razmišljajte pa celovito urejajte to še naslednja dva, tri
               leta, kolikor bo trajal vaš mandat. Zdaj pa dajmo te stvari urediti. Zakon ne prinaša
               nič drugega kot, da ta društva res oprostimo teh stvari. Veste, da so oproščene šole,
               knjižnice, ne vem, v čem bi bil problem, da se tudi kulturna društva, ta manjša
               kulturna društva, katerih tudi največ je in katera imajo največje probleme, oprosti
               plačila avtorskega prispevka.</p>
            </sp>
            <sp xml:id="SDZ5-Redna-12-2010-01-11.sp76">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Luka Juri.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp77">

               <speaker>DR. LUKA JURI:</speaker>

               <p>Hvala lepa.</p>
               <p>V vsej tej razpravi smo slišali, da dajmo sprejeti, zakaj ne poslušamo opozicije, da
               poskusimo rešiti problem, ampak praktično nikjer ni bilo razprave o vsebini tega
               zakona. Nikjer nismo razpravljali, kaj bo ta zakon rešil in kako bo ta zakon rešen.
               Zakaj? Zato, ker ta zakon ne bo rešen. Ta zakon je morda napisan z dobrimi nameni,
               upam, glede na kolege in kolegice s strani SDS tudi verjamem, da je napisan z dobrimi
               nameni, ampak je napisan površno. Je napisan slabo in odpira več vprašanj kot jih
               zapira.</p>
               <p>Če želimo odgovoriti na vprašanja, ki so bila odprta tudi s spremembo in z uvedbo
               Avtorskega sveta, ne moremo jih vpeljati na takšen način, saj, še vedno nismo
               odgovorili niti na to, kako bo Avtorski svet deloval, kako bo razrešil spore v
               primeru nejasnosti pri tarifah. Še vedno ni jasno na kakšen način, ni jasno, na
               kakšen način se bo določila pravična tarifa, ni. Sedaj pa rečemo, amaterska društva.
               Vse lepo in prav, saj je prav. Roko na srce tudi sedanji zakon omogoča ravno to, kar
               si želi uvesti z novim zakonom, napisano je drugače, omogoča kolektivni...</p>
            </sp>
            <sp xml:id="SDZ5-Redna-12-2010-01-11.sp78">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp xml:id="SDZ5-Redna-12-2010-01-11.sp79">

               <speaker>DR. LUKA JURI:</speaker>

               <p>..omogoča kolektivni organizaciji, da sama določi te popuste, kar je seveda v prid
               kolektivni organizaciji in v škodo sami neprofitni organizaciji. Ampak ta ureditev pa
               ima eno pomanjkljivost. Ne pove točno, kdo je tisti, ki lahko uživa pravice iz tega
               zakona, tega ne pove zato, ker je zadeva tako slabo napisana, da lahko damo 200, 300
               primerov, ko boste lahko rekli: "Ja, to pa je neprofitno, pa ni neprofitno, pa je
               amatersko, pa ni amatersko." Kot prvo, v pravnem redu ni amaterskih ali
               profesionalnih društev, jih ni, obstaja statusna oblika društvo. Točka 1. Točka 2,
               kaj pomeni nepoklicno izvajati svoje aktivnosti. Še enkrat vas sprašujem, kaj to
               pomeni? Ali nekdo, ki dela preko avtorske pogodbe, pa ne dela, ker je zaposlen, v
               društvu dela to poklicno ali ne, nekdo, ki to dela za tretjinski delovni čas, dela to
               poklicno ali ne? Niste odgovorili na to vprašanje, ker odgovorov nimate. Še enkrat
               sprašujem: Nekdo, ki dela za tretjinski delovni čas, dela poklicno in nepoklicno,
               nekdo, ki dela za polovico, kaj pa nekdo, ki dela za 75%? Torej, če imamo 10 ljudi,
               ki dela nepoklicno za 75% delovni čas, je to amatersko društvo. Če pa neko društvo
               ima samo enega človeka, ki dela 100%, je pa to profesionalno društvo. Ja, lahko
               pihamo, ampak to so nejasnosti, ki v tem zakonu niso dorečene, in zaradi tega, ker
               niso dorečene jih ne moremo podpreti. Meni je žal, da moramo iti tako polemično,
               ampak je treba pokazati, da je zakon enostavno slabo napisan. Takšnih zakonov bi
               lahko imeli že 200 predlaganih v prejšnjem letu in jih nismo zato, ker smo se
               zavedali, da so pripravljeni slabo. V koalicijskih usklajevanjih v prejšnjem letu smo
               se dobili petkrat, šestkrat, imeli več kot pet ali šest predlogov sprememb zakona in
               vse so bile ustavljene, ker niso bile dobre, ker bi spet odprle nova vprašanja. Naša
               ambicija pa je, kot že rečeno, v šestih mesecih dati rešitev, ki bo celovita, ki bo
               zaprla več vprašanj kot jih bo odprla, ne pa obratno, kot se dela zdaj. Rečeno je
               bilo: "Ja, saj nimate v programu dela Vlade, da bo to uvedeno". Vlada ni tista, ki
               sprejema zakone in je samo ena od tistih, ki lahko zakone predlaga. Drži? Drži.
               Torej, je prav, da sledite programu dela Vlade, pohvalno, ampak sami veste, ne bom
               rekel, obveščam vas, ker sami veste, da niso to edini, ki lahko predlagajo zakone,
               tudi koalicija jih lahko predlaga takrat, ko je zakon dovolj dorečen. Zakaj? Zato,
               ker koalicija lahko upravičeno pričakuje, da bo tudi ta zakon sprejet in se mora
               ubadati tudi s tem, kakšne bodo posledice sprejetega zakona. Ta predlog zakona pa se
               bojim, da je bil predlagan zato, ker tako ali tako opozicija ve, da zakon ne bo
               sprejet in nima odgovornosti za posledice, ki se bodo zgodile, če bi bil ta zakon
               sprejet, ker pričakuje, da tako ali tako ne bo. Saj v prejšnjem letu smo imeli tudi
               še en predlog, s katerim bi pa z avtentično razlago popravili slabo dorečeno
               zakonodajno določilo glede avtorskih svetov in ta isti, ki je predlagal to avtentično
               razlago, veste kaj je potem s to avtentično razlago naredil, je od nje odstopil zato,
               ker je sam ugotovil, da je bila tako slabo napisana, da je enostavno bilo tako
               transparentno, da ne more iti zadeva skozi, da je kar od nje odstopil. Način, s
               katerim je ta zakon napisan, je podoben. Spet je zadeva površna, in spet...</p>
            </sp>
            <sp xml:id="SDZ5-Redna-12-2010-01-11.sp80">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp xml:id="SDZ5-Redna-12-2010-01-11.sp81">

               <speaker>DR. LUKA JURI:</speaker>

               <p>...tvegamo, da bo predlagatelj v drugem branju od predloga odstopil. Namen je
               razumljiv in je dober, ampak rešitev je pomanjkljiva. V tem je problem. Sami še vedno
               nimamo boljše, saj tukaj ne govorimo, da je kdo že predložil nekaj boljšega, kajti
               koalicija ni predložila še nič, opozicija je vsaj nekaj predlagala, vendar, to, kar
               je bilo predlagano, če hočemo nositi odgovornost za posledice določenega
               zakonodajnega postopka, ne more biti sprejeto. Ker, posledice bodo slabe. Delati
               moramo še nekaj mesecev, počakati do junija, zato, da bomo lahko imeli celovito
               rešitev, ki bo odgovorila na vse - in ne le delno in ne površno.</p>
               <p>Hvala lepša.</p>
            </sp>
            <sp xml:id="SDZ5-Redna-12-2010-01-11.sp82">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, mir v dvorani! Tu teče razprava o točki dnevnega reda. Prosim, v zaledju
               dvorane, prosim za posluh!</p>
               <p>Koleg Jelinčič, minister Erjavec, prosim za mir v dvorani!</p>
               <p>Ne verjamem, da razumete.</p>
               <p>Hvala lepa.</p>
               <p>Besedo ima predlagatelj mag. Andrej Vizjak. Hvala.</p>
            </sp>
            <sp xml:id="SDZ5-Redna-12-2010-01-11.sp83">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Torej, po dobrem letu dni od kar je na oblasti druga vlada, poslušamo eni in isto.
               Poslušamo, da je neka stvar, ki jo mi predlagamo - sicer je dober namen, vendar pa da
               ta rešitev, ki jo predlagamo, ni celovita, da ni dovršena, hkrati pa ni nobenega
               predlogu s strani Vlade in ne drugih. Še več, v tem primeru, ko je bila Vlada
               opozorjena na pomanjkljivo ureditev zaračunavanja avtorskih pravic društvom in
               podobnim, smo na Odboru za gospodarstvo sprejeli sklep, ki se glasi: "Odbor za
               gospodarstvo predlaga Vladi, da pristopi k pripravi novele Zakona o avtorskih in
               sorodnih pravicah oziroma celo novemu besedilu tega zakona, ker vemo, da zakon izvira
               iz leta 1996, in sicer tako, da bo poleg pravic avtorjev in lastnikov avtorskih
               oziroma sorodnih pravic upošteval tudi interese uporabnikov teh pravic, kot so:
               društva, humanitarne organizacije, pri čemer naj upošteva težava, s katerimi se ti
               uporabniki soočajo v praksi." Nič od tega ni bilo narejenega. To je zapisnik iz
               aprila lani, se pravi, da je od takrat minilo tričetrt leta in ni videti, da bi se
               Vlada ali Ministrstvo za gospodarstvo želela resno soočiti s tem problemom. Celo več,
               državna sekretarka, ki danes tu sedi, je takrat rekla, da oni sicer spoštujejo
               ureditev, kot jo predvideva takratni zakon, v kolikor pa poslanci menimo drugače,
               bodo pač pripravili zakon. In potem smo celo telovadili ali bi v ta sklep dali kakšen
               rok, v kakšnem času naj predlaga novelo Vlada, pa je potem obveljalo, da ni bilo tega
               roka v sklepu. Kar pomeni, da je s strani parlamenta, s strani poslancev, Vlada
               dobila jasno sporočilo, da je to problematiko treba urediti. Sedaj tukaj poslušam
               celo s strani raznih poslanskih skupin, da bodo oni celoviteje poskusili urediti to,
               in ne Vlada. Če lahko kdo to problematiko celovito uredi, jo lahko uredi vlada, ker
               pač ima verjetno kapacitete s številnih strokovnih področij. Ima nenazadnje tudi več
               denarja, da lahko pridobi še kakšna znanja, v kolikor je potrebno. Vendar ni to
               problem. Problem je politična volja. Te ni. Te ni. In v celoti se z vami strinjam, ko
               poudarjate in opozarjate na spornost organiziranosti in korektnosti delovanja
               največje kolektivne organizacije Sazasa. Ampak, kdo ji je dal to moč in te
               pristojnosti, če ne zakonodaja? In kdo ji lahko odvzame to moč in te pristojnosti, če
               ne zakonodaja? Sklicevanje na evropski pravni red, je do neke mere prepričljivo, ne
               pa v celoti. Direktive Evropske unije so napisane v duhu nekega sozvočja med
               pravicami avtorjev in med pravicami drugih, ki so tudi v tej zgodbi, zlasti uporabe
               teh avtorskih del. In če tega sozvočja ni, pride do situacije, ki je v Sloveniji, ko
               se je ta stvar podrla v korist, lahko rečemo, tudi povampirjene organizacije.
               Kontrole nad delovanjem te organizacije pa ni oziroma je razmeroma jalova. In v
               poslanski skupini smo s Sazasom pred meseci celo opravili en pogovor, jim predstavili
               problem, in so rekli poglejte, mi moramo zaračunavati uporabo teh del, tudi družbam
               in tudi ostalim, ker nas pač tako sili zakon, spremembe zakon. In evo, tukaj je
               sprememba zakona. Jaz bi tvegal tudi s to parcialno rešitvijo, tudi če je na meji ali
               na robu določb, ki jih zahteva direktiva, da se ta stvar končno razreši. Tiščanje
               glave v pesek in sklicevanje, češ, to ni sistemska celovita rešitev, bomo predlagali
               boljšo, je sicer možna, legitimna, je pa zelo neprepričljiva in ne rešuje nič. Zato,
               spoštovani, je prišlo do tega zakonskega besedila. Zaradi tega, ker je problem tu.
               Reševanje tega problema je vse dlje. Prebral sem tudi nekaj stališč predstavnikov
               društev, kako urediti to reč s pavšali in podobno, ker nekaj pavšalno se že ureja,
               zaračunavanje uporabe avtorskih del v določenih drugih primerih, možno, ampak v SDS
               oziroma skupina poslancev je predlagala to rešitev, da se zadeva končno le uredi.
               Korak k temu je lahko sprejetje tega zakona, vsaj v prvem branju. Lahko ga kdo v
               nadaljnjih branjih tudi zmrcvari do te mere, da ne bo več sledeno prvotnemu namenu,
               kot se je že zgodilo v preteklosti z raznimi zakonskimi predlogi. Nikakor, spoštovani
               kolega Juri in podpisniki oziroma predlagatelji, ne bomo odstopili od tega besedila
               in od pobude, da se ta problematika končno uredi. Ali je Sazas nad parlamentom?
               Mislim, da ni. Sazas se bo uokviril v pravni red, ki ga določa zakon, na zakon pa ima
               ključni vpliv parlament. Zato je ta predlog zakona. Zanimivo je tudi to brati v
               obrazložitvi Vlade, češ, določene druge države, ki so sestavni del predloga v smislu
               mednarodne primerjave, si lahko privoščijo nekaj odstopov od direktive, ker so pač to
               sprejele v svoje pravne rede pred uveljavitvijo direktive. Mi pa, ker nismo teh
               ureditev imeli pred tem, smo pač žrtev takšne, širše gledano, res nesprejemljive
               rešitve. Zato, spoštovani kolegi, če želimo ta problem rešiti, potrebujemo tudi nekaj
               poguma, predvsem pa politične volje.</p>
            </sp>
            <sp xml:id="SDZ5-Redna-12-2010-01-11.sp84">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas določen
               za razpravo še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati? Vas bom prosil za prijavo.
               Prijavljene so tri razpravljavke in en razpravljavec. Vsak ima pet minut. Besedo ima
               Silva Černugelj, prosim.</p>
            </sp>
            <sp xml:id="SDZ5-Redna-12-2010-01-11.sp85">

               <speaker>SILVA ČERNUGELJ:</speaker>

               <p>Hvala lepa za besedo. Spoštovani gospod predsednik, generalna sekretarka, dragi
               kolegi.</p>
               <p>Zakon o avtorskih in sorodnih pravicah je vsekakor eden izmed najbolj zahtevnih
               zakonov. Ravno razlog, da se zelo postopoma in previdno gre v njegove spremembe ne
               samo v naši državi ampak tudi v Evropi pa tudi nenazadnje v drugih državah, pomeni,
               da ga zaradi svoje kompleksnosti in širine vsebin, ki jih obravnava, ni tako
               enostavno spremeniti. Pred dnevi sem imela možnost vpogleda v nekaj člankov naših
               znanih strokovnjakov s tega področja. Eden je med ostalim tudi povedal, da Zakon
               kršimo tako ali drugače vsi. Ravno zaradi tega, ker je zakon takšen, kot je zelo
               obsežen - je tudi način kontrole vseh možnih področij, ki jih ta zakon na en način
               vsebuje, težak.</p>
               <p>Seveda jaz razumem, da je zelo legitimno in zanimivo biti všečen in poskušati
               nekaterim društvom zmanjšati dajatve, ki niso majhne. Ampak v primeru parcialnih
               rešitev in zelo specifičnih rešitev, ki so tukaj na voljo, utegnemo priti v drugo
               situacijo, da bomo naredili krivico oziroma diskriminacijo do drugih društev, ki so
               enako, na en način preveč obravnavane oziroma se jim te dajatve bolj zaračunavajo. In
               ne nazadnje, Zakon o avtorskih in sorodnih pravicah ne moremo nikakor obravnavati v
               relaciji Sazas društva pa ne glede na to, kako in na kakšen način definiramo društva,
               ker jaz mislim, da je predlagatelj mogoče ravno namenoma definiral društva v temu
               smislu.</p>
               <p>Pred kratkim je bila sprejeta tudi direktiva o varstvu baz podatkov. Brala sem
               članek našega, bi lahko rekla, svetovno znanega strokovnjaka s področja varstva
               avtorskih pravic (Mihe Trampuža) in sicer o varstvu kartografskih del in avtorskih
               pravic, ki izhajajo iz kartografskih del. Brala sem članek o tem, da imamo direktivo,
               ki govori o bazah, podatkov in podatkovnih bazah in kako in na kakšen način bi recimo
               ta segment zaščitili. Ni enostavno, zelo zapleteno. Prakse na našem področju zlasti
               nepravne je zelo malo, to se pravi, moramo uporabljati sodno prakso in nasploh prakso
               iz drugih Evropskih držav in nenazadnje svetovno prakso. Tako parcialno lotevati se
               tako zahtevnega zakona in vsebine zakona bo težko. Verjamem, da se bodo v primeru, da
               bi podprli predlog tega zakona, našlo še veliko avtorjev oziroma tisti, ki menijo, da
               njihove avtorske pravice niso dovolj zaščitene ali da tudi iz naslova zaščite
               avtorskih pravic in plačila niso dovolj plačani. Zato mislim, da moramo vendarle
               počakati dejansko na eno celovito rešitev, ki se pripravlja že vrsto let in ta
               rešitev bo dana tudi v eno splošno javno obravnavo in takrat bomo lahko imeli čisto
               vsi možnost, da o tem razpravljamo.</p>
               <p>Zato, kolegi in kolegice, prosim za relativno nestrpnost in da počakamo dejansko to
               celovito rešitev, kljub temu, da verjamem in upam, da ne bo idealna, zaradi tega, ker
               je področje zelo obsežno. Hvala lepa za besedo.</p>
            </sp>
            <sp xml:id="SDZ5-Redna-12-2010-01-11.sp86">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Besedo ima mag. Majda Potrata.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp87">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Seveda je mogoče razpravljati tudi na način, da predloga zakona koalicija ne
               podpira, ker je opozicijski. Ampak nekateri, ki so na to temo imeli malo prej dosti
               povedati, so pozabili, kako so ravnali v prejšnjem mandatu. Ampak ni moj namen
               govoriti o teh stvareh. Mene bolj zanimajo neke druge stvari. Ko smo prejšnji zakon
               obravnavali, je ista poslanska skupina, ki predlaga ta zakon, zagovarjala tezo o zelo
               zaprti možnosti dodeljevanja statusa društva v javnem interesu. Določanje statusa ali
               dodeljevanje statusa društva v javnem interesu je bistveno za pridobivanje možnosti
               sredstev. Če društvo sredstva dobi, lahko kakovostneje deluje in od tod gre potem
               cela veriga naprej. Sama zagovarjam ustaljeno terminologijo. Mi imamo v uporabi
               terminologijo kulturno društvo, sedaj se pa tukaj kar naenkrat uveljavlja neka nova
               terminologija amatersko društvo. Res, da potem v nadaljevanju iz umetnosti in
               književnosti, jaz ne vem, kam bo potem šla folklora pa ljudska pesem pa še kaj
               drugega. Ne bom odpirala vseh zadreg, ki s tem nastajajo, ampak očitno je bil
               problem, je bila zadrega, je hotelo nekaj nastati, vprašanje pa je, ali je to, kar je
               nastalo, v resnici dovolj premišljeno in dobro. In jaz imam pravico misliti, da to ni
               dobro. Rešitev, ki je tu predlagana, ni dobra. Sama sem zastavila ministru za
               gospodarstvo in ministrici za kulturo na 10. seji Državnega zbora vprašanje, povezano
               ravno s tem, kako spraviti iz zadrege in omogočiti normalno delovanje kulturnim
               društvom ob obračunavanjih avtorskih pravic, ki so včasih nerazumno visoke za
               prireditve, ki niso profitne narave. In spraševala sem - in tu vidim problem, ker je
               to v domeni Ministrstva za gospodarstvo -, ker je iz ministrovega odgovora bilo
               videti, da ne vidi možnosti spremembe zakonodaje. Toda Zveza kulturnih društev je v
               7. točki svojega memoranduma razmišljala tudi o načinu spremembe zakona tako, da bi
               se morebiti dalo obračunavati uporabnino tako, kot je knjižnično nadomestilo za
               knjižnice obračunano. Se pravi, da niso tangirane ali zanemarjene avtorske pravice,
               hkrati pa je tudi neprofitnost, torej ta nepridobitniška dejavnost kulturnih društev,
               zavarovana. Ker jaz vidim problem ravno na meji med tem, kako zavarovati po eni
               strani avtorske pravice, po drugi strani pa omogočiti delo kulturnim društvom. Veste,
               ko govorimo o amaterstvu in o tem, kaj se sme plačati in kaj ne, visoko kakovost
               zborovskega petja zagotavljajo profesionalni dirigenti, korepetitorji, samo članstvo
               je neprofesionalno, je amatersko. Tu je cela vrsta stvari, ki bi jih morali
               razrešiti. Meni se pa zdi, da bi morali predvsem poskrbeti za dobro delovanje
               dejavnosti, ki ima v Sloveniji zelo bogato tradicijo, ki odpira tudi nova poglavja in
               vrata novim umetniškim smerem v tistih delih, v katerih, recimo, profesionalne
               institucije nočejo ali ne morejo odpirati vrat. In ne gre samo za nekaj, kar je
               starožitno in je bolj povezano s tistim, kar ne zapade pod 70-letno oprostitev, ker
               je od tega 10 let minilo in je potem oprostitev avtorskih pravic.</p>
               <p>Problemov je zelo veliko. Jaz tudi vem, da je trenutno med kulturnimi društvi zelo
               močan protest zaradi vsega tega, kar se dogaja. In mislim, da je pravi čas, da bi se
               o stvareh razmislilo temeljito, da bi se našla res dobra rešitev. In da se ne bi
               igrali namiznega tenisa s tem in si očitali med opozicijo in koalicijo, ker upam, da
               vsaj pri kulturnih društvih pa res ni še živa politika in da so tam ljudje
               najrazličnejšega političnega prepričanja in ni važno, kdo je od kod, važno je, kakšna
               je dejavnost. Naša naloga je, da bi zagotovili kakovostno delovanje. Pričakujem, da
               bo Vlada res pripravila kakovosten predlog. Hvala lepa.</p>
            </sp>
            <sp xml:id="SDZ5-Redna-12-2010-01-11.sp88">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Alenka Jeraj.</p>
            </sp>
            <sp xml:id="SDZ5-Redna-12-2010-01-11.sp89">

               <speaker>ALENKA JERAJ:</speaker>

               <p>Hvala za besedo.</p>
               <p>Nekateri ste izpostavili, da nismo govorili o zakonu. Mi smo predlagali splošno
               razpravo, zato tudi govorimo precej bolj na splošno. Če v resnici ugotavljamo vsi
               skupaj, da je problem, mi smo se odločili, da pač rešimo en problem. Nismo
               napovedali, da bomo spreminjali Zakon o avtorskih pravicah in rešili vse probleme od
               tarif do ne vem česa. Povedali smo, kateri konkretni problem želimo rešiti, to je
               zaračunavanje avtorskega honorarja oziroma nadomestila kulturnim društvom. Ti
               opozarjajo, da imajo s tem velike težave. To je en problem, ki ga želimo rešiti. Vse
               ostalo pa naj pripravi Vlada tako, kot ji narekuje sklep Odbora za gospodarstvo,
               sprejet pred pol leta.</p>
               <p>Če mislite, da je stvari treba urediti, bi normalno sprejeli sklep, da je zakon
               primeren za nadaljnjo obravnavo in bi se v nadaljnjih korakih v postopku o tem
               pogovarjali. Ne, vi bi radi, da gre to čim prej z dnevnega reda in da se nehamo
               ukvarjati s tem, z neko obljubo, da bomo nekoč zelo kmalu dobili celovit zakon, ker
               ta naš je napisan površno in ne vem kaj še vse.</p>
               <p>Zaznali smo problem, zato smo tudi povedali, kateri problem želimo rešiti. Sazas
               zaračuna prireditev, prijaviti je treba prireditev. Kaj se je dogajalo tam? V tem
               členu, ki ga predlagamo, je natančno napisano, kdo bi bil oproščen, če društvo
               oziroma skupina na prireditvi nastopa brezplačno in če na prireditvi ni vstopnine,
               razen če se ta v celoti nameni v dobrodelne namene. Samo ti dve stvari in nima nobene
               zveze s tem, kdo je zaposlen v društvu, kdo ni zaposlen. Mi tega ne urejamo. To boste
               kolega predlagali sami in naredili tako kot mislite. Stvari gotovo niso enostavne.
               Zato se tudi nismo lotevali desetih stvari, ki bi jih bilo treba urediti v tem
               zakonu, ampak kot rečeno, tistih, za katere mislimo, da so v tem trenutku zelo
               aktualna. Vemo, da imajo nekateri predsedniki velike težave, imajo tožbe, zato
               predlagamo, da se stvar uredi tako in je popolnoma jasno za katere prireditve se
               zaračuna. Če je problem v tem, kaj zdaj imenujemo amaterska društva ali ne imenujemo,
               to se z amandmaji da popraviti, če je namen, da se kaj popravi, drugače ne. Ne pa, da
               se samo reče, to je pripravljeno slabo, površno, dajmo čim prej z dnevnega reda, ker
               nas to ne zanima. Mislim, da je stvar resna. Na nas se, pa tudi na vas, sem
               prepričana, obračajo predstavniki društev in z zakonom, ki je danes v splošni
               obravnavi, pomeni, da bo še tekel postopek na odboru, možno bo stvari amandmirati in
               pripraviti, da bodo bolj sprejemljive in da dejansko ne bo kakšnih nejasnosti. Je pa
               zelo daleč od tega, če to sprejmemo, da se bo zdaj pa kar vse podrlo in bomo cel
               sistem zrušili ali kakšni so bili tukaj izrazi. Jaz bi le predlagala, da zakonu v tem
               trenutku rečemo da in ga v nadaljevanju popravimo tako, kot mislite, da bi bilo bolj
               prav in da bo stvar pač pila vodo ali kako se temu reče.</p>
            </sp>
            <sp xml:id="SDZ5-Redna-12-2010-01-11.sp90">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Luka Juri.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp91">

               <speaker>DR. LUKA JURI:</speaker>

               <p>Hvala lepa.</p>
               <p>Veste, v Kopru je bilo v decembru veliko prireditev. In kar nekaj koncertov blizu
               tam, kjer jaz stanujem, sem tudi lahko vsak večer v živo in na glas slišal. Vsak
               petek, vsako soboto je bil koncert tako imenovane prireditve Koper v novo leto. V
               drugem šotoru v Bertoku so bili drugi koncerti. Marsikateri od teh koncertov je bil z
               brezplačno vstopnino. Vstopnina je bila zastonj, kajti lokalne institucije, občina
               ali podobne institucije so prireditev financirale, sofinancirale, poleg tega pa so
               organizatorji, ki so zadevo delali z namenom dobička, pridobili številne sponzorje,
               ki so oglaševali na takšen in drugačen način in zadevo ne samo finančno pokrili,
               ampak še imeli od tega ostanek oziroma dobiček, ker so to profesionalni organizatorji
               in vedo, kako se temu streže. Dosti višji dobiček, tudi na račun gostinskih storitev,
               ki so se tam izvajale, kot če bi bila zadeva z vstopnino. Morda je drugod drugače,
               ampak na obali moram reči, da smo že malo razvajeni in tja, kjer je koncert z
               vstopnino, enostavno pač več ne gremo. Takšna prireditev bi bila po določilih tega
               zakona oproščena plačila avtorskih pravic. Torej, nekdo, ki je zaslužil 10 tisoč
               evrov na račun glasbe, ki so jo nekateri avtorji dobili, bi bil po določilih tega
               zakona, kot je sedaj predlagan, upravičen, da avtorjem ne plačajo niti evra
               prispevka, glede na tisto, kar so sami zaslužili. Točno tako, z enim samim primerom
               sem dokazal, kako je ta zakon pomanjkljiv in nedovršen. Hvala lepa.</p>
            </sp>
            <sp xml:id="SDZ5-Redna-12-2010-01-11.sp92">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za besedo je zaprosila predstavnica Vlade mag. Darja Radić, Ministrstvo za
               gospodarstvo, državna sekretarka.</p>
            </sp>
            <sp xml:id="SDZ5-Redna-12-2010-01-11.sp93">

               <speaker>MAG. DARJA RADIĆ:</speaker>

               <p>Hvala lepa, predsednik. Lepo pozdravljeni. Spoštovane poslanke in poslanci.</p>
               <p>Ker smo zamudili uvodno predstavitev, izkoriščam to priložnost in tudi se odzovem z
               nekaj komentarji na razpravo v zvezi s tem zakonom. Seveda uvodoma poudarjam, da je
               Vlada v zvezi s tem sprejela stališče, da zakon ni primeren za nadaljnjo obravnavo.</p>
               <p>Razloga sta predvsem dva. Prvi je ta, ki je bil tudi že večkrat omenjen, da s tem
               zakonom pravzaprav ne rešujemo problematike, ki je predlagana v tem zakonu, predvsem
               želimo področje avtorskih in sorodnih pravic urediti na celovit način. V razpravi je
               bilo zelo jasno povedano, da je to področje zelo problematično, da obstaja ogromno
               odprtih vprašanj. In s takšnim pristopom pripraviti dva člena zakona ter na ta način
               začeti neko razpravo o tako široki problematiki ter pri tem upati, da bomo na ta
               način skozi parlament in z amandmiranjem prišli do kvalitetnega zakona, to prav
               gotovo ni pravi pristop. Torej, v Vladi bomo zagovarjali celovit pristop pri pripravi
               tega zakona. Strokovne zakonske rešitve na tem področju se že pripravljajo in kot je
               sama gospa poslanka Jerajeva povedala, stvar prav gotovo ni enostavna. Upam, da
               razumete, da bo potrebnega tudi malo več časa, zato da bodo strokovne rešitve zakona
               pripravljene tako, da bo zakon končno tak, da bo v korist in zadovoljstvo vseh
               njegovih uporabnikov.</p>
               <p>Vendar ni osnovni razlog, zakaj se Vlada ne strinja z obravnavo tega zakona, v
               nestrinjanju s samim pristopom, s parcialno obravnavo in reševanjem posameznih
               vprašanj. Ključni razlog za zavrnitev tega zakona je v tem, da so njegove rešitve
               enostavno v nasprotju z evropsko zakonodajo. To je bilo danes sicer že nekajkrat
               izpostavljeno in dejstvo je, da bi uveljavitev 1. člena, s katerim se spreminja 49.
               člen obstoječega zakona, pomenila kršitev Direktive 201/99, kar bi pomenilo, če bi to
               uveljavili, če bi Državni zbor to sprejel, da bi zaradi tega lahko prišlo do tega, da
               bi Evropska komisija proti nam sprožila postopek zaradi kršitve evropske zakonodaje.
               V tem je osnovni razlog - predlog pomeni kršitev evropske zakonodaje.</p>
               <p>Mislim, da sem na tem mestu dolžna razložiti tudi to v zvezi s primerjavo z ostalimi
               državami. Res je, da imajo Avstrija, Nemčija, Združeno kraljestvo te stvari v svoji
               zakonodaji tako urejene. Vendar je treba prebrati direktivo in pogledati in videti,
               da pravzaprav s to direktivo, ki je bila uveljavljena po sprejemu nacionalnih
               zakonodaj v Avstriji, v Združenem kraljestvu se obseg izjem in omejitev v zvezi z
               avtorskimi pravicami zapira. Se pravi, da od sprejema te direktive veljajo oziroma
               lahko nacionalne zakonodaje upoštevajo samo izjeme in omejitve, ki jih direktiva
               dopušča. Tiste države, ki so to naredile prej, ki so uveljavile razmere prej, so te
               stvari lahko uredile, mi te možnosti nimamo tako kot tudi vse ostale države, ki bi
               zdaj želele to področje drugače urediti.</p>
               <p>Toliko z moje strani, se pravi, ključni razlog, zakaj ta zakon ni primeren za
               nadaljnjo obravnavo, je v tem, da pravzaprav ni v skladu z evropsko zakonodajo. Hvala
               lepa.</p>
            </sp>
            <sp xml:id="SDZ5-Redna-12-2010-01-11.sp94">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Petan proceduralno? Razpravo sem zaključil, imeli ste možnost, da se
               prijavite. Tako kot Poslovnik določa sem odprl možnost za razpravo, zato moram
               zaključiti razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 30. točki dnevnega reda. S tem prekinjam to točko dnevnega reda.</p>
               <p>In prehajamo na <title>29. TOČKO DNEVNEGA REDA, TO JE NA RAZPRAVO O ODGOVORU MINISTRA
                  ZA OKOLJE IN PROSTOR KARLA VIKTORJA ERJAVCA NA POSLANSKO VPRAŠANJE VITA TROFENIKA
                  V ZVEZI S POSEBNO RABO VODE IN PLAČILOM KONCESIJ. </title>
               </p>
               <p>Državni zbor je na 10. seji sklenil, da opravi razpravo o odgovoru, ki ga je
               minister za okolje in prostor Karel Viktor Erjavec podal na poslansko vprašanje
               Vilija Trofenika v zvezi s posebno rabo vode in plačiloM koncesij.</p>
               <p>Besedo dajem Vitu Trofeniku za dopolnilno obrazložitev zahteve za razpravo o
               odgovoru ministra za okolje in prostor. Prosim, gospod Trofenik.</p>
            </sp>
            <sp xml:id="SDZ5-Redna-12-2010-01-11.sp95">

               <speaker>VILI TROFENIK:</speaker>

               <p>Hvala za besedo, lep pozdrav vsem prisotnim, še posebej ministru gospodu Erjavcu.</p>
               <p>Na 10. redni seji sem postavil vprašanje ministru v zvezi s problematiko plačevanja
               koncesijske dajatve za energetsko izkoriščenje reke Drave. Vlada je leta 2003
               sprejela uredbo o koncesiji za rabo reke Drave za proizvodnjo električne energije. Ta
               uredba v 10. členu predvideva, da koncesionar, to so dravske elektrarne, plačuje
               koncesijsko dajatev v višini 10% od prodajne vrednosti proizvedene električne
               energije. Omenjena koncesijska dajatev se deli med državo, 40%, in devetnajstimi
               lokalnimi skupnostmi od Dravograda do Ormoža, 60%, in to po ključu 30% glede na
               površino in 70% glede na potencial oziroma energetski padec na območju posamezne
               občine.</p>
               <p>Minister je korektno odgovoril na tisti del vprašanja, ki se tiče samega 10. člena
               oziroma izvajanje 10. člena, vendar je treba vedeti, da ta uredba predvideva dve
               koncesijski dajatvi, in sicer trajno 50 letno koncesijsko dajatev, o kateri sem
               ravnokar govoril. In drugo, začasno, do vključno leta 2007, ki šestnajstim občinam od
               devetnajstih prispeva enkratne letne zneske. S to koncesijsko dajatvijo pa so očitno
               težave, ker je Vlada v letu 2007, 27. decembra, to se pravi štiri dni pred iztekom
               leta, sprejela korektno uredbo, ker se to rešuje vsako leto z letnimi uredbami,
               vendar je to uredbo objavila šele naslednje leto, 4. januarja 2008 in izgleda, da ta
               uredba ni bila konzumirana oziroma iz naslova te uredbe občine niso dobile, vsaj
               nekatere, sredstev, ki jim pripadajo. Seveda, odpira se več vprašanj, zakaj odgovorni
               organi tega ne spremljajo, ker to je bilo videti iz pomanjkljivo pripravljenega
               odgovora, kjer so sodelavci ministru Erjavcu pripravili za odgovore na ta vprašanja
               oziroma kako bo sanirana ta problematika, ker je problem v tem, da je z
               retrogradnjostjo uredbe, do katere je prišlo slučajno ali pa namerno, ker je
               objavljena naslednje leto, velja od 5. januarja 2008, in izgleda, da uredba ni bila
               realizirana, in da ostane odprta terjatev 16. občin v letni vsoti 1 milijon 532 tisoč
               715 evrov za 16 občin. Mislim, da je to nedopustno v pravni državi in pričakujem
               ustrezen odgovor.</p>
               <p>Ali so občine dobile iz tega naslova? Če so dobile, katere so dobile in katere niso
               dobile? In kako misli Vlada sanirati ta problem? Najlepša hvala.</p>
            </sp>
            <sp xml:id="SDZ5-Redna-12-2010-01-11.sp96">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
            </sp>
            <sp xml:id="SDZ5-Redna-12-2010-01-11.sp97">

               <speaker>VILI TROFENIK:</speaker>

               <p>Prosim samo za en stavek. Jaz moram poudariti, da je zgolj slučaj, da ta
               problematika in ta diskusija v Državnem zboru sovpada z aktualnimi političnimi
               dogodki in to vprašanje nikoli ni imelo direktne povezave z aktualnim ministrom, ki
               je nasledil pač tako stanje iz prejšnjega mandata. Hvala.</p>
            </sp>
            <sp xml:id="SDZ5-Redna-12-2010-01-11.sp98">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavniku Vlade za uvodno obrazložitev mnenja. Besedo ima Karl
               Viktor Erjavec, minister za okolje in prostor.</p>
               <p>Prosim. Gospod minister, kar za govornico.</p>
            </sp>
            <sp xml:id="SDZ5-Redna-12-2010-01-11.sp99">

               <speaker>KARL VIKTOR ERJAVEC:</speaker>

               <p>Vsem lep pozdrav, zlasti predsedniku Državnega zbora, tudi poslancu, ki mi je
               postavil to vprašanje, že nekaj časa nazaj in mu iskreno verjamem, da ga je iskreno
               postavil in da to nima zveze z aktualnimi političnimi postopki.</p>
               <p>Dejansko se moram strinjati s tem, kar ste povedali za to govornico. Gre res za dve
               koncesiji, za prvo koncesijo, ki se nanaša na rabo vode, to se pravi, da 10% vseh
               prihodkov iz naslova prodaje električne energije dobi 19 občin v deležu 60% te
               koncesije. Sami ste priznali, da sem na to vprašanje korektno odgovoril že na
               prejšnjem zasedanju Državnega zbora. Nisem pa odgovoril na vprašanje, ki je zlasti
               ostalo pravno vprašanje, morda tudi politično vprašanje, vendar s tem ne bi rad
               špekuliral. Dejstvo, da bi moralo 16 občin prejeti enkraten znesek v zvezi z drugo
               koncesijo. Dejstvo je, da je Vlada 2007 korektno sprejela navedeno uredbo. Res pa je,
               da je bila objavljena potem v letu 2008 in tukaj imamo hudo pravno vprašanje. Moram
               reči, da v tem trenutku vam tega odgovora ne morem dati, ker ne gre za politično
               vprašanje, gre za pravno, strokovno vprašanje, kot minister za okolje nikdar ne silim
               stroke, naj stroka pove, kako bomo razrešili to pravno vprašanje. Dejstvo pa je, da
               je 16 občin iz tega naslova prikrajšanih. Niso prejela 1,5 milijonov evrov, ki bi jih
               lahko zelo koristno uporabili za večjo poplavno varnost, nenazadnje vemo, kaj se je
               dogajalo v tistih dnevih, ko sem tudi sam imel zelo hude težave, tudi z vodami smo
               imeli hude probleme, nismo vedeli, kaj se bo zgodilo. K sreči se nas je narava
               usmilila, tako da še nekdo nekje zgoraj bdi nad nami, upam, da tudi nad menoj. Kar se
               tega tiče, mi bomo teh milijon in pol evrov, pač meni se zdi, da je prav, da te
               občine prejmejo, saj ne bo to šlo v žep županov, občinskih svetnikov, ampak bo
               namenjeno, vsaj upam, za večjo poplavno varnost. Gre za velik znesek in mislim, da
               bomo s tem lahko boljše poskrbeli za varnost občanov, da ne bodo imeli zalitih kleti
               in tako dalje. Vendar, najprej je treba to pravno vprašanje razrešiti, jaz vam
               zagotavljam, da žal na ministrstvu bo potrebno poiskati res dobrega pravnika in se
               bomo poslužili zunanje pomoči, da to vprašanje rešimo. Res pa je, da je nerazumljivo,
               zakaj je bila uredba objavljena šele v letu 2008 in imamo danes to pravno vprašanje.
               Jaz verjamem Računskemu sodišču, naj to konkretno zadevo pregleda, strokovno lahko
               tudi politično, bomo videli, katere sile so bile v ozadju, ki so prispevale h temu,
               da je bila ta uredba objavljena šele v letu 2008. Bojim se pa, da krivica ne bomo
               našli, da bo šlo za splet zelo nenavadnih okoliščin, ki so prispevale h temu, da je
               ta uredba bila objavljena v letu 2008 in so zaradi tega občine, ki najbolj krvavo
               potrebujejo ta milijon in pol, prikrajšane. Jaz ne vem, kakšna bi bila moja
               odgovornost, če bi se na območju teh občin zdaj v decembru zgodila huda poplava,
               morda tudi kakšna smrtna žrtev. Jaz mislim, da bi zopet terjali mojo odgovornost, ker
               je treba vedeti, da minister očitno tudi odgovarja za nepravilnosti, ki jih je nekdo
               storil v svojem mandatu, v prejšnjem mandatu. Pač takšna je politična logika v
               Sloveniji, tako se meri politična odgovornost posameznega ministra. Res pa je, da
               tisti, ki ne opravlja več te funkcije, ne odgovarja nič več, ne glede na to, kakšne
               neumnosti ali pa traparije je počel.</p>
            </sp>
            <sp xml:id="SDZ5-Redna-12-2010-01-11.sp100">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin. Gospod Janez Ribič bo predstavil
               stališče Poslanske skupine Slovenske ljudske stranke.</p>
            </sp>
            <sp xml:id="SDZ5-Redna-12-2010-01-11.sp101">

               <speaker>JANEZ RIBIČ:</speaker>

               <p>Hvala. Spoštovani.</p>
               <p>V Poslanski skupini Slovenske ljudske stranke upamo, da bo današnja razprava končno
               ponudila kakšne konkretnejše odgovore. Minister je sicer že prejšnjič opisal, kako
               stvari tehnično potekajo, pa vendar se nam zdi, da je kar nekaj nejasnosti pri
               nadziranju izračunov in izplačevanju plačil za koncesije v primerih posebne rabe
               vode. Sicer je trenutno v Sloveniji vedno manj prošenj za koncesijo, še posebej to
               velja za proizvodnjo električne energije. Koncesijo pa je treba pridobiti tudi za
               proizvodnjo pijač, potrebe kopališč, zdravilišč, proizvodnjo elektrike v
               hidroelektrarni, v pristaniščih, za odvzem naplavin in vzrejo vodnih organizmov.
               Zanima nas, koliko denarja se iz tega naslova zbere v državnem proračunu, seveda pa
               tudi koliko denarja dejansko pride do občin, ki bi morale v razmerju z državo prejeti
               60% plačila za koncesije. Minister je v odgovoru sicer povedal, da se ta izplačila
               izvajajo, pa vendar vemo, da v praksi to ne velja za vse občine. Zato pričakujemo od
               današnje razprave, da se končno predložijo konkretni in dejanski podatki o izplačilih
               in informacije o tem, zakaj je prišlo do tega, da v nekaterih občinah izplačil ni
               bilo. Hvala.</p>
            </sp>
            <sp xml:id="SDZ5-Redna-12-2010-01-11.sp102">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Jurša bo predstavil stališče Poslanske skupine Demokratične stranke
               upokojencev.</p>
            </sp>
            <sp xml:id="SDZ5-Redna-12-2010-01-11.sp103">

               <speaker>FRANC JURŠA:</speaker>

               <p>Hvala za besedo. Lep pozdrav tudi ministru. Kolegice in kolegi.</p>
               <p>Pred nami je ponovna razprava glede koncesij za posebno rabo vode, ki se obračunava
               na podlagi posebne formule, ki je objavljena v posebni uredbi in je sestavni del
               koncesijske pogodbe v členu, ki določa plačilo za koncesijo. Gre za nepravilnosti, ki
               izhajajo iz naslova razdelitve koncesijskih dajatev, za katere je prikrajšanih kar 19
               občin, ki bi po uredbi morala ta sredstva tudi dobiti. Želimo si, da bi v tokratni
               razpravi čisto zares prišlo do tega, zakaj se ta sredstva ne razdelijo med upravičene
               občine, kdo je za to kriv in kakšna je možna rešitev, da takih nepravilnosti ne bo
               več, ter kateri podatki so pravi, tisti, ki jih ima na voljo gospod minister, ali
               tisti, s katerimi razpolaga gospod Trofenik, ter seveda, da bo odgovor gospoda
               ministra zadovoljiv pobudnika za razpravo, v kolikor je to sploh mogoče. Dejstvo je,
               da bi bilo najbolj pravično, hkrati pa tudi v skladu s kohezijsko uredbo, da se
               kohezijska sredstva, ki jih ni malo, razdelijo kot je v uredbi podpisano oziroma
               napisano. Sama koncesijska uredba natančno in strogo določa, kako se ta sredstva
               razdelijo, v kakšne namene. Zato pa se po naši oceni ne morejo kar izgubljati na
               nekih stranpoteh ali bolje rečeno nekih transakcijskih računih, temveč morajo priti k
               tistemu, komur so tudi strogo namenjena.</p>
            </sp>
            <sp xml:id="SDZ5-Redna-12-2010-01-11.sp104">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Srečko Prijatelj bo predstavil stališče Poslanske skupine Slovenske
               nacionalne stranke.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp105">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Spoštovane kolegice in kolegi!</p>
               <p>Jaz bom začel s tistim, kar je gospod minister povedal v odgovoru. On je dejal:
               "Glede na povedano bom Agenciji za okolje naročil, da preveri, kako potekajo ta
               izplačila, zlasti za podračun, ki se nanaša na lokalne občine, tako bomo iz tega
               lahko ugotovili, ali se ta plačila dejansko izvajajo, če niso izvršena pa, kot sem že
               rekel, imamo možnost najhujšega ukrepa, to je odvzem koncesije za posebno rabo vode."
               To je dejal gospod minister. Pomanjkljivost te razprave, ki je danes tu, je ta, da ne
               moremo sprejemati nobenih sklepov. Mene zanima, kako bomo reagirali na to, da to
               nepravilnost saniramo. Ali bo gospod minister, če bo še toliko časa minister, da bo
               lahko to storil, ukrepal zoper tiste, ki na ministrstvu zelo neresno jemljejo svoje
               delo? Zelo malomaren odnos imajo do svojih delovnih dolžnosti. Jaz iz tega lahko samo
               to povem, da marsikaj ni v redu na ministrstvu in da je minister bil večkrat zaveden,
               to se vidi tudi iz tega primera. In osebno ne krivim ministra za to, da občine tega
               denarja niso dobile, ampak tiste, ki bi morali kot izvrševalci zakonskih in
               podzakonskih aktov za to poskrbeti, da se to realizira.</p>
               <p>Ampak, glejte, spoštovani gospe in gospodje, zopet se ne bo zgodilo nič, nič se ne
               bo zgodilo. In mi tudi vemo, kam je ta denar šel. Ta denar je šel predvidoma za ZVON
               1 25 milijonov evrov, in sedaj pristojni organ nima denarja za izplačilo občinam. In,
               če je to res, spoštovani minister, bi vas prosil, da pokličete kriminaliste na vaše
               ministrstvo, naj raziščejo in razkrinkajo to hudodelsko združbo, če je to res, kajti
               občine pričakujejo ta denar. S tem denarjem bi lahko opravile tudi razvojno podobo
               svojih okolij in od vas pričakujem, da zagotovite izvajanje zakonitosti na tem
               področju. Jaz bi želel slišati tudi ime in priimek osebe, ki je odgovorna za to
               dejavnost. Sami ste dejali, da boste to raziskali, časa je bilo več kot dovolj.
               Dejstvo je, da sedaj bi že lahko imeli krivca, zlasti zaradi tega, ker se v bistvu
               tekoče steka ta denar od vsake kilovatne ure, ki se proizvede. Torej, denar je,
               vprašanje je samo, kam je šel. Ni šel na način in ja, kamor bi moral iti, po tistih
               kanalih v občine, ampak je šel na nek drug račun. Mi dobro vemo, da cerkev zdaj tega
               denarja ne more vrniti, ga je za 25 milijonov evrov. Odgovorna oseba, ki je to
               storila, tudi že ni več zaposlena tam, kjer je bila prej in dejansko nič kaj takega
               pretresljivega se na tem področju ne dogaja, da bi lahko rekli, da zagotavljamo
               zakonitost. Prej je kaznovan tisti, ki ukrade eno čokolado v trgovini, seveda, kot pa
               nekdo, ki odnese milijone na polprivatni račun.</p>
               <p>Ta zgodba je po našem vredna neke druge obravnave. Na tem mestu pa pozivam tudi
               predsednika Državnega zbora, ki je prvi med enakimi, da poskrbi, da se take
               razširjene razprave končajo tudi s sprejetjem kakega pametnega sklepa. Kajti danes
               bomo samo besedičili, sklepa pa, kot že rečeno, po Poslovniku ne moremo sprejemati,
               to je pa žalost. Hvala.</p>
            </sp>
            <sp xml:id="SDZ5-Redna-12-2010-01-11.sp106">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Breda Pečan bo predstavila stališče Poslanske skupine Socialnih
               demokratov. Prosim.</p>
            </sp>
            <sp xml:id="SDZ5-Redna-12-2010-01-11.sp107">

               <speaker>BREDA PEČAN:</speaker>

               <p>Dober dan. Spoštovane kolegice in kolegi! Dober dan, gospod podpredsednik, dober dan,
               gospod minister.</p>
               <p>V Poslanski skupini Socialnih demokratov so vsaj nekateri podprli predlog
               poslanskega kolega gospoda Vilija Trofenika za razširjeno razpravo na seji Državnega
               zbora o odgovoru ministra za okolje gospoda Karla Erjavca v zvezi z vprašanjem
               posebne rabe vode in plačila koncesij. Vlada Republike je za ureditev koncesijskega
               razmerja v zvezi z gospodarsko rabo vode reke Drave za proizvodnjo električne
               energije na način in pod pogoji, kot jih določa Zakon o vodah, sprejela Uredbo o
               koncesiji za rabo reke Drave za proizvodnjo električne energije. Koncesija je bila
               podeljena za proizvodnjo električne energije v verigi hidroelektrarn na reki Dravi in
               sicer Dravograd, Vuzenica, Vuhred, Ožbolt, Fala, Mariborski otok, Zlatoličje in
               Formin. Reka Drava v Sloveniji pa teče skozi naslednje občine in teh je kar 19. To so
               občine Dravograd, Muta, Vuzenica, Radlje ob Dravi, Podvelka, Lovrenc na Pohorju,
               Selnica, Ruše, Miklavž, Maribor, Duplek, Starše, Hajdina, Ptuj, Markovci, Videm,
               Zavrt, Gorišnica in Ormož. Koncesija je bila podeljena z odločbo o določitvi
               koncesionarja 3. aprila 2003. V uredbi Vlade je bilo tudi zelo natančno zapisano,
               kako je urejen način plačevanja koncesij. Prihodki od plačila za koncesijo so vir
               proračuna Republike Slovenije in proračuna občin na območju, na katerem so
               hidroelektrarne. Delež plačila za koncesijo, ki pripada Republiki Sloveniji, se
               nakazuje na podračun prihodkov od podeljenih koncesij za vodno pravico, ki pripadajo
               državi. Delež plačila za koncesijo, ki pripada občini, pa se nakazuje na podračun
               prihodkov iz naslova podeljenih koncesij, ki pripadajo občinam. Plačilo za koncesijo
               se med državo in občinami razdeli v razmerju 40% državi in 60% občinam. Del plačila
               za koncesijo, določenega s koncesijskim aktom, ki je namenjen občinam, pa se razdeli
               med občine na naslednji način: 30% plačila sorazmerno pripadajočemu deležu
               potencialne energije vodnega telesa reke Drave in 70% plačila sorazmerno
               pripadajočemu deležu površine vodnega dobra, zajezitev in kanalov hidroelektrarn.</p>
               <p>Vlada Republike Slovenije pa je leta 2004 sprejela Uredbo o dopolnitvi Uredbe o
               koncesiji za rabo reke Drave za proizvodnjo električne energije, v kateri je dodala
               12.b člen, in sicer: "Ne glede na določbe in merila za določanje razvitosti
               infrastrukture in obremenjenosti okolja zaradi ugotavljanja plačila občini za
               koncesijo na naravni dobrini je za leto 2004 od 1. avgusta dalje celotno plačilo za
               koncesijo namenjeno občinam, pri čemer se plačilo za koncesijo razdeli med občine
               tako, da se polovica plačila za koncesijo razdeli med občine sorazmerno pripadajočemu
               deležu potencialne energije vodnega telesa reke Drave in polovico plačila za
               koncesijo sorazmerno pripadajočemu deležu površine vodnega dobra, zajezitev in
               kanalov hidroelektrarn na reki Dravi. Občinam se izjemoma za leto 2004 plača tudi
               dodatno enkratno nadomestilo za omejeno rabo prostora zaradi hidroelektrarn na reki
               Dravi na območju občin." Višina tega plačila nadomestila za omejeno rabo prostora je
               bila izračunana na takratnih 367 milijonov tolarjev oziroma milijon in dobrih 500
               tisoč evrov. Plačilo za nadomestilo za omejeno rabo prostora je Vlada naložila
               večinskemu lastniku koncesionarju Holdingu Slovenskih elektrarn. Plačilo za
               nadomestilo za omejeno rabo prostora za hidroelektrarno na reki Dravi se ne upošteva
               kot lastni prihodek občine pri izračunu sredstev za finančno izravnavo državnega
               proračuna. Tej uredbi Vlade Republike Slovenije so sledile uredbe vlad za leto 2005
               in 2006, zapletlo se je pri uredbi za leto 2007, ki jo je Vlada Republike Slovenije
               sprejela šele 4. januarja 2008 in ki večinskemu lastniku nalaga izplačilo tega
               izjemnega nadomestila do 25. januarja 2008 za leto 2007. Ne vemo in ni nam znano, iz
               kakšnih razlogov je takratni direktor Holdinga Slovenskih elektrarn preko odvetniške
               družbe sprožil pobudo na Ustavno sodišče Republike Slovenije o ustavnosti in
               zakonitosti tega vladnega akta, saj vendar ta akt temelji na določilih Zakona o vodah
               in Zakona o varstvu okolja. Vem pa, da so vse lokalne skupnosti ali pa vsaj večina
               njih, že sprožile tožbene zahtevke zoper večinskega lastnika koncesionarja, za katere
               postaja iz dneva v dan bolj jasno, še posebej pa po zavrnitvi Ustavnega sodišča 15.
               januarja lansko leto, da bodo spor dobile in s tem povzročile večinskemu lastniku
               dodaten strošek za plačilo, poleg glavnice še zakonitih zamudnih obresti. Poleg tega
               so lokalne skupnosti oškodovane v višini najmanj enkratnega letnega nadomestila za
               leto 2008. Oškodovane so za enkratno nadomestilo v letu 2009, in sprašujem se, za
               koga je bila ta pobuda za oceno ustavnosti in zakonitosti koristna. Razmišljamo, ali
               je takratnega direktorja Holdinga morda vodilo v odločitev za sproženje pobude za
               oceno ustavnosti in zakonitosti akta vlade tudi dejstvo, da je ravno v tistem času
               potekalo dogovarjanje za odobritev posojila, ki so ga Dravske elektrarne pompozno
               odobrile Holdingu Zvon 1 v višini 20 milijonov evrov.</p>
               <p>Sama, in tudi vsi v Poslanski skupini Socialnih demokratov, si bomo prizadevali, da
               se stvari uredijo za nazaj in da se za naprej vzpostavi zakonito stanje, kot ga je
               vsako leto, od leta 2003 vzpostavila Vlada Republike Slovenije s sprejetjem uredbe.
               Razen tega pa se bomo zavzemali za to, da bi ta uredba imela ne enoletni rok
               trajanja, ampak da bi imela dolgoročni značaj.</p>
               <p>Hvala lepa.</p>
            </sp>
            <sp xml:id="SDZ5-Redna-12-2010-01-11.sp108">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Andrej Vizjak bo predstavil stališče Poslanske skupine Slovenske demokratske
               stranke.</p>
               <p>Prosim.</p>
            </sp>
            <sp xml:id="SDZ5-Redna-12-2010-01-11.sp109">

               <speaker>MAG. ANDREJ VIZJAK:</speaker>

               <p>Spoštovani, še enkrat lepo pozdravljeni.</p>
               <p>Pravzaprav je temeljni vzrok te razprave in poslanskega vprašanja, povezanega z njo,
               v neceloviti ali pa, bi rekel, v zelo različni ureditvi koncesij, ki izhajajo iz
               energetskega izkoriščenja slovenskih vodotokov. Poznamo kar nekaj praks oziroma nekaj
               ureditev in verjetno bi bilo tem dilemam in tudi vprašanjem, povezanimi s temi
               dilemami, konec, če bi končno postavili na isti imenovalec vse koncesije, ki izvirajo
               iz energetskega izkoriščenja vodotokov. Najmanj dva primera imamo, eden, ki je bil
               omenjen, to je energetsko izkoriščenje Drave, kjer je pravna podlaga Zakon o vodah in
               posledično so tukaj neke uredbe. Drugi primer je na Savi, kjer imamo Zakon o
               energetskem izkoriščanju spodnje Save in kjer koncesijska dajatev izvira iz tega
               zakona in je torej pravna podlaga za izplačilo koncesij v drugem zakonu kot v primeru
               Drave.</p>
               <p>In prav zaradi teh različnih osnov in zaradi te neenakosti ne nazadnje izvirajo tudi
               problemi pri izvajanju in ne nazadnje pri plačevanju teh koncesijskih dajatev. Če je
               kaj pravično, potem je pravično, da se del koncesijske dajatve odvaja skupnostim, na
               območju katerih se energetsko izkorišča vodni vir, predvsem iz razloga, ker to posega
               v infrastrukturo teh občin, to vpliva tako ali drugače na druge projekte v teh
               občinah, jih celo draži in posledično je prav, da dobi občina znaten del. Prav pa je
               tudi, da so občine ob reki Dravi izenačene z občinam ob reki Soči, z občinami ob reki
               Savi in podobno. Vendar temu danes ni tako in, kako bi rekel, izvirni greh je v
               tem.</p>
               <p>Spoštovani minister, končno bi bil čas, da se postavijo na podlagi tudi teh apelov
               stvari na isti imenovalec v naši državi. Vendar kljub temu da imamo vsaj na načelni
               ravni zadevo rešeno, tudi iz odgovora ministra in iz razprav ostalih vidim, da je
               prav, da se koncesijska dajatev deli med državo in občine, to je tako v primeru ene
               kot v primeru druge prakse, se pa, seveda, postavljajo nova in nova vprašanja. Nova
               vprašanja so pa ta, da kljub temu plačilu koncesijskih dajatev primanjkuje denarja za
               nujne investicije v vodno infrastrukturo, tudi povezane z gradnjo novih energetskih
               objektov. Torej ni problem samo to, da niso nekatere občine dobile nečesa, kar jim
               gre, in da je sedaj postala pravna zagata, mislim, da je še večji problem za
               prihodnje to, da bodo, ali pa da so, nekateri projekti v izgradnjo energetskih
               kapacitet, ki bodo posledično tudi generirali te prihodke tako v državne kot občinske
               blagajne, ogroženi in stojijo. Tipičen primer je nadaljevanje gradnje spodnjesavske
               verige. Ministrstvo za okolje in prostor je imelo nalogo, da do sredine preteklega
               leta, to je do sredine leta 2009, pripravi finančno konstrukcijo gradnje vodne
               infrastrukture pri izgradnji spodnjesavske verige. Do danes ni jasna finančna
               konstrukcija tega, kar bi moralo ministrstvo storiti do sredine preteklega leta. Jaz
               sem večkrat za to govornico podčrtal, da je prav, da se vodni sklad ne uporablja v
               tolikšni meri za financiranje te vodne infrastrukture kot doslej, kajti projektov v
               izgradnjo vodne infrastrukture za namene protipoplavne zaščite je v Sloveniji veliko.
               In, spoštovani minister, zahvaliti se imamo investiciji v vodno infrastrukturo v
               Sevnici in v Krškem, da ni prišlo ob nedavnih poplavah do velikih škod v tem delu
               Slovenije. Protipoplavni nasipi, ki so bili zgrajeni ob izgradnji hidrocentrale
               Boštanj - Blanca, so preprečili poplavo v Sevnici in v krajih v tistem delu
               Slovenije. Verjetno bi bilo že ob tem dogodku lahko sklepati, kako pomembna je tudi
               gradnja spodnjesavske verige in nenazadnje tudi nasipov, kajti sploh v tem delu
               Slovenije ni prišlo do povečanega deževja in vzroka za poplave. Namreč, deževje in
               pritekle vode so prišle z Gorenjske in na nek način v tem delu Slovenije v spodnjem
               toku Sava prestopi bregove zaradi čisto naravnih pogojev, ki tangirajo ta vodotok.</p>
               <p>Želim povedati samo eno stvar, da investiranje v vodno infrastrukturo ni stvar nekih
               regij, ni stvar nekih lokalnih odločitev, ampak je stvar neke celovite državne
               politike, ki pa potrebuje skupne imenovalce. Zato je na Ministrstvo za okolje romalo
               tudi že veliko predlogov, kako bi v prihodnje financirali energetsko oziroma vodno
               infrastrukturo tudi za namene energetskih projektov. Za to je vrsta možnosti, od
               uporabe kohezijskih sredstev - namreč, tudi kohezijski projekti so, ki so financirani
               iz proračuna Evropske unije, so lahko namenjeni tovrstnim projektom. Ne nazadnje
               lahko financira te projekte tudi sama energetika, vendar pod pogojem, da je država v
               prihajajočih obdobjih ne obremenjuje s koncesijami, ker je pač energetika dala denar
               za urejanje vode, ne energetske infrastrukture. Morebiti je rešitev tudi v spremembi
               zakona o financiranju izgradnje spodnjesavske verige in v razmejitvi, kaj je vodna
               infrastruktura in kaj je energetska infrastruktura. Rešitev je kar nekaj, se
               ponujajo. Za boga, najdimo jih in nadaljujemo s temi projekti, ne pa, da se
               pravzaprav zaradi neoperativnosti soočamo z zavlačevanji in z zamrznitvami določenih
               investicij. V času konjukture oziroma pojdimo raje v sedanjost: v času recesije je
               investiranje v izgradnjo teh infrastrukturnih objektov več kot dobrodošlo ne samo
               zato, da se problem reši v vodarskem smislu, temveč tudi za zaposlovanje gradbene
               operative. Poglejte, kaj se je zgodilo. Konec preteklega leta je bil razveljavljen
               razpis za izgradnjo akumulacijskega bazena pri hidroelektrarni Krško, mimogrede,
               energetski del se pospešeno gradi. Razveljavljen je bil pa razpis za izgradnjo
               komulacijskega bazena, ker enostavno ni bilo zaprte finančne konstrukcije. Ni bilo
               zaprte finančne konstrukcije, ker Ministrstvo za okolje ni izvršilo sklepa Vlade, da
               bi moralo to finančno konstrukcijo dodelati do sredine preteklega leta. Razveljavljen
               je bil razpis, nihče ni dobil dela in tudi ne dela se, kar pomeni zopet slabo za
               izvajalce in za reševanje tega problema.</p>
               <p>Vesel sem, da je poslanec Vili Trofenik načel to temo in da lahko v parlamentu tudi
               razpravljamo, vendar problem je bistveno širši, kot je bilo omenjeno. Problem ni samo
               to, ali bo neka pravna podlaga za neke občine, da bodo dobile denar, ki jim gre.
               Problem je širši. Najprej, kar je, je treba celovito in na enoten način pravno
               urediti podlago za izplačilo koncesij, zelo jasno razmejiti, in argumentirano
               razmejiti kaj je državni in kaj je lokalni del in kaj so obveznosti države in kaj so
               obveznosti lokalnih skupnosti zaradi prejetega denarja in tudi se opredeliti, kaj je
               vir za prihodnje investicije v vodno infrastrukturo s strani energetskih družb.
               Namreč, najslabše je čakanje in zamrznitev nekaterih projektov, ki so v teku. In
               mimogrede, vsak mesec nedelovanja elektrarne, recimo, v tem primeru hidroelektrarne
               Krško, ker pač ni bazena in ostalih hidroelektrarn, pomeni izgubo približno pol
               milijona evrov, kar se tiče energetskih učinkov, torej da Sava zdrvi mimo turbin, ko
               bi lahko šla čez njih.</p>
               <p>Torej, tudi zaradi tega zavlačevanja se lahko potencialno zgodi škoda. Če bo namen
               te razprave v parlamentu, da se spodbudi odgovorne na MOP - sam sem pravzaprav
               razočaran, ker vidim, da je minister ob tej razpravi zapustil dvorano -, torej, če bo
               ta razprava vsaj malo spodbudila odgovorne na ministrstvu, da se spopadejo z
               reševanjem teh problemov, potem bo namen dosežen in bo, upam, da tudi urejanje teh
               vprašanj bližje.</p>
            </sp>
            <sp xml:id="SDZ5-Redna-12-2010-01-11.sp110">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Vili Trofenik bo predstavil stališče Poslanske skupine Zares.</p>
            </sp>
            <sp xml:id="SDZ5-Redna-12-2010-01-11.sp111">

               <speaker>VILI TROFENIK:</speaker>

               <p>Hvala za besedo, gospod podpredsednik. Zelo na kratko, skušal se bom ozko držati teme
               oziroma točke dnevnega reda.</p>
               <p>V imenu poslanske skupine moram izraziti zadovoljstvo, da je prevladalo spoznanje,
               da je tema resna in da je primerna obravnave v Državnem zboru, saj ves čas ni bilo
               tako. Če bi bilo tako prepričanje in stališče, mi danes o tem niti ne bi govorili,
               ker bi govorili pred slabim letom ali bi pa dobil odgovor na pisno vprašanje z 18.
               avgusta ali na prvo diskusijo v Državnem zboru, če bi podrejeni na ministrstvu in
               ostali v službah, ki so za to odgovorne, ministru pripravili korekten odgovor.</p>
               <p>Veseli me priznanje oziroma skupno spoznanje, da je problem odprt, da 16 občin ni
               prejelo tega, kar jim po predpisih pripada, in seveda, da minister obljublja, da bo
               prišlo, vsaj upam, v najkrajšem možnem času do sanacije tega stanja in da bodo
               prizadete občine dobile pripadajoča sredstva z vsemi posledicami, ki temu sledijo, se
               pravi, tudi ustrezne obresti. In seveda, da bo pri tem prišlo tudi do odgovora, kako
               se lahko katerikoli vladi - da smo si na jasnem, ne krivim bivše ali sedanje vlade -,
               kako se lahko zgodi vladi, da se objava njene uredbe zavleče čez "sraro" leto dni, ko
               ima to vsebinske probleme, ker taka uredba retrogradno ne more veljati. Tu se odpira
               cel kup vzporednih vprašanj, za katera mislim, da jih bo treba tudi rešiti, tako
               tega, ki sem ga zadnjega izpostavil, kot vprašanje korektnega odnosa podrejenih
               sodelavcev do kateregakoli ministra, ki mu pripravljajo odgovore na naša vprašanja,
               ker je smisel v tem, da dobimo kvalitetne in korektne odgovore.</p>
               <p>Pričakujemo, da se bo problem rešil, in veseli me tako enotno mnenje vseh poslanskih
               skupin, da je to problematiko treba reševati tudi širše. In se globoko strinjam z
               nekaterimi tu izraženimi mnenji, vendar ne bom kršil poslovnika, ker se s tem ne sme
               niti polemizirati niti diskutirati. Hvala lepa.</p>
            </sp>
            <sp xml:id="SDZ5-Redna-12-2010-01-11.sp112">

               <speaker>PODPREDSEDNIK FRANCE CUKJATI:</speaker>

               <p>Hvala. Končali smo predstavitev stališč poslanskih skupin. Sledi razprava poslank in
               poslancev. K besedi se je javil gospod minister. Izvolite, imate besedo.</p>
            </sp>
            <sp xml:id="SDZ5-Redna-12-2010-01-11.sp113">

               <speaker>KARL VIKTOR ERJAVEC:</speaker>

               <p>Hvala lepa.</p>
               <p>Najprej naj povem, da sem vesel, da imamo še dve uri dvainpetdeset minut in
               štirinajst, trinajst, dvanajst, enajst sekund. Mislim, da bomo imeli zelo dosti časa,
               da napravimo temeljito razpravo in da ugotovimo tudi odgovornosti. Gospod Vizjak, jaz
               celo mislim, da si boste vi še danes ob tej razpravi zaželeli, da me ni tukaj. Vi ste
               izrazili posebno željo, ko ste govorili, kje je minister, moram reči, da sem bil v
               sosednji sobi in sem natančno poslušal, kaj ste govorili. In verjemite, da še danes
               vam bo žal, da sem v tej dvorani, ker časa imamo pa zadosti.</p>
               <p>Gospod Prijatelj me je vprašal, kdo je kriv. Iz razprav vodij poslanskih skupin je
               razbrati, na ministrstvu so neki uradniki, vse je podkupljeno, zakaj ne začnemo nekih
               kriminalističnih postopkov in tako dalje. Zagotavljam vam kot minister za okolje, da
               bom danes dal ovadbo proti tistemu, ki je odgovoren za to stanje in bom zelo natančno
               analiziral, kaj je podlaga za to ovadbo zato, da bodo novinarji, mediji znali
               povzeti, da ne bodo zopet zapeljani in tako dalje.</p>
               <p>Bilo je povedano, da gre za dve uredbi; ena uredba se nanaša na povračila v zvezi z
               električno energijo, tukaj imam natančne podatke in s tem se vsi strinjate. Plačila
               so se vršila od leta 2003 in na stanje 23. 11. 2009 je bilo izplačano občinam iz tega
               naslova sto osem milijonov evrov. Tako je ta zadeva čista, občine so to naredile,
               upam, da so to vložile za poplavno varnost, ki je kritična, to smo lahko videli v
               mesecu decembru, občina Bohinj, na Štajerskem smo videli, kaj se je zgodilo in tako
               naprej. Potem gre pa za drugo zadevo, kjer gre za enkratno povračilo iz naslova
               koncesije. Šestnajst občin naj bi dobilo milijon in pol evrov. Ne bom se spuščal v
               to, kako se to deli. Pravni problem, ki ga pa imamo, je pa, da uredba ni bila
               objavljena leta 2007, to je pa uredba, ki je dala podlage za vsa ta izplačila. In
               verjetno zato, da ta uredba ni bila objavljena, ni kriv nek uradnik, ker večkrat v
               tej dvorani se radi sklicujemo na uradnike. Mislim, da ko je predsednik Vlade govoril
               o novih pravnih standardih pri odgovornosti ministra jaz jo sprejmem. Jaz bom pač
               sprejel te odločitve, ki me čakajo oziroma ki čakajo vas, poslance. Upam, da ste
               pravi predstavniki ljudstva, da boste res glasovali po vesti; to vam želim.</p>
               <p>Ampak veste, mi bomo uvedli še ene nove pravne standarde. Pravne standarde za
               odgovornosti ministrov, ki niso več ministri. Ker v naši državi se je preveč
               "razpaslo", da ko pa se ti zaključi mandati, razen kaznivih dejanj, ni nobene
               odgovornosti. Saj on ni več pomemben, on je "odstreljen", ga ni več. Ko pač minister
               zaključi svoj mandat in ga ne ponovi. Je pač nenevaren za to okolje, nepomemben.
               Ampak v tej zadevi - pa bodo že spet rekli, da sem Kalimero, da ne prevzemam
               odgovornosti. Glejte, verjetno je vsakemu Slovencu, vsakemu poslancu, vsakemu
               razumnemu človeku jasno, da jaz ne morem biti odgovoren, da uredba, ki bi morala biti
               objavljena leta 2007, je bila objavljena 2008. In kdo je bil minister v tistem času?!
               In kdo nosi odgovornost, da občine niso prejele tega milijona in pol?! In da s tem
               ogrožamo življenja?! Ste videli kaj je bilo decembra?! Ali je aktualni minister
               prevzemal odgovornost ali neki uradniki?! Ker najlažje se je skriti za nekimi
               splošnimi imeni: uradniki, uradniki so krivi! To je najlažje reči! Pa ne rečem, da so
               vsi uradniki dobri, saj vidite, recimo, v mojem primeru kjer uradnica Marjana Mali ne
               pozna zakonodaje in je vsa Slovenija prepričana, da sem nezakonito prodal neke
               kapitalske deleže. Seveda bom z močno ekipo zunanjih pravnikov dokazal, da temu ni
               tako, in upam, da bo gospa tudi prevzela odgovornost za te izjave. Imamo tudi takšne
               v uradništvu.</p>
               <p>Ampak, kar se tiče te uredbe za leto 2008 oziroma 2007, bila pa je objavljena 2008,
               z določenim namenom, zato da občine ne bi dobile tega denarja, zato da ne bi skrbeli
               za poplavno varnost. Kdo pa je bil minister leta 2007 in 2008, do novembra - ali ne
               vem, kdaj sem bil imenovan?! Novembra 2008 sem jaz nastopil. To je bil gospod - kdo?
               Janez Podobnik! In ker terjate odgovornost, bom vložil ovadbo proti gospodu Janez
               Podobniku kot odgovornemu ministru. Zakaj ni bila uredba, ki bi morala biti
               objavljena leta 2007, ki bi zagotavljala krvavo potreben denar - en milijon in pol za
               to, da bi izboljšali pravno varnost. Zakaj ta denar, ne vem Prijatelj poslanec, upam,
               da odgovorno govori, je ta denar "baje" v Zvonu. Ne vem. Ne obsojam nobenega. Tak
               vtis sem imel, ko sem poslušal razpravo. Upam, da to ni tisti izgubljen denar na
               Hrvaškem. In tudi bi se vprašal, gospod poslanec Vizjak, kdo je bil takrat odgovoren
               kot minister za gospodarstvo, za področje elektrike, za elektrogospodarstvo. Mislim,
               da dejansko se bo to zgodilo, da vam je žal, da ste me pozivali, da naj bom tukaj -
               in kje je minister. Saj se lahko sprenevedate, ampak povedal sem, da danes oziroma v
               naslednjih dneh bo vložena ovadba proti nekdanjemu ministru Janez Podobniku, ki je
               nepravočasno objavil uredbo in zelo zanimiv bo njegov zagovor. Ali bo pripravljen
               prevzeti polno odgovornost za to dejanje? Ali je res tako neroden kakor Karl Erjavec,
               ki ne zna ločevati komunalnih odpadkov? On pa očitno ni znal poskrbeti, da bi
               pravočasno objavil uredbo. A to ima morda kaj povedati ali pa je morda tisto, kar
               govori poslanec Prijatelj - ima nekaj, je nekaj na tem. Ampak poglejte, jaz sem samo
               minister, opravljal bom to funkcijo do tistega trenutka, ko bo razrešitev prišla v
               Državni zbor. Takrat boste imeli možnost, da se vprašate po vesti ali je ločevanje
               komunalnih odpadkov in tisto kar Računsko sodišče očita, res takšen problem. Tudi jaz
               s tega mesta, če Računsko sodišče lahko poziva predsednika Vlade na mojo razrešitev,
               pozivam Računsko sodišče, naj pregleda to zadevo, ker ta zadeva je izjemno zanimiva.
               Zakaj teh milijon pa pol evrov občine niso dobile? In zakaj mi je zagotavljal
               poslanec Ribič, da me bo vsakič, vsako sejo Državnega zbora spraševal, kaj bomo
               naredili za večjo poplavno varnost? Pri tem pa njegov nekdanji minister ni imel časa
               ali pa znanja, da bi zagotovil, da bi bila uredba pravočasno objavljena. Ali pa je
               morda to storil zaradi nekih drugih pritiskov? Pa poglejte, jaz se s tem ne bom
               obremenjeval, jaz se s tem nimam kaj obremenjevati. Upam, da vam je jasno, da jaz s
               to zadevo nimam nič v letu 2007, 2008. Verjetno pa vam je jasno, da v tem trenutku
               kot aktualen minister za okolje, ko me pozivate vsi, da je treba ta problem rešiti,
               je treba ugotoviti odgovornost, da sem pa dolžan, da vložim to ovadbo proti
               nekdanjemu ministru za okolje in prostor gospodu Janezu Podobniku, ki ga sicer zelo
               cenim in sva zelo dobra prijatelja, vendar veste, pravna država velja za vse in
               enakost pred zakonom velja za vse, tako za aktualne ministre kot za nekdanje
               ministre.</p>
               <p>Upam v neodvisnost policije, tožilstva, da ne bo, recimo, prihajalo do takih
               absurdov, da posebna tožilska skupina, ki se ukvarja z organiziranim kriminalnem -
               veste, kaj je to, korupcija, podkupnine, terorizem - da je največji izpel nevestno
               delo ministra. Če se bo ta praksa nadaljevala, potem me kar skrbi ta ovadba, ki jo
               bom dal proti nekdanjemu ministru za okolje in prostor Janezu Podobniku, on pa lahko
               še naprej mirno spi, ker se mu ne bo nič zgodilo v tej državi, ker pravosodne
               institucije očitno ne delujejo učinkovito, mogoče bo pa obsojen za nevestno delo v
               službi, morda, ne vem, bo to posebna tožilska skupina za organizirani kriminal, to je
               cvet našega tožilstva, pač povedala tudi v tem primeru. Sam upam, da vse te nosilce
               institucij, da jih bomo tudi vprašali za odgovornost; od vrha tožilstva, ali je to
               normalno. Od Računskega sodišča, če ne bom šel ta primer pregledati. Jaz mislim, da
               se je treba vprašati pa odgovornosti. Saj tukaj aktualni minister za okolje in
               prostor ni tista ključna oseba. Ampak ključno je to, ali bo ta pravna država
               zaživela, ali bo vsakdo odgovoren za svoje ravnanje, od tožilstva, od Računskega
               tožilstva, tudi nekdanji ministri, ki jih pozabimo. Zakaj vsaka afera ostane
               nerazčiščena? Zato, ker se politika zadovolji s tem, saj ga ni več med nami, njega
               smo se lepo znebili.</p>
               <p>Gospod poslanec, Vizjak, jaz sem prepričan v vašo nedolžnost, kajti v tej državi
               velja domneva nedolžnosti. /Oglašanje v dvorani./ Saj nisem vas nič, ampak bo zelo
               zanimivo, kaj bo povedal v naslednjih dneh ovadeni minister za okolje in prostor.
               Verjetno bo treba na veliko vprašanj odgovoriti.</p>
               <p>Še to bi želel povedati. Zdaj bo plaz napadov na ministra, kaj si je dovolil, kaj si
               je drznil, najprej verjetno s strani Poslanske skupine SLS, potem z vaše strani,
               gospod Vizjak. Ker ste si želeli, da sem tukaj, pa dajmo razpravljati odkrito in
               odprto. Vendar, poglejte, jaz se na to razpravo ne bom več odzival. Povedal sem:
               nekdanji minister Janez Podobnik bo ovaden, ker se verjetno ve, kdo je odgovoren, da
               ta uredba ni bila objavljena. Verjetno je tudi bil oškodovan proračun, še bolj pa
               občinski proračuni, še bolj pa so bili oškodovani ljudje, ker so zaradi denarja, ki
               ga niso dobili, ogroženi. Ampak to odgovornost bodo ugotavljali pristojni pravosodni
               organi. In bom že vnaprej povedal, ne bom polemiziral z vami, pač pa naj institucije
               zavihajo rokave, pogledajo, pa bomo videli, kako močna je naša pravna država.</p>
            </sp>
            <sp xml:id="SDZ5-Redna-12-2010-01-11.sp114">

               <speaker>PODPREDSEDNIK FRANCE CUKJATI:</speaker>

               <p>Hvala. No, najprej bi opozoril, da se vendar držimo točke dnevnega reda. Ni na
               programu interpelacija ministra niti ne njegova razrešitev ali karkoli podobnega, pač
               pa njegov odgovor na vprašanje, ki ga je zastavil poslanec, gospod Trofenik. Sem pa
               videl roke. Gospod Vizjak, ste želeli repliko? Izvolite.</p>
            </sp>
            <sp xml:id="SDZ5-Redna-12-2010-01-11.sp115">

               <speaker>MAG. ANDREJ VIZJAK:</speaker>

               <p>Poglejte, saj razumem, da se spoštovani minister nahaja v specifičnih okoliščinah in
               da je začel v neki samoobrambi streljati vse okoli sebe, bi rekel, tako,
               nekontrolirano, in med temi sem se znašel tudi sam. Namreč, omenil je, da mi bo žal,
               da sedi med nami. Nasprotno, jaz sem vesel, da se v parlamentu opravi razprava, ampak
               o temi, o kateri pač velja razpravljati, in to je odgovor na poslansko vprašanje
               kolega Trofenika. To ni interpelacija zoper ministra Karla Erjavca danes tu, čeprav
               to gospod minister tako očitno razume. Verjetno tako razume zaradi tega, ker se
               nahaja sredi določenih dogodkov, s katerimi jaz nimam ničesar, vsaj mislim in upam,
               da ne. In še kako se strinjam z vami, spoštovani minister, da je pomembna in ključna
               odgovornost ključnih nosilcev političnih funkcij, tudi ministrov, skozi celotno
               obdobje, ne samo skozi mandat, katerega pokrivajo. In sam osebn, bom prevzel in vedno
               prevzemam vse odgovornosti, ki letijo name. In teh očitkov zlasti s strani vladajoče
               koalicije ni malo, ko govorijo o nekaterih stvareh, ki niso urejene, na katere
               opozarjamo v opoziciji, da bi jih bilo treba urediti, se vedno in znova sklicujejo in
               vračajo, ja, saj ste imeli štiri leta oblast in zakaj niste tega uredili. Če bi bilo
               temu tako, da se da v enem mandatu, ali v dveh mandatih, ali celo v treh mandatih
               urediti vse probleme za naprej in za nazaj, potem bi verjetno potrebovali eno vlado
               tri mandate in konec in pika in bi bila zadeva rešena! Ne!</p>
               <p>Stvari se odvijajo, stvari potekajo in na koncu je ključno in prav, da tudi
               parlament opozori, da nekatera vprašanja niso rešena. Tudi sam sem v svoji razpravi
               opozoril, da pričakujem rešitev nekaterih vprašanj, ki jih je treba rešiti. Niti z
               eno besedo nisem s prstom terjal odgovornost kogarkoli o tem.</p>
               <p>Pogrešal sem prisotnost ministra predvsem zaradi tega, ker menim, da je prav, in če
               je bil minister v sobi, namenjeni vladi, potem vem, da je tam prenos in da se sejo
               neposredno spremlja, sem bi vesel, da je to slišal. Pričakoval sam, da se uredijo te
               koncesije za energetsko izkoriščanje slovenskih voda na enoten način, vsepovsod po
               Sloveniji enako, ker sedaj imamo različne pravne podlage za to. In podobno.</p>
               <p>Ne vem, zakaj je spoštovani minister doživel v moji razpravi nek napad nanj. Če je
               tako razumel - pač, prav -in da mi bo žal, da je tu med nami - kar sploh ni res. Od
               ministra bi pričakoval, da rešuje nakopičene probleme, ki jih na...</p>
            </sp>
            <sp xml:id="SDZ5-Redna-12-2010-01-11.sp116">

               <speaker>PODPREDSEDNIK FRANCE CUKJATI:</speaker>

               <p>Gospod Vizjak. čas...</p>
            </sp>
            <sp xml:id="SDZ5-Redna-12-2010-01-11.sp117">

               <speaker>MAG. ANDREJ VIZJAK:</speaker>

               <p>... okoljskem področju ni tako malo...</p>
            </sp>
            <sp xml:id="SDZ5-Redna-12-2010-01-11.sp118">

               <speaker>PODPREDSEDNIK FRANCE CUKJATI:</speaker>

               <p>... za repliko...</p>
            </sp>
            <sp xml:id="SDZ5-Redna-12-2010-01-11.sp119">

               <speaker>MAG. ANDREJ VIZJAK:</speaker>

               <p>- takoj bom - in da se nekoliko manj osebno oziroma pooseblja pri tem. Mislim, da je
               ključno, da se rešujejo problemi. Prav tudi je, da se iščejo odgovornosti za nazaj.
           </p>
            </sp>
            <sp xml:id="SDZ5-Redna-12-2010-01-11.sp120">

               <speaker>PODPREDSEDNIK FRANCE CUKJATI:</speaker>

               <p>Hvala. Proceduralni predlog, gospod Kres? Izvolite.</p>
            </sp>
            <sp xml:id="SDZ5-Redna-12-2010-01-11.sp121">

               <speaker>GVIDO KRES:</speaker>

               <p>Hvala za besedo. Spoštovani gospod podpredsednik, spoštovane kolegice in kolegi.
               Mislim, da v tem trenutku v tej dvorani ni nekdanjega ministra in tudi ne še enega
               pred nekdanjim ministrom in se mi zdi zelo nekorektno, da ste dovolil, toliko
               razprave o nekdanjih ministrih oziroma nekdanjem ministru, kot si je dovolil gospod
               Erjavec. V razpravi se bomo dotaknili tudi tega problema. Hvala lepa.</p>
            </sp>
            <sp xml:id="SDZ5-Redna-12-2010-01-11.sp122">

               <speaker>PODPREDSEDNIK FRANCE CUKJATI:</speaker>

               <p>Hvala. Čeprav to ni bil proceduralni predlog, vendar jemljem na znanje in prosim, da
               ne razpravljamo ali celo obsojamo ljudi, ki jih ni tukaj in se ne morejo braniti.</p>
               <p>K razpravi se je javil gospod Trofenik kot predlagatelj. Izvolite.</p>
            </sp>
            <sp xml:id="SDZ5-Redna-12-2010-01-11.sp123">

               <speaker>VILI TROFENIK:</speaker>

               <p>Hvala lepa za besedo, gospod podpredsednik. Zelo kratek bom, poskušal se bom držati
               strogo točke, ki je na dnevnem redu, nekaj je pa le treba povedati v izogib nekaterim
               navadam in razvadam, ki so med nami. Prevečkrat se razume postavljanje vprašanj
               ministru, predsedniku Vlade kot nek poskus napada, zlasti, če je kritično vprašanje
               ali pa če vprašanje opozarja na kakšen pereč problem in ga to postavi kdo iz
               koalicije, kot smo mi navajeni gledati s tega zornega kota, lastnemu ministru. Od
               marca lanskega leta sem bil deležen vseh mogočih opazk in pripomb, takrat mi je bilo
               namreč preprečeno postaviti vprašanje in to z utemeljitvijo, da gre za vprašanje
               lokalnega pomena, ki je nevreden obravnave v Državnem zboru. Potem mi ni ostalo
               drugega, kot da pišem. Na pismo nisem dobil odgovora. Na postavljeno vprašanje smo pa
               zdaj v drugem nadaljevanju. In ko smo na eni seji izglasovali z večino ob sodelovanju
               dela koalicije in dela opozicije, da razpravljamo o treh odgovorih, pa ne zato, da bi
               nagajali posameznim odgovornim ministrom, slučajno se je to nabralo ob ministru
               Erjavcu, ampak da bi razpravljali ob resni problematiki, ki se tiče na eni strani
               energetskega izkoriščanja Drave, ki se tiče porabe sredstev, zbranih namensko v
               vodnem skladu ali skladu za vode, kot se uradno reče, in da razpravljamo o resnih
               problemih, ki jih povzroča v praksi in v vsakdanjem življenju izvajanje Nature 2000.
               Vesel sem, ker še eno sejo nazaj nisem bil razumljen in je bilo kot da imam neke
               svoje privide o tej problematiki. Zdaj je jasno in glasno, ker so se očitno kolegi in
               kolegice informirali, da je problem resen, da je odprt, da postavlja cel kup
               vprašanj. Sam sem se o osebni odgovornosti in podobnih vprašanjih, ki so logična in
               nujna, zavestno izognil, da ne bi speljali razprave v kakšne, bom rekel, po svoje
               preveč politične vode.</p>
               <p>Zadovoljen sem, da je minister zaznal ta problem. Sam sem pomagal tudi zadnjič z
               določenim materialom, vendar problem postavlja vprašanje odgovornosti za zapoznelo
               objavo uredbe. Veste, to se v eni urejeni državi enostavno ne bi smelo zgoditi. Vse,
               kar je več od tega, se bom zaenkrat vzdržal. Zaradi tega seveda se strinjam s tistimi
               - mislim, da je minister to rekel - da bi bilo zanimivo, če bi se Računsko sodišče
               pozabavalo, ampak ne s koncesionarjem samo, zakaj ni plačeval, ampak zaključnim
               računi šestnajstih občin, za katere sem globoko prepričan, da so neverodostojni. Po
               meni dostopnih podatkih samo nekatere občine tožijo na sodišču, za nekatere so bile
               razpisane mediacije, to se pravi, sodna oblast je prepoznala, da je resen problem, ni
               pa to Trofenikov problem, kot so nekateri poskušali in da jaz rušim v koalicija
               ministra in da hočem od znotraj razrušiti koalicijo in ne vem kakšne oznake sem
               dobival, šalim se malo, dosti pa resno govorim. Zaključni računi šestnajstim občin,
               sem prepričan, so neverodostojni. Šestnajstih občinam, med njimi je tudi Mestna
               občina Maribor kot velika občina, to niso neke, kot ribiči pravijo "podmerske"
               občine, da me ne bo kdo napačno razumel. S tega vidika bi bilo to zanimivo pogledati,
               tudi s tega vidika v pravni državi zaključni računi ne morejo biti neverodostojni.</p>
               <p>Da sem konkreten, dvomim, da ima katera občina - ne glede, da toži, tudi tiste, ki
               tožijo - to zavedeno v inventuri kot terjatev do naslova x, ki bi moral to plačati.
               In če tega ni, bi bil zaključni račun, milo povedano, neverodostojen. Mene veseli in
               ne bi želel, da bi šlo zdaj to v neko kvazi interpelacijo, ker to ni bil namen, pač
               vsakega aktualnega ministra doleti aktualen problem, ki pa ima izvor v preteklosti,
               veseli pa me pripravljenost zlasti kolega Vizjaka, da je treba to problematiko
               enovito reševati. Ne strinjam se z njim samo v tistem delu, da eventualno neenako
               reševanje te problematike koncesij za energetiko, bom rekel, je lahko kakšen izgovor
               za prepozno objavo ali neadekvatno objavo uredbe. To nima nobene povezave.</p>
               <p>Da imamo različne sisteme na treh rekah, samo tri energetsko pomembnejše reke
               izkoriščamo, je nedopustno. Da so v sila različnih situacijah, je nedopustno. Mislim,
               da moramo samo energetiko z vidika izkoriščanja vode, to se pravi hidroelektrarne in
               pripadajoče dajatve tako državi kot lokalnim skupnostim, kar je logično, izenačiti
               najprej na neki zakonski enotni osnovi je verjetno treba ne izenačiti v absolutnem
               znesku, da ne bo kdo mislil, ampak je treba izenačiti podlago ali osnovo za vse
               dajatve, ki so iz naslova energetike, pa naj bo to termoelektrarna, naj bo plinska
               elektrarna, naj bo nuklearka. Gre za mešanico sistemov in gre za dve vrsti dajatev,
               enkrat gre za dajatve iz naslova degradacije prostora, ki je verjetno najhujša pri
               nuklearki - nekoliko si bom dovolil sodbo - manjša pri termoelektrarnah, je pa tudi
               med hidroelektrarnami sila različna. Ker eno je, če je pretočna elektrarna, drugo je,
               če je to kanalska elektrarna, ki jih imamo v Sloveniji samo dve sta pa uničili
               pomembni del severovzhodni del Slovenije z vsemi posledicami, da je podtalnica
               ponekod padla po pet metrov in je njive treba namakati, ker jih tudi v normalni
               letini ni mogoče izkoriščati.</p>
               <p>Zato, če bomo v naslednjih korakih prišli na račun te razprave tudi do kvalitetnih
               rešitev na tem področju, seveda bo to vprašanje tudi po tej plati doseglo svoj namen.
               Toliko zaenkrat. Hvala za besedo.</p>
            </sp>
            <sp xml:id="SDZ5-Redna-12-2010-01-11.sp124">

               <speaker>PODPREDSEDNIK MIRAN POTRČ:</speaker>

               <p>Hvala. Gospod Franc Pukšič. (Ga ni.) Franc Jurša. (Izvolite. Se odpovedujete.) Gospa
               Cvetka Zalokar Oražem. (Je ni.) Gospod Branko Marinič. Izvolite.</p>
            </sp>
            <sp xml:id="SDZ5-Redna-12-2010-01-11.sp125">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj.</p>
               <p>O sami vsebini menim, da smo kar odprli pomembne reči, o katerih bo seveda s strani
               Vlade Republike Slovenije oziroma ključnega ministrstva treba Državnemu zboru dati
               nekatere odgovore. Sicer se mi zdi, da smo z obravnavo vsebine tega poslanskega
               vprašanja odprli neko novo poglavje. Novo poglavje v tem smislu, da poslanke in
               poslanci po štirih mesecih ne dobimo ustreznih odgovorov. To pa je stvar, ki lahko
               slehernega med nami skrbi. Moje vprašanje v tem primeru gre v to smer, ali sploh ima
               smisel postavljati naslednje poslansko vprašanje, pa če je tema še ne vem kako
               zanimiva in terja resnične, iskrene odgovore.</p>
               <p>Tukaj danes in ves čas, ko pogledamo vsebino tega poslanskega vprašanja in pa
               odgovor, ki ga terja vprašanje - neko širšo dimenzijo, vendar gre za denar, ki bi
               omogočal zagotavljanje splošne varnosti ljudi, ki tam živijo. To pa je povsem nekaj
               drugega kot mnogo drugih stvari, ki se v zvezi s tem odpirajo. Zamislite si, da je
               prišlo v času v katerem govorimo o teh ključnih podnebnih spremembah, ki imajo
               katastrofalne posledice, in da je to namenski denar, s katerim se zagotavlja
               protipoplavna varnost. In da nekdo lahko opusti izvrševanje plačila tega denarja, ki
               ga občine namensko uporabljajo za protipoplavno varnost, ki zagotavlja življenje in
               varnost ljudi. To pa je najvišja kategorija odgovornosti oblasti in v tej zvezi tudi
               poslanke in poslanci sprejemamo odgovornost. Mi smo terjali, smo svoj institut
               poslanskega vprašanja izkoristili, ali smo izkoristili tudi institut odgovora?! Saj
               je vendar vprašanje toliko vredno kot odgovor. In če imamo institut poslanskega
               vprašanja, imamo tudi odgovor. In če tega odgovora ni, je verjetno neka druga,
               naslednja faza, ki se je poslanke in poslanci moramo poslužiti. Saj, konec koncev,
               ponovno poudarjam, gre za zagotavljanje denarja, ki zagotavlja življenje ljudi, ki
               tam živijo.</p>
               <p>Sam prihajam neposredno s tega območja in vem, kaj to pomeni. Vedeti morate, da je
               eno od največjih umetnih jezer na toku reke Drave Ptujsko jezero, nekateri ga
               imenujejo celo slovensko morje, ker se je začel razvijati tudi vodni šport in obvodne
               dejavnosti, ob tem pa pozabimo oziroma država pozabi zagotoviti denar za
               protipoplavno varnost. Ali veste, do kakšne katastrofe lahko pride v trenutku, ko ta
               jez popusti? In to popusti zaradi tega, ker ni bilo dovolj denarja za to, da bi se
               kvalitetno sanirala ta nabrežina, ki zagotavlja, da ne pride do izlitja te vode.
               Ponovno poudarjam, da v podnebnih spremembah, ki so katastrofalne lahko pričakujemo,
               da pride do 100-letnih voda in da bo to umetno jezero popustilo. In to zaradi tega,
               ker nekdo ni opravili svoje domače naloge. Tudi poslanke in poslanci smo vedeli za
               to, dali smo vprašanje, nismo pa dobili odgovora in kljub temu nismo naredili
               naslednjega koraka, da bi prišli do tega, da občine dobijo ta denar in zagotovijo
               varnost teh nabrežin, ki pač onemogočajo razlitje vode. To je bistveno in temeljno
               vprašanje. Seveda pa tudi ni nepomembno, kaj vse vsebinskega se ob tem lahko dogaja -
               do razno raznih špekulacij. Nekdo ima verjetno nek drug interes, vprašanje je, kam je
               odšel oziroma kam se je odlil ta denar. Ampak za nas kot poslance ni to tako
               pomembno, kot je pomembno, da denar, ki je strogo namenski, mora biti zagotovljen za
               zagotavljanje varnosti življenja naših ljudi, katere predstavnike imajo naše
               državljanke in državljani v Državnem zboru Republike Slovenije. To nas pa mora
               skrbeti in jaz pričakujem, da bo resnično prišlo tukaj do hitrega ukrepanja v smislu
               zagotavljanja varnosti ljudi, za katere moramo tudi poslanke in poslanci prevzeti
               posredno odgovornost. Prepričan sem, da ta odgovor in pa to napako, ki je bila
               storjena, nekdo takoj hitro in učinkovito sanira. Hvala lepa.</p>
            </sp>
            <sp xml:id="SDZ5-Redna-12-2010-01-11.sp126">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Jakob Presečnik. (Ga ni.) Miran Györek. (Se odpoveduje.) Gospod Marjan
               Bezjak. Izvolite.</p>
            </sp>
            <sp xml:id="SDZ5-Redna-12-2010-01-11.sp127">

               <speaker>MARJAN BEZJAK:</speaker>

               <p>Hvala za besedo. Danes razpravljamo o koncesiji za rabo vode in o plačilu koncesij.
               Res je, ta sredstva so določena po količniku s strani države dejansko za urejevanje
               brežin in dejansko zemljišč ob vodi, ki so na njej hidroelektrarne. Res je, da reka
               Drava dejansko sega od Dravograda do Ormoža in da je ob tej reki Dravi dejansko
               tangiranih 19 občin. Vse te občine imajo pravico dobiti koncesijski evro za urejanje
               brežin, za urejanje pogojev življenja ob reki Dravi. Prav tako vse ostale, druge
               občine ob reki Savi in tako naprej. Zato nikakor ne morem razumeti, da dejansko
               nekatere občine niso dobile teh sredstev, ali zakaj so bila namensko izpuščena, ali
               kam je šel ta denar. Normalno, na te stvari bo odgovoril sam minister, kajti on
               zagotovo ve, kam in za kakšno rabo so šla ta sredstva. Prav pa je, da tudi ti ljudje,
               predvsem v koroškem delu, kakor tudi v podravskem delu, imajo enakomerno življenje ob
               tej reki, kot tudi vsi ostali državljani v Sloveniji. Ne pa, da ob lanskoletnih
               poplavah razmišljajo, kako jim bo voda odnesla hiše in tako naprej, ali porušila
               jezove, ker občine niso dobile denarja za ureditev, posodobitev brežin ob tej reki.
               Prav je, da se vlaga denar v obnovo teh stvari, saj se lahko vode, ki prihajajo ob
               tako velikih neurjih in nalivih, spuščajo in zadržujejo po potrebi zaradi varnosti
               ljudi, ki živijo ob teh rekah. Zato je prav, da država zagotovi sredstva, ki so
               določena s strani koncesije tem občinam, da jih te občine dejansko dobijo za
               urejanje.</p>
               <p>Kdo je kriv, kdo ni kriv, je, mislim da brez zveze govoriti. Zagotovo mora vsak, ki
               prevzema delo za nekom, temeljito prekontrolirati stvari, kaj je počel predhodnik ali
               česa predhodnik ni počel. Mislim, da je čas za tarnanje že zdavnaj mimo, kajti ti
               ljudje, ki jih doleti katastrofa, imajo pravico tarnati, ne pa mi tu. Mi smo tisti,
               ki moramo upoštevati opozarjanja s strani teh ljudi, ki so nas izvolili, ki so nam
               zaupali glas, da dejansko opozarjamo Vlado na uresničevanje ključnih stvari in tega
               koncesijskega evra za ureditev vsega tega. Upam, da se bodo te stvari uredile tudi za
               nazaj in da bo v tej pravni državi roka pravice segla tako, da bodo vse te občine
               dobile z obrestmi povrnjena ta sredstva, da bodo lahko ljudje ob določenih rekah, na
               katerih so hidroelektrarne, mirno živeli. Hvala.</p>
            </sp>
            <sp xml:id="SDZ5-Redna-12-2010-01-11.sp128">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Vili Rezman. (Ga ni.) Franc Žnidaršič. (Ga ni.) Gospod Franc Bogovič,
               izvolite, imate besedo.</p>
            </sp>
            <sp xml:id="SDZ5-Redna-12-2010-01-11.sp129">

               <speaker>FRANC BOGOVIČ:</speaker>

               <p>Hvala. Poslansko vprašanje je postavljeno običajno zato, da opozori na nek problem,
               poskuša poiskati rešitve. In problem, ki je bil izpostavljen že novembra in ga danes
               obravnavamo, se nanaša predvsem na izplačilo koncesij ter pravično odplačilo koncesij
               na določeni reki, kjer se po določenem principu zadeve izplačujejo. Zagotovo smo
               najbrž vsi pričakovali in vemo, da je ob takšnem poslanskem vprašanju tudi
               priložnost, da se problem širše osvetli in da se poskuša tudi spregovoriti o
               tematiki, zato tudi danes tematika in razprava tako poteka. Mislim, da je prav, da se
               ob koriščenju vodnega potenciala rek govori na eni strani tako o samem energetskem
               izkoristku te reke, na drugi strani o razmerjih vseh tistih, ki so vpleteni v takšna
               razmerja, bodisi da je to država kot koncedent, energetska podjetja kot
               koncesionarji, bodisi v nadaljevanju energetska podjetja občine, kjer se nahajajo te
               energetski objekti, in zagotovo tudi eno od zelo pomembnih, če najpomembnejših
               tematik, povezano z izkoriščanjem energetskega potenciala rek tudi protipoplavna
               zaščita, ki se jo velikokrat da s pridom izkoristiti in jo zgraditi ravno v tistem
               času, ko nastajajo energetski objekti.</p>
               <p>Kar se osnovnega vprašanja tiče, vprašanja podeljevanja koncesij, mislim, da je tema
               odprta, da je prav, da se poišče razloge, kaj je vodilo do tega neenakomernega
               obravnavanja občin, da se razlogi, vprašanja razrešijo in da se stvari uredijo tako,
               kakor morajo biti, da bodo razmerja med občinami pravilna in primerna. Mislim, da je
               najpomembnejša tematika o protipoplavni zaščiti in da je to tista, okoli katere je
               prav, da spregovorimo in da se potrudimo, da na tistih projektih, kjer se lahko
               takšna protipoplavna zaščita zgradi, tudi zagotovimo, da potekajo stvari nemoteno in
               da bomo potem v prihodnosti lažje vsi skupaj spali - tisti, ki bivamo tam ob rekah,
               ali pa tudi tisti, ki so nosilci odgovornih funkcij, pa mogoče govorijo o
               predhodniki; da se ne bo po lepi, dobri maniri v Sloveniji vedno pralo umazano perilo
               pa bodo nasledniki zopet govorili o nekih objektivnih ali pa tudi subjektivnih
               odgovornosti svojih predhodnikov.</p>
               <p>V našem primeru v okolju, iz katerega prihajam, posavskega prostora, smo v tem
               trenutku deležni tega, da so naša pričakovanja, da bi se marsikaj na urejanju tega
               vodotoka lahko uredilo hitreje, bodisi je to sprejetje še kakšnega državnega
               prostorskega načrta. V mislih imam predvsem hidroelektrarno Brežice in
               hidroelektrarno Mokrice na reki Savi. Prav tako pa bi bilo zelo v redu, če bi se
               podpisale pogodbe za izgradnjo nasipov na hidroelektrarni Krško, kajti lahko bomo
               prišli do tako paradoksalne situacije, da bo energetski del objekta, se pravi,
               jezovna zgradba, strojnica zgrajena, da pa bo zaradi neoperativnosti državnih
               funkcionarjev in uradnikov, ki so zadolženi za zagotovitev sredstev, za sprejemanje
               poslovnih načrtov, pa prihaja do zamika izgradnje nasipov, kar pomeni poplavno
               izpostavljenost na eni strani, na drugi strani pa tudi, z vsakim mesecem, ko
               potencialno pride do zamika, pride tudi do neposredne škode, kajti proizvodnja ene
               takšne elektrarne ni niti pol milijona evrov na mesec in iz tega posledično tudi
               toliko koncesije, toliko sredstev za protipoplavno zaščito. Mislim, da bi bilo prav,
               kot sem že dejal, da iz take razprave potegnemo te poduke, da za preteklost
               razčistimo, da smo pa danes ekspeditivni! In če sam malo kritičen, na teh objektih in
               na teh umeščanjih, ki sem jih prej omenil, bi se dalo tudi debatirati. In o
               ekseditivnosti tistih, ki so nosilcih teh odgovornih funkcij v zadnjem letu, ampak
               temu danes to ni namenjeno in temu tudi ne bom posvečal pozornosti v nadaljevanju.
           </p>
            </sp>
            <sp xml:id="SDZ5-Redna-12-2010-01-11.sp130">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Silven Majhenič, izvolite, imate besedo.</p>
            </sp>
            <sp xml:id="SDZ5-Redna-12-2010-01-11.sp131">

               <speaker>SILVEN MAJHENIČ:</speaker>

               <p>Hvala za besedo, gospod podpredsednik. Sigurno je nekorektno in nezakonito ravnanje,
               da se ni upoštevalo uredbe Vlade Republike Slovenije za izplačilo koncesijskih
               dajatev za energetsko izkoriščanje reke Drave. Ugotavlja se, da dajatve niso bile
               izplačane posameznim občinam, in kot vidimo, to ni odgovorne skrbelo, saj so
               poskrbeli, da je denar odšel tja, kamor nikakor ne sodi. Seveda me zanima tudi leto
               2009, kako je bilo poskrbljeno za ta izplačila občinam, ki so do sedaj bila
               prikrajšana za denar, ki jim je po vsem pravilih pripadal. Zagotovo gre za objekte,
               ki jih ne bi smeli spregledati na reki Dravi. Gre kar za osem energetskih objektov,
               na osnovi česar imajo posamezne občine pravno pravico do sredstev. Neumestno je
               opravičevati stvari za nazaj s stvarmi, ki "ne pijejo vode". Zagotovo je treba
               pojasniti za nazaj odgovornost za stvari, ki imajo posledice danes in čutile se bodo
               tudi še jutri. To je pomembno, kajti zaradi denarja, ki ni bil izplačan občinam, so
               danes ogrožena številna poplavno ogrožena območja. Treba je slediti izboljšanju
               stanja na področju izplačil, kot določa uredba, vendar za nazaj ni mogoče zadev
               popraviti, ampak le olajšati naprej. Zato je prav, da se napaka popravi v dobro
               lokalnih skupnosti, ki so poslušale v opravičila zgodbe za neizplačila iz
               ministrstev, ki niso več aktualna, vendar odgovornost za nazaj je pa vedno mogoča.
               Hvala lepa.</p>
            </sp>
            <sp xml:id="SDZ5-Redna-12-2010-01-11.sp132">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Franco Juri - ga ni. Janez Ribič, izvolite, imate besedo.</p>
            </sp>
            <sp xml:id="SDZ5-Redna-12-2010-01-11.sp133">

               <speaker>JANEZ RIBIČ:</speaker>

               <p>Hvala za besedo. Spoštovani. Moram reči, da spoštujem aktualnega ministra za okolje
               in prostor. Ne morem pa verjeti, da vedno, ko postavljamo vprašanja o problemih na
               Ministrstvu za okolje in prostor, ali gre za dimnikarske probleme, ali za prostorsko
               načrtovanje, ali upravljanje z vodami, vzdrževanje in čiščenje vodotokov, nadzor nad
               temi deli itd.; vedno je kriv nekdo od prej. Mislim, da v letu in več vodenja
               ministrstva pa se le da kaj postoriti in spraviti v red. In da, strokovne službe na
               ministrstvih naj ne bi nič kaj odgovarjale, mislim, da večino zadev na ministrstvih
               vodijo ravno strokovne službe in morajo tudi odgovarjati, saj ministri so nastavljeni
               politično. Prepričan sem, da niso strokovnjaki ravno na vseh področjih, zato si
               želim, da bi začeli delovati odgovorno. Opravljati ljudi, ki jih pa ni tukaj in se ne
               morejo braniti, pa se mi zdi izpod nivoja. Bolje je, da se pogovarjamo, in sprašujem
               se, kako daleč smo s poplavno varnostjo na levem bregu reke Drave, protipoplavnimi
               nasipi, čiščenjem pritokov Drave, nadzorom nad temi deli s strani tistih, ki to
               opravljajo. Mislim, da so to teme za razgovor v Državnem zboru. Hvala lepa.</p>
            </sp>
            <sp xml:id="SDZ5-Redna-12-2010-01-11.sp134">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Matjaž Zanoškar. Izvolite, imate besedo.</p>
            </sp>
            <sp xml:id="SDZ5-Redna-12-2010-01-11.sp135">

               <speaker>MATJAŽ ZANOŠKAR:</speaker>

               <p>Hvala za besedo, gospod podpredsednik. Gospod minister. Kolegice in kolegi.</p>
               <p>Tako kot se mi je na začetku te točke zdelo pravzaprav neumestno ali nepotrebno, da
               se ta razprava odvije v Državnem zboru, toliko bolj sem sedaj prepričan, da se je
               pričela razprava pod to problematiko, to pa zaradi tega, ker ne nazadnje smo lahko
               slišali neki historiat okoli te problematike, teh problemov in mogoče malo več
               ugotovili o tem, kdo vse je kriv, za to da se koncesijske pogodbe ne realizirajo
               tako, kot so bile napisane. Napisana je uredba o koncesijah, napisane so formule,
               dana je pravna podlaga, da se obračunava koncesija, da se to plačuje lokalnim
               skupnostim, ki gravitirajo v tem primeru na to reko. S tem denarjem je mišljeno to,
               da bi te občine si pomagale pri poplavnih zaščitah, tako bi na nek način zaščitile
               prebivalstvo in njihovih imetje na tem območju. Ne nazadnje bi dobili nek prispevek,
               nek denar za degradirano območje, ki se pač s tem, ko je izkoriščanje neke reke
               prisotno, tudi zgodi.</p>
               <p>Nerazumljivo je dejstvo, da se te koncesijske pogodbe oziroma da se to ni začelo
               izvajati takrat, ko je bila sestavljena, takrat, ko je bila dana ta pravna podlaga,
               da se za to izplačuje. Ko gre za razpravo o teh problemih, potem ne morem mimo tega,
               da Koroška je kar v petih občinah prizadeta na ta način. Pet občin je, torej,
               Dravograd, Muta, Vuzenica, Radlje ob Dravi, Podvleka so tiste, ki ne dobivajo
               prispevkov iz naslova koncesij. In če pogledamo naprej, da je Koroška ena od manj
               razvitih regij, kjer škripa in poka po vseh šivih, potem se nam zdi, da to
               pomanjkanje denarja oziroma ta finančna vrzel predstavlja še veliko, veliko večje
               breme za reševanje teh najbolj elementarnih vprašanj, ki zadevajo tudi prebivalstvo
               in ki zadevajo tudi umeščanje energetske reke v njihov prostor.</p>
               <p>Prepričan sem, da bo ta razprava pripomogla h temu, da bodo službe v ministrstvu
               pospešile razvoj dogodkov v pozitivni smeri, da se bodo našle rešitve in da bomo na
               takšen način opravili vse tiste potrebne korekture, ki so sedaj kot vrzel v pravnem
               sistemu, da se bo izplačalo tisto, kar gre vsem lokalnim skupnostim, in da bi takšen
               sistem potem bil tudi naprej zadovoljiv za vse prebivalcev, ki gravitirajo na to
               območje. Hvala.</p>
            </sp>
            <sp xml:id="SDZ5-Redna-12-2010-01-11.sp136">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Zmago Jelinčič Plemeniti, izvolite.</p>
            </sp>
            <sp xml:id="SDZ5-Redna-12-2010-01-11.sp137">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>No, dejstvo je, da je svinjarija, da se denar ni izplačeval, in mene veseli, da je
               gospod minister rekel, da bo vložil kazensko ovadbo proti tistim, ki niso
               izpolnjevali tistega, za kar so bili postavljeni na ministrsko pozicijo. Skrajni čas
               je, da se kaj naredi na temu področju in da se tudi kakšnega od krivcev potem tudi
               "zašije" ne pa, da se bo samo veliko govorilo pa iz vsega skupaj ne bo nič, tako kot
               je pri nas navada.</p>
               <p>Mislim, da je mogoče še vedno, da gospod minister še vedno vrže tudi kašnega iz
               svojega ministrstva ven pa naj potem doma tuhta, kaj je naredil narobe in zakaj je
               naredil narobe. Mislim, da bi bilo smiselno marsikaj prevetriti na temu ministrstvu,
               dejstvo pa je, da tukaj nimamo kaj dosti moči. Današnja razprava se bo zaključila
               brez sklepa, kajti poslovnik ne omogoča nobenega zavezujočega sklepa, ki bi ga
               sprejeli in zopet bo šla ena razprava v nič. To zagotovo ne pomeni, da razprava ni
               pomembna, je zelo pomembna. Pa vendar mislim, kot je že kolega Prijatelj predlagal,
               da bi bilo smiselno, da se poslovniku spremeni v temu, da potem tukaj na takšnih
               sejah sprejmemo lahko tudi kakšne zavezujoče sklepe.</p>
               <p>Drugače pa problematika voda v Sloveniji pravzaprav nikakor ni obdelana. Nič se ne
               ve, dela se z levo roko, najrajši bi se potisnilo vse nekomu drugemu, tako da smo že
               tisto formacijo, ki skrbi za savski bazen, potisnili Hrvatom v roke, zato da se ne bi
               mi tukaj preveč mučili ali pa je mogoče kdo dobil kakšen denar v žep. Ne znamo se
               dogovoriti in celo izpeljati celo tistega, kar so v šestdesetih letih prejšnjega
               stoletja razmišljali, kot eni pravijo, komunistični voditelji, da bi na
               hidrocentralah na toku Save naredili pretočne bariere za pretok ladij in podobno.
               Skratka, tisto, kar so že imeli v Valvasorjevem času, današnji veliki strokovnjaki ne
               znajo ponovno obnoviti in relitavizirati. Skratka, še več razprav, ampak s tem, da bi
               bil konec tudi oplemeniten s kakšnim sklepom. Hvala.</p>
            </sp>
            <sp xml:id="SDZ5-Redna-12-2010-01-11.sp138">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Gvido Kres, izvolite.</p>
            </sp>
            <sp xml:id="SDZ5-Redna-12-2010-01-11.sp139">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
               gospod minister, ki posluša nekje drugje! Poglejte, jaz ne vem, zakaj mi vedno, ko
               pridejo vprašanja, to jemljemo tako nepozitivno. Saj vendar vprašanje je zato
               postavljeno, da se opozori na problem, da se potem s tem problemom tudi lahko kosamo
               oziroma da ga poskusimo rešiti v zadovoljstvo, v tem primeru lokalne skupnosti. Tukaj
               se še enkrat pokaže, da ljudje, ki prihajajo s terena, to problematiko dobro poznajo,
               jo dobro lahko zastopajo in tudi postavijo res kvalitetna vprašanja. To je tudi ena
               izmed tistih tem, o katerih smo se že pogovarjali, da naj ne bi bili svetniki,
               podžupani, župani v Državnem zboru. Kdo pa lahko bolj pozna to problematiko kot tisti
               ljudje, ki se s tem na terenu ukvarjajo?</p>
               <p>Spoštovani gospod minister! Prav nič vam ne štejem v čast, da se zdaj pogovarjamo o
               predhodnih ministrih. Tudi sam sem bil že postavljen v položaj, ko sem prevzel
               ustanovo, ko je bilo treba zadevo rešiti, pa je bila zelo napačno vodena v tistem
               času pred mano, pa se nisem popolnoma nič poglabljal v tiste osebe, ampak v problem.
               Moram reči, da sem se s problemom soočil, ne pa s tem, kdo je kaj narobe naredil. Iz
               tistega, kar je pa bilo narobe narejenega, sem se pa učil, kako ravnati, da ne bodo
               te napake ponovljene in da se zadeva uredi tako, kot je treba. Popolnoma nič drugega
               od tega ministra ne pričakujemo kot to, da temu primerno tudi ukrepa in temu primerno
               tudi deluje. Ti problemi s koncesijskimi dajatvami so zagotovo taki problemi, o
               katerih je treba spregovoriti, kajti lokalna skupnost zelo potrebuje sredstva, da se
               zadeve, ki se na to vežejo, urejajo. In to je to.</p>
               <p>Zdaj iskati krivdo pri gospodu Janezu Podobniku, če štejem mogoče še mandat nazaj,
               pri gospodu Kopaču, je popolnoma brez zveze. Gospodu ministru bi predlagal, da
               predvsem pogleda sedaj stanje, kakršnega ima. In še eno stvar bi povedal: problemi,
               ki se trenutno dogajajo, in tudi situacija, v kateri se nahajate, zagotovo ni to plod
               dela prejšnjih ministrov, ampak stanja v trenutni vodstveni strukturi.</p>
               <p>Tako da bi apeliral, da se osredotočimo predvsem na probleme, da govorimo o osebah
               takrat, ko so tukaj, in seveda, če ste ocenili, da je treba zadevo sprožiti pred
               sodnimi oblastmi, jo je treba sprožiti. Pa najbolj verjetno ne samo te, ampak bi
               lahko kar v vrsto postavili ljudi, ki bi se s tem ukvarjali.</p>
               <p>Ampak, še enkrat poudarjam: to ni produktivna zadeve, sploh pa ne za razpravljanje v
               parlamentu. Če se te zadeve naredijo, se lahko naredijo, se lahko naredijo prijave.
               Tukaj in zdaj pa je treba reševati te probleme, s katerimi se soočamo.</p>
               <p>Hvala lepa.</p>
            </sp>
            <sp xml:id="SDZ5-Redna-12-2010-01-11.sp140">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Milan Čadež - ga ni. Tadej Slapnik - ga ni. Vito Rožej - ga ni.</p>
               <p>Gospod Srečko Prijatelj, želite, izvolite? Ne. (Se odpoveduje.)</p>
               <p>Gospod Joško Godec - ga ni. Gospod Žerjav, želite? Ne.</p>
               <p>Želi besedo še gospod minister? Izvolite, imate besedo.</p>
            </sp>
            <sp xml:id="SDZ5-Redna-12-2010-01-11.sp141">

               <speaker>KARL VIKTOR ERJAVEC:</speaker>

               <p>Hvala za besedo.</p>
               <p>Moram povedati, da mi se bomo trudili to napako popraviti, poiskati neko pravno
               rešitev, kako ta denar za nazaj zagotoviti za občine, ki dejansko potrebujejo ta
               sredstva za večjo poplavno varnost. Gre pa za zelo zahtevno pravno vprašanje, ker
               uredba za leto 2008 ne more biti podlaga za izplačilo, bi morala biti sprejeta leta
               2007. Zagotavljam, da bomo z najboljšimi pravniki, mogoče tudi z institutom
               pregledali, kako poiskati pravno podlago, da bodo občine ta sredstva dobile.</p>
               <p>Zakaj ni v letu 2009 teh izplačil? To je bilo vprašanje. Saj ni pravne podlage! V
               tem je problem, da v letu 2008 občine niso prejele milijon 500 evrov, v letu 2009 ne
               bodo prejele, razen če bom še tako dolgo minister, da to uredbo pripravim s pomočjo
               vrhunskih pravnih strokovnjakov. Na vsak način, kot minister pa sem odgovoren, da
               ugotavljam, kdo bi lahko bil odgovoren. Kot ste sami povedali, jaz sem dolžan, da
               ukrepam, bom pač dal to ovadbo, naj neodvisno sodstvo ugotovi, nima to nobene
               povezave s politiko ali čemerkoli. Tu gre za strokovno napako, vsaj upam, če bodo pa
               kakšni drugi organi še kaj več ugotovili, pa toliko bolj, bomo vsaj ojačali pravno
               državo.</p>
               <p>Tako je moje zagotovilo: dokler pač ne bom razrešen, bom delal v tej smeri. Sem pa
               prepričan, da bo tudi moj naslednik s takšno vnemo to zadevo razreševal, zato da bodo
               občine dobile ta denar in zato da mi zavarujemo varnost, premoženje in življenje
               državljanov. Veste, gre za to vprašanje, kdo bi bil pa odgovoren, če bi decembra
               poplavile poplave, ki so bile zelo resne, če bi nekdo umrl. Kdo bi odgovarjal za to?!
               In zato je meni žal, da nekateri pravijo, da parlament ni pravo mesto za takšno
               razpravo. Vi bi se rajši pogovarjali o tehničnih zadevah, ko postane zadeva preveč
               neprijetna. Hvala bogu, da ni bilo nobene žrtve. Ampak mislim, da je parlament pravo
               mesto. Se bomo še kaj srečali, bomo še kaj govorili tudi o odgovornosti ministra. Jaz
               se te razprave prav veselim, ker vem, da poslanke in poslanci Državnega zbora uživajo
               polno zaupanje naših državljanov, za to ste bili izvoljeni. Tudi ste moralno
               pokončni, sem prepričan, sicer ne bi bili izvoljeni, in tudi sem prepričan, da boste
               glasovali po svoji vesti. Tako mislim, da ta uvod v to razpravo nove politike - nove
               politike, pa se opravičujem gospodu Trofeniku, ki je član Zaresa, pa je to slučajno
               njihovo geslo. Saj včeraj v Dražgošah sem pa rekel "nora politika". Ker ta nora
               politika lahko pripelje tudi v Dražgoše. Ampak upam, da temu ne bo tako. Nočem
               dramatizirati, ker bodo rekli, že spet izkoriščam svoje verbalne sposobnosti, svoje
               nastopaštvo - ampak OK, sem pa prebral nekaj lepo, da sem politik novega kova. Jaz pa
               upam, da boste vi poslanci in poslanke novega kova, da bomo delali za blagostanje
               ljudi, da bomo ta denar našli, našli pravne podlage in zagotovili poplavno varnost.
               Zakaj bi pa imeli ljudje, ne vem, mokre kleti, škodo na fasadi, potem mora pa uprava
               za reševanje in zaščito reševati gasilce. Veste, koliko smo naredili za njih, koliko
               prostovoljno morajo potem garati, reševati to premoženje, potem občinske komisije
               ocenjujejo to škodo. To je vse zaradi nezadostne poplavne varnosti, zaradi tega, ker
               v letu 2008 nismo zagotovili milijona in pol, pa v letu 2009 ne vem, če bomo uspeli -
               če bo pravna podlaga - ampak jaz verjamem v našo pravno stroko, bodo že našli neko
               rešitev. Potem ko občinske komisije naredijo to oceno, pride to na Ministrstvo za
               okolje in prostor in mi naredimo program in potem na podlagi tega programa saniramo
               te poplave.</p>
               <p>Zato mislim, da je ta razprava danes bila zelo dobrodošla. Veste, da v uvodu sem
               povedal poslancu iz stranke Zares, ki zagovarjajo novo politiko, in jaz sem razumel
               tudi v tem duhu to poslansko vprašanje, da verjamem v njegovo iskrenost, da je
               postavil vprašanje, zato ker ga skrbi za varnost ljudi, ga skrbi, kakšna bo naša
               poplavna varnost in tako dalje. Jaz nisem videl nobenih slabih namenov ali pa, da
               mene rušil. Saj to je najmanj pomembna zadeva! Pomembno pa je, da smo danes določene
               stvari ugotovili. Jaz tudi spoštujem načelo domneve nedolžnosti, vendar moram reči,
               poglejte, če uredba ni bila objavljena v letu 2007 in zaradi tega nimamo pravne
               podlage za izplačilo teh sredstev občinam - kdo je odgovoren? Kdo? Referent, kdo? Ali
               predsednik Vlade takratne, ker on je podpisan pod tisto uredbo v letu 2008. Veste, ta
               zadeva ni tako enostavna. Ne bi želel, da bo na koncu predsednik Janez Janša kriv. In
               bodo rekli, kako to, da uredba ni bila objavljena v letu 2007, in zakaj občine niso
               prejele tega denarja za en pomemben problem v tej državi, ko gre za življenje in
               premoženje ljudi. Kaj, če bi se tam kakšen otrok utopil? Ali se vi zavedati
               odgovornosti? Pa verjamem, da ne more biti predsednik takratne vlade biti za to kri!
               Verjamem pa, da bi lahko minister, če bi bil skrben, preveril, ali je uredba, ki je
               bila obravnavana na Vladi 2007, bila objavljena v letu 2007? Ampak, poglejte, naj to
               ugotavljajo pristojni organi. Jaz se s tem ne bom ukvarjal. Sem pa vesel, da gremo na
               nove pravne standarde, ker mislim, da jih ta država potrebuje. Tako mislim, da ta
               razprava je bila zelo dobra, jaz sem hvaležen poslancu Zaresa, gospodu Trofeniku, ker
               sem prepričan, da to vprašanje on ni sprožil kar tako, tudi ne zato, da bi meni
               nagajal. Tudi sam je povedal, kakšne težave je imel. On je hotel pred tem, ko je
               postavil to vprašanje, to vprašanje razrešiti drugje. In lahko gremo kronologijo
               pogledat, pa verjetno je ne bo ponavljal. Kakšno naključje - vse se lepo ujema. Tudi
               tempo je bil pravi. Mislim, da je danes pravi trenutek, da razpravljamo o teh
               vprašanjih. Sem vam hvaležen, gospod poslanec Trofenik. Mislim, da je to pravi
               trenutek za takšno razpravo, da boljšega nismo imeli. In moram biti hvaležen tudi
               slovenskim nogometašem, ker se mi zdi, da oni mojo kožo rešujejo. Pa bo to mogoče
               slišati že spet preveč "tako." Ampak, ali veste, zakaj je bila ta seja prekinjena in
               zakaj nismo vseh vprašanj obravnavali? Zato, ker je bila nogometna tekma
               Slovenija-Rusija. Smo prekinili in nadaljevali danes. Kakor so slovenski nogometaši
               imeli srečo in zmagali z 1:0 in gredo na svetovno prvenstvo, tudi jaz sem deležen
               neke čudne sreče, da imamo danes to razpravo. Ker takrat ta razprava ne bi bila tako
               aktualna, kot je v tem trenutku, ko je tudi predsednik Vlade v prejšnjem tednu
               napovedal, skupaj sva imela novinarsko konferenco, kjer je povedal, da bo podal
               predlog za razrešitev. Razlog pa za to, da postavimo nove standarde odgovornosti.</p>
               <p>Mislim, da bo uvod v leto 2010 odličen, tudi za Državni zbor, da pogledamo poleg
               gospodarske, finančne krize, kaj lahko storimo, tudi bomo kaj dorekli o moralni
               krizi, ki razjeda to državo. Gospod Trofenik, sicer ste član Zaresa, vidim, da se
               zavzemate za novo politiko; prepričan sem, da bodo določene spremembe v letu 2010, da
               bo v Sloveniji zavel nov veter. Če bomo mi to moralno krizo presegli v naslednjih
               mesecih, verjemite, da bomo tudi gospodarsko, finančno. Saj poglejte, Slovenci smo
               narod zmagovalcev! Če pogledate šport, ki je najbolj krut, kjer je tekma res "na
               trdo". Poglejte, prva mesta: Majdičeva, potem moj soobčan, Kranjc Kranjčan.
               Pozdravljam tudi prvič gospoda Potočnika, ki je zasedel to mesto. Mislim, da ste
               ponosni nanj, da bomo imeli lep sprejem, čeprav sem v sosednji občini, ampak... Hočem
               reči, Slovenci smo dobri. Da bomo pa še boljši, se bo treba v tem prostoru se mogoče
               povprašati po moralnih vrednotah, kaj je tisto pravo. Tisto nas bo vleklo naprej. Če
               so pa moralne vrednote neki drugi, parcialni interesi, ko nekdo lahko sam eliminira
               določene ljudi - pa ne bom povedal, za koga gre, ker ni to točka te razprave. Mene,
               recimo, pravijo, da sem premočan, zato ni treba eliminirati, kaj potem z malimi
               ljudmi, če se zameriš. Saj nimaš šans, da se braniš. Če bi naredili analizo glede
               alkoholizma, bi ugotovili, da veliko ljudi tudi zaradi tega pije in se zapije. Ne bi
               pa rad tega povezal še z lastnostjo, ki jo imamo, da smo samomorilci. Po navadi, ko
               izgubiš vsa upanja, ko vidiš, da neke moralne vrednote ne stojijo, smo Slovenci,
               moški del, gremo naprej za šank in pijemo, pa tam smo potem najbolj pomembni v tistem
               prostoru. Ampak tega ne smemo početi.</p>
               <p>Zato se veselim vseh teh razprav v naslednjih tednih in mislim, da bo to zelo
               koristno za nas, za poslanke, za poslance, za nas, ministre, in tudi za nekdanje
               ministre. Ne morejo biti nedotakljivi, kaj so oni počeli v svojem mandatu in kakšna
               je njihova odgovornost. Čudim, da predsednik Računskega sodišča vidi samo tri mesece
               moje odgovornosti, ne vidi pa štiri leta odgovornosti nekoga drugega. Ali zadostuje
               samo, da ne opravljaš več funkcije in nimaš nobene odgovornosti več? Poglejte, vsak
               mora svoje posel opravljati odgovorno, tudi z zavestjo, da nekoč tega posla ne bo več
               opravljal, ampak je pa odgovoren za vse tisto, kar je pač počel v tistih štirih
               letih.</p>
               <p>Poslanec, gospod Trofenik, iskreno se vam zahvaljujem za to vprašanje. Mislim, da je
               tudi nekdo zgoraj poskrbel, da je tempo pravi. Tudi, kot ugotavljam, slovenskim
               nogometašem se zahvaljujem, da smo takrat sejo prekinili in da smo danes imeli res
               izjemno razpravo. Hvala.</p>
            </sp>
            <sp xml:id="SDZ5-Redna-12-2010-01-11.sp142">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Trofenik kot predlagatelj, izvolite.</p>
            </sp>
            <sp xml:id="SDZ5-Redna-12-2010-01-11.sp143">

               <speaker>VILI TROFENIK:</speaker>

               <p>Hvala za besedo. Zelo kratko.</p>
               <p>Rad bi na koncu ugotovil, da je na podlagi razprave in odgovore ministra nesporno,
               da je bilo vprašanje umestno. To zadovoljstvo ugotavljam zato, ker ob postavljanju
               vprašanja ni bilo takega večinskega mnenja.</p>
               <p>Drugič. Da je minister v imenu Vlade obljubil realizacijo ali popravek te napake ali
               kakorkoli jo imenujemo, ali "kiksa", oprostite izrazu, ki se ne bi smel zgoditi, ne
               glede na pravne in druge komplikacije, za katere sem prepričan, da bodo iz tega
               sledile.</p>
               <p>Tretje. Na podlagi razprave je bilo mogoče ugotoviti visoko stopnjo strinjanja.
               Upam, da bo ostala tudi pri odločanju, pri eventualnih, nujno potrebnih spremembah
               zakonodaje. Ker je pa poslovnik tak, kot je, in nam omogoča direktno pripravo in
               sprejemanja ustreznega sklepa, ki bi moral slediti taki razpravi, pa obljubljam, da v
               okviru veljavnega poslovnika oziroma tistega, kar poslovnik dopušča, bomo našli in
               pripravili ustrezen sklep, ki bi na nek način zavezoval Vlado in pristojno
               ministrstvo, da pride do ustreznih korektnih popravkov. Hvala lepa.</p>
            </sp>
            <sp xml:id="SDZ5-Redna-12-2010-01-11.sp144">

               <speaker>PODPREDSEDNIK FRANCE CUKJATI:</speaker>

               <p>Hvala. Vsi pripravljeni razpravljavci, ki ste to želeli, ste dobili besedo. Ker pa
               čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati. Ja, vidim roke.
               Odpiram prijavo. Čas za razpravo je po pet minut na prijavljenega. Gospod Vizjak,
               izvolite, imate besedo.</p>
            </sp>
            <sp xml:id="SDZ5-Redna-12-2010-01-11.sp145">

               <speaker>MAG. ANDREJ VIZJAK:</speaker>

               <p>Hvala lepa, podpredsednik.</p>
               <p>Spoštovani minister, tako kot vi tudi jaz ne verjamem, da je naključje, da se zgolj
               o vaših odgovorih na poslansko vprašanje odvija razprava. Namreč, odgovori ministrov
               in tudi predsednika Vlade so velikokrat pomanjkljivi, veliko predlogov za razpravo o
               teh odgovorih je bilo s strani opozicije. Veliko, nekaj deset na sejo in le pri
               ministru za okolje in prostor se je že kar nekajkrat primerilo, da opravimo razpravo,
               in to s podporo nekaterih koalicijskih strank in poslancev.</p>
               <p>Spoštovani, prepričan sem, toliko v bran ministru, da to ni rezultat le odgovorov
               ministra, ampak je rezultat tudi določene presije, politične presije s strani
               posameznih koalicijskih poslanskih skupin na ministra. Toliko o politični kulturi in
               o nedolžnosti teh vprašanj in teh razprav. Ne bom nizal primerov, ko bi bilo mogoče
               opraviti še bolj utemeljeno razpravo na prazne odgovore, pravzaprav sploh neodgovore,
               kajti ni bilo ničesar kot v temu primeru. Vendar kakor koli, tudi v temu odgovoru
               oziroma v tem je bilo nekaj podvprašanj, na katera pa nisem dobil odgovora. In
               minister, to pa je moj drugi del sedanje razprave, ki pa je nekoliko bolj kritičen.
               Res je, povsem nič niste odgovorni za neobjavo te uredbe in kaj je vzrok. Zato je
               prav, da se utemelji in odgovori. Povsem vi nimate nič s to uredbo, ki naj bi bila
               ali pa morala biti objavljena v letu 2007, pa je bila v letu 2008 in je povzročila
               številnim škodo. Imate pa kar nekaj s tem, da ni bilo do sredine preteklega leta, to
               sem opozoril v razpravi, pa nisem dobil odgovora, da ni bil sprejeta finančna
               konstrukcija. Nadaljevanja vlaganja v vodno infrastrukturo ob gradnji verige
               hidroelektrarn, ker te finančne konstrukcije ni bilo, še danes stoji projekt
               izgradnje hidrocentral, še posebej projekt izgradnje akumulacijskega bazena pri
               hidroelektrarni Krško. To pa sodi v ta mandat oziroma sedanji mandat in v preteklo
               leto. In ker ni bil realiziran sklep Vlade, namreč sklep Vlade je bil, da mora
               okoljsko ministrstvo najti finančno konstrukcijo za izgradnjo oziroma za financiranje
               vodne infrastrukture ob izgradnji hidrocentral, ker ta sklep ni bil realiziran je bil
               razveljavljen razpis k izgradnji akumulacijskega bazena pri hidroelektrarni Krško. O
               tem ni bilo govora, čeprav leti povsem na ta mandat in nič ne leti nazaj. Zato si
               vedno in znova oprati roke, češ jaz sem nedolžen, za menoj oziroma vsi pred menoj so
               pa pogrešili, ni povsem korektno in ni povsem na mestu. Toliko tudi o tem. Predlagam
               še enkrat, da se res celovito uredijo koncesije, pa vsaj na energetskih objektih, ki
               uporabljajo vodotoke za proizvajanje električne energije, vsaj tam da se uredi. Kaj
               šele, da bi dali na skupni imenovalec tudi vse termoobjekte in morebiti tudi kakšne
               nove, sedaj nastajajoče energetske objekte, kot so na primer sončne elektrarne ali pa
               celo geotermalne elektrarne ali kaj podobnega. Torej, več kot nujno je spoprijeti se
               s temi problemi; in še enkrat, tudi sam ne delim oziroma sam nisem takšen optimist,
               da je bilo v mandatu prejšnje vlade vse narejeno. Tudi v mandatu prejšnjih vlade ni
               bilo in tudi v mandatu te vlade ne bo. Vedno je še kaj treba postoriti. Ne zameriti
               poslancem, tudi če smo bili odgovorni za posamezna področja v preteklosti, da
               opozarjamo na to, kaj je še treba storiti.</p>
            </sp>
            <sp xml:id="SDZ5-Redna-12-2010-01-11.sp146">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Prijatelj.</p>
            </sp>
            <sp xml:id="SDZ5-Redna-12-2010-01-11.sp147">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Minister, še enkrat bi rad poudaril, da
               verjamemo v Slovenski nacionalni stranki, da vi direktno niste odgovorni za to, o
               čemer se sedaj razpravlja, in tudi za posledice, verjetno, boste imeli več kot dovolj
               argumentov, če bodo nastale takšne in drugačne materialne, finančne in verjetno še
               kakšne druge - se boste znali pred sodiščem zagovorjati.</p>
               <p>Ampak vendar, gre za princip. Sprašujem vas, tega ni bilo zaznati v odgovoru, zato
               sem se tudi prijavil še enkrat k razpravi. Gre za princip: Kdaj bomo popravili to
               krivico tem občinam, ki so ta sredstva planirala? Planirala so jih v svojih
               proračunih, zato so seveda pripravljala tudi - kar nekaj občin vem, da je pripravilo
               projektne zadeve, ki bi bile financirane iz teh finančnih sredstev. Nenazadnje gre za
               milijone evrov, ki niso bili podeljeni ne po vaši krivdi, še enkrat povem, po krivdi,
               evidentno po krivdi prejšnje vlade - spoštovani gospod Vizjak, tako je. In gre v
               bistvu tudi za to, da enkrat poiščemo to odgovorno osebo, kajti jaz bi vendarle iz te
               debete rad eno, bom rekel, primerjavo naredil. Delavec v neposredni proizvodnji, če
               naredi škodo podjetju, je v skladu z zakonom o delovnih razmerjih iz krivdnih
               razlogov razrešen. Preprosto, dobi odpoved po domače in vržejo ga na cesto pa to še
               zapišejo v delovno knjižico. Zdaj delovnih knjižic ni več, je pa verjetno to en tak
               velik minus za njega pri iskanju nove službe.</p>
               <p>V sistemu javnih uslužbencev se nikomur nič ne zgodi. Verjamem, da tudi ta
               malomarnost, zakaj odredba šele 27. 12., zakaj ni bila objavljena v tekočem letu,
               zakaj ni bilo pogojev, da se občinam nakaže ta denar, čeravno vemo, da se je zbral na
               posebnem računu. Mogoče zaradi tega, ker smo investirali to nekam drugam. Prej sem
               povedal dvom in sum, da je to šlo v Zvon 1, ki tega denarja še dan danes ni vrnil in
               bi želel, da tudi v bistvu to raziščemo. Predlagal sem vam, spoštovani minister, da
               opozorite kriminaliste in po uradni dolžnosti seveda prijavite to zadevo, ta nečeden
               posel, in da poiščete v bistvu to hudodelsko združbo, ki je botrovala temu dogodku.
               Gre konec koncev za 25 milijonov denarja, ki smo ga dali nekomu z zavedanjem, da ga
               nikoli več ne bomo dobili nazaj. Seveda verjamem, da je zdaj bilo treba zavlačevanje,
               šele 27. 12. smo sprejeli vladno odredbo in čas nas je seveda prehitel, nismo je
               mogli objaviti v Uradnem listu, ni bilo pogojev za izplačilo.</p>
               <p>To je povsem razumljivo, če poiščemo vzročno povezavo, zakaj je to bilo. Ta vzročna
               povezava je v Zvonu 1, ki še zdaj zvoni bolj slabo, ampak zvoni. Želel bi vedeti, kaj
               bomo naredili s to odgovorno osebo, ker za to "svinjarijo" je ime in priimek, in če
               bomo ukrepali. Ali bomo po sistemu tega zakona o delovnih razmerjih ugotavljali
               odgovornost tudi za tega uradnika, uradnico in mu bomo pokazali vrata. Če imate čas,
               verjamem, da toliko časa boste še na ministrstvu, da lahko koga, po domače povedano,
               "v rit brcnete". Hvala lepa.</p>
            </sp>
            <sp xml:id="SDZ5-Redna-12-2010-01-11.sp148">

               <speaker>PODPREDSEDNIK FRANCE CUKJATI:</speaker>

               <p>Hvala. Zaključili smo razpravo. S tem zaključujem tudi to točko dnevnega reda.</p>
               <p>Prehajamo na 3<title> 0. TOČKO DNEVNEGA REDA - TO JE NA RAZPRAVO O ODGOVORU MINISTRA ZA
                  OKOLJE IN PROSTOR KARLA VIKTORJA ERJAVCA NA POSLANSKO VPRAŠANJE VILIJA TROFENIKA V
                  ZVEZI Z IZDAJO GRADBENIH DOVOLJENJ ZA IZDELAVO ŠIROKOPASOVNIH OMREŽIJ </title>.
               Državni zbor je na 10. seji sklenil, da opravi razpravo o odgovoru, ki ga je minister
               za okolje in prostor Karl Viktor Erjavec podal na poslansko vprašanje Vilija
               Trofenika v zvezi z izdajo gradbenih dovoljenj za izdelavo širokopasovnih omrežij.
               Besedo dajem gospodu Viliju Trofeniku za dopolnilno obrazložitev zahteve za razpravo
               o odgovoru ministra za okolje in prostor. Izvolite, imate besedo.</p>
            </sp>
            <sp xml:id="SDZ5-Redna-12-2010-01-11.sp149">

               <speaker>VILI TROFENIK:</speaker>

               <p>Še enkrat najlepša hvala za besedo, gospod podpredsednik. Zelo kratko.</p>
               <p>Nedvomno je izgradnja širokopasovnih omrežij in še zlasti 45 milijonov evrov,
               pridobljenih s strani Evropske unije za ta namen, dobrodošla, seveda pa zadeva ni
               tako enoznačna, kot bi to na prvi pogled zgledalo. Ne samo, da si je teh 45 milijonov
               razdelilo 12 občin, katerih župani pripadajo eni bivši politični opciji, mislim,
               bivši koaliciji, vendar tega v tem trenutku ne želim posebej problematizirati,
               prihajajo še težji problemi pri realizaciji samih gradenj, in sicer z vidika
               predpisov, ki urejajo gradnje oziroma posege v prostor. Zato sem vprašal ministra,
               pristojnega za gradnje, to je ministra za okolje in prostor, ali so bile upoštevane
               določbe, zlasti dve, ki se tičeta gradnje objektov, da mora investitor dokazati, da
               razpolaga z zemljiščem, in drugič, da morajo biti projekti revidirani. Na to svoje
               vprašanje sem dobil zelo kratek odgovor ministra, da ne, ker gradbena dovoljenja niso
               potrebna oziroma jih ministrstvo oziroma podrejene upravne enote, kar bi bilo možno,
               ne izdajajo. Seveda tako prejšnji 7. člen - medtem smo namreč spremenili Zakon o
               elektronskih komunikacijah - pravi: "Elektronska komunikacijska omrežja in bodoča
               infrastruktura, ki je namenjena za povezovanje z javnimi komunikacijskimi omrežji in
               izvajanje javnih komunikacijskih storitev, mora biti grajena v skladu s predpisi o
               urejanju prostora, graditvi objektov, vključno z novimi bistvenimi lastnostmi..." in
               tako naprej, da ne berem. Seveda, edino tretji odstavek tega člena, točka 4, pa
               pravi, da "ne glede na to, da javna komunikacijska omrežja niso bila namenjena
               zagotavljanju gospodarske službe, se smatra za vzdrževalna dela povečanje
               zmogljivosti obstoječih ali postavitev novih sistemov zvez ter dostopovnega omrežja."
               Pojem "dostopovnega omrežja" v zakonu, ne starem ne novem, nikjer ni opredeljen in
               očitno gre za zlorabo, ki je prisotna zadnji dve leti, od leta 2007, da se tako
               zahtevni posegi v prostor, kot je gradnja nekaj deset kilometrov omrežja, izvajajo
               dobesedno po domače. Zato je sicer nujno treba dokazovati razpolagalno pravico z
               zemljiščem s tako imenovanimi služnostnimi pogodbami ali drugimi inštrumenti, vendar
               v Sloveniji se dogaja to, da posamezne investicije nimajo niti 40% potrebnih
               služnostnih pogodb, to pomeni, da gre za nedovoljene gradnje z evropskimi sredstvi in
               da projekti niso bili kontrolirani. Tako prihaja do situacij, da imamo levo stran
               vaške ceste, ki je bela lisa in dobijo z evropskimi sredstvi omrežje, desna stran ni
               bela lista in tisti državljani ne dobijo ničesar. Takšna je kvaliteta uporabe
               namenskih evropskih sredstev in bojim se, da nas bo še zelo bolela glava, nekatere
               bolj, nekatere manj, ker ni pričakovati, da ustrezne službe ne bi tega pripoznale,
               spoznale in bodo zahtevale ustrezne sankcije.</p>
               <p>To je bil namen vprašanja, da se jasno in glasno pove, na podlagi katere zakonske
               določbe se izvajajo gradnje, in sami lahko zaključimo, da gre za zlorabo 4. točke
               tretjega odstavka, in to za najbolj grobo zlorabo, ker pojem "dostopovnega omrežja" v
               zakonski terminologiji nikjer ni opredeljen. Hvala lepa.</p>
            </sp>
            <sp xml:id="SDZ5-Redna-12-2010-01-11.sp150">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo dajem ministru za okolje in prostor gospod Karlu Viktorju Erjavcu.
               Izvolite, imate besedo.</p>
            </sp>
            <sp xml:id="SDZ5-Redna-12-2010-01-11.sp151">

               <speaker>KARL VIKTOR ERJAVEC:</speaker>

               <p>Spoštovani predsedujoči, hvala za besedo! Spoštovanemu poslancu, zopet iz stranke
               Zares, nova politika, gospodu Trofeniku se zahvaljujem za to vprašanje, se pa
               opravičujem, da imam gradivo, ker hočem zakonske podlage natančno prebrati, ker bo
               magnetogram o tem.</p>
               <p>Zakon o graditvi objektov določa področje graditve vseh objektov. Potem imamo
               uredbo, ki določa vrste objektov glede na zahtevnost in ta določa štiri vrste
               zahtevnosti: zahtevne, manj zahtevne, nezahtevne in enostavne objekte. Investitor
               mora pred začetkom gradnje vseh objektov, razen za enostavne, pridobiti gradbena
               dovoljenja. In tukaj se zdaj srečujemo s tem, ali gre pri gradnji širokopasovnih
               omrežij za zahtevno gradnjo, manj zahtevno, nezahtevno oziroma za enostavno. In
               strokovnjaki so se postavili v zvezi s tem vprašanjem, na pozicijo, da je gradnja
               širokopasovnih omrežij enostavna gradnja in da ni potrebno gradbeno dovoljenje. Iz
               tega izhajajo zapleti, ki jih vi omenjate.</p>
               <p>Ministrstvo za okolje je tudi ministrstvo za prostor in naši strokovni sodelavci
               pripravljajo in so odgovorni za to zakonodajo - Zakon o graditvi objektov in tako
               dalje. Vendar, kar se tiče gradnje širokopasovnih omrežij, imamo mi še en zakon, ki
               pa sodi v pristojnost vašega predsednika, to je pristojnost Ministrstva za visoko
               šolstvo, znanost in tehnologijo, in upam, da ne bo to razumljeno kot moj grob napad
               na ministra. Ker, poglejte, saj ste vi postavili to vprašanje tako, da tukaj kakšnih
               dvomov ne sme biti, želim samo korektno odgovoriti. In Zakon o elektronskih
               komunikacijah ureja tudi področje graditve in delovanja elektronskih komunikacijskih
               omrežij, med katera sodijo tudi širokopasovna omrežja. Iz te ureditve v posebnem
               zakonu, ki spada v pristojnost ministra za visoko šolstvo, znanost in tehnologijo, je
               določeno, da za gradnjo širokopasovnih omrežij ni treba gradbenega dovoljenja.
               Gradnja se izvaja kot izvedba vzdrževalnih del. Jaz sicer kot pravnik, moram reči, ne
               razumem. Gre za čisto nove objekte, zakon o elektronskih telekomunikacijah pa določa,
               da pri vzdrževanju ni potrebno. Jaz se strinjam, zdaj ne vem, ali gre tam pri vas za
               vzdrževanje, verjetno gre za vzdrževanje. Pojdite pogledat, mogoče pa se vi motite,
               ker ne bi pa rad nobenemu naredil krivice. Ste vi šli pogledat? No, bi vas prosil, da
               v nadaljnji razpravi, da mi res dokažete da gre tam za novogradnjo in ne za
               vzdrževanje, ker sicer boste vi v hudih težavah, zlasti zato, ker ste postavili zelo
               nerodno vprašanje in vas bo predsednik vaše stranke grdo gledal, tega pa si ne bi
               želel.</p>
               <p>Naj zaključim, ker imam samo še minuto. Poglejte, mi smo v zvezi s to zadevo poslali
               dopis na Ministrstvo za visoko šolstvo, znanost in tehnologijo. Želeli smo tako
               razumeti ta člen iz Zakona o elektronskih komunikacijah. Podpisana je gospa Barbara
               Pernuš Grošelj, visoka uradnica, vodja sektorja za zakonodajo s področja
               informacijske družbe. To je gotovo gospa, ki je največja avtoriteta na področju
               razlaganja Zakona o elektronskih komunikacijah. Mislim, da drugega večjega ni. Oni
               pravijo, strinjamo se, da po Zakonu o elektronskih komunikacijah za gradnjo
               širokopasovnih omrežij ni treba pridobiti gradbeno dovoljenje v zvezi z definicijo
               vzdrževalnih del v javno korist, v povezavi s predpisi o graditvi objektov. V
               kategoriji dostopnih omrežij, 4. točka, tretji odstavek, 7. člen Zakona o
               elektronskih komunikacijah se namreč .../Opozorilni znak za konec razprave./...
               nahajajo tudi širokopasovna omrežja.</p>
               <p>Moram reči, da kot minister, sem slučajno tudi diplomirani pravnik, čeprav stalno
               poslušam, da sem zanič pravnik, ampak mene nihče ne bo prepričal, da lahko na podlagi
               določbe, ki omogoča vzdrževalna dela, gradiš novo mrežo. Zdaj vas pozivam, vas
               izzivam, ali ste vi prepričani, da ne gre za vzdrževanje telekomunikacij? Ker sicer
               ste v hudi godlji.</p>
            </sp>
            <sp xml:id="SDZ5-Redna-12-2010-01-11.sp152">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, čas je potekel.</p>
            </sp>
            <sp xml:id="SDZ5-Redna-12-2010-01-11.sp153">

               <speaker>KARL VIKTOR ERJAVEC:</speaker>

               <p>Hvala.</p>
            </sp>
            <sp xml:id="SDZ5-Redna-12-2010-01-11.sp154">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Matjaž
               Zanoškar, v imenu Poslanske skupine DeSUS.</p>
            </sp>
            <sp xml:id="SDZ5-Redna-12-2010-01-11.sp155">

               <speaker>MATJAŽ ZANOŠKAR:</speaker>

               <p>Hvala za besedo, predsedujoči, spoštovani gospod minister, kolegice in kolegi.</p>
               <p>Poslanska skupina DeSUS je že pri pričetku in pri pozivu na širšo obravnavo v zvezi
               z izgradnjo širokopasovnih omrežij izkazala mnenje, da ta razprava ni potrebna. Ni
               potrebna v temu smislu, ker je osnova za izgradnjo širokopasovnih omrežij točno
               določena in precizirana v Zakonu o graditvi objektov in pa tudi v Zakonu o
               telekomunikacijskih omrežjih. Mislimo, da gre za izgradnjo nezahtevnih objektov in
               prav zaradi tega ni potrebno gradbenega dovoljenja. Res pa je, da Zakon o
               telekomunikacijskih omrežij precizira, da se izgradnja širokopasovnih omrežij smatra
               kot vzdrževalno delo, tako da ni potrebna izdaja gradbenega dovoljenja.</p>
               <p>Pa če razširimo še to vsebino malo širše, potem smo lahko slišali, da država oziroma
               Ministrstvo za visoko šolstvo, znanost in tehnologijo namenja približno petintrideset
               milijonov v temu trenutku za izgradnjo širokopasovnih omrežij po Sloveniji, in če
               temu dodamo še to, da so izgradnja del širokopasovna omrežja višjega standarda za
               naše državljanke, in državljane in če temu rečemo tudi to, da se širokopasovna
               omrežja izključno gradijo na ruralnem področju, potem vemo, da je to projekt in
               denar, ki se namenja v pravo smer in za prave stvari. Če pa bi temu dodali še
               zahtevo, da se za vse te projekte izdela in pridobi gradbeno dovoljenje, potem lahko
               rečemo, da bi to zelo, zelo podaljšalo rok celotne izvedbe in realizacije teh
               projektov. Verjetno bi šlo za dve leti v katerih bi pridobivali gradbeno dovoljenje,
               ker bi bilo precej nesmiselno tudi glede intenzivnosti in uspešnosti črpanja
               evropskih sredstev.</p>
               <p>Poslanska skupina DeSUS meni, da razprava seveda bo stekla tako kot je bila
               zastavljena, vendar smo močno prepričani v to, da za izgradnjo širokopasovnih omrežij
               ni treba izdajati gradbenega dovoljenja. Hvala lepa.</p>
            </sp>
            <sp xml:id="SDZ5-Redna-12-2010-01-11.sp156">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko prijatelj v imenu Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ5-Redna-12-2010-01-11.sp157">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik.</p>
               <p>Nedvoumno je pozitivno dejstvo, da kadar dobimo denar iz Bruslja, kar
               petinštirideset milijonov evrov, da bi morali biti bolj nekako, ne vem, spravni ali
               pa se manj prerekati, kako bomo ta denar porabili. Pa vendar smo imeli kar nekaj
               težav z razdelitvijo tega denarja, zdaj pa lahko ugotavljamo, da smo ta denar več ali
               manj, bom rekel - tudi slišano očitke - nezakonito porabili.</p>
               <p>Ali je Ministrstvo za okolje in prostor pri izdaji gradbenih dovoljenj v bistvu
               kršilo zakona na tak način, da je kar samo direktno izdajalo ta gradbena dovoljenja,
               je to vprašanje, ki je lahko rešljivo, če ga damo v roke pravniku. Zakon o gradnji
               objektov, zlasti 56. člen govori o tem, da je treba izkazati služnostno pravico
               oziroma lastništvo, če se želi pridobiti gradbeno dovoljenje. Danes slišimo iz ust
               ministra, da je gradnja lahko tudi vzdrževanje oziroma da pod pretvezo vzdrževanja
               lahko tudi gradimo. Ta termin prvič slišim, me pa veseli, če je temu tako, da
               enostavne objekte lahko pod pretvezo vzdrževanja gradimo brez kakršnih koli gradbenih
               dovoljenj. Seveda se bo tega še marsikdo poslužil v tej državi.</p>
               <p>Res je tudi, da je težko razumeti, kako je minister za visoko šolstvo sebi dodelil v
               bistvu področje elektronske komunikacije. Ne vem, zakaj smo takrat v Državnem zboru
               sploh to dovolili, da se zgodi. Mogoče zaradi tega, ker je izkazan velik poslovni
               interes znotraj njegovih podjetij, ki jih obvladuje, mogoče je pa to vzrok, da je v
               bistvu minister si zaželel imeti to področje in s tem, ko on upravlja s temi
               zadevimi, je tudi delno prevzel to odgovornost in mogoče bi celo moral tu poleg
               gospoda Erjavca sedeti tudi gospod Golobič, ki se obnaša v družbi v bistvu in pred
               Državnem zborom tako, zelo pozabljivo. Večkrat rad kaj pozabi. Ne verjamem, da bi nam
               povedal kaj pametnega, ker tisto, kar bi ga lahko bremenilo, bi ali prikrojil ali pa
               pozabil povedati. Zgolj na osnovi služnostne pogodbe je po mnenju Slovenske
               nacionalne stranke tudi težko izdajati neka gradbena dovoljenja. To so izkoriščali
               tudi drugi gradbeniki, ko so na podlagi služnosti gradili stanovanjske objekte, jih
               kasneje prodajali in kupci so ugotovili, da niso lastniki zgradbe v popolnosti,
               temveč samo tistega, kar so kupili, zemlja je pa od nekoga drugega. Vendar, to se
               lahko dogaja pri nas in dokler bo toliko teh pravnih praznin in lukenj, bodo tudi
               krivice in dvomi. Verjamem, da je bil pri tolikem denarju, 45 milijonov evrov, tudi
               privatni interes, če ne privatni pa gradbeni, kajti ta denar je oplemeniten še s
               sredstvi, ki jih je dala Republika Slovenija iz proračuna; vemo, kako gre evropsko
               financiranje, in hitro lahko pridemo tam nekje na 60, 70 milijonov evrov. To pa je že
               številka, o kateri se gradbeniki radi pogovarjajo, in verjamem, da je tu tudi možnost
               kakšne kuverte. Ministrstvo za okolje in prostor je naredilo vsaj eno moralno napako,
               če že ne pravne, da si je dovolilo samo izdajati ta gradbena dovoljenja, je pa malo
               preveč, za to imamo v državi, seveda, upravne enote. Hvala lepa.</p>
            </sp>
            <sp xml:id="SDZ5-Redna-12-2010-01-11.sp158">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Breda Pečan v imenu Poslanske skupine Socialnih
               demokratov.</p>
            </sp>
            <sp xml:id="SDZ5-Redna-12-2010-01-11.sp159">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Zdaj ne bom več pozdravljala kolegic in
               kolegov, ministra pa tako ali tako ne morem pozdraviti, ker ga ni. Bi pa v imenu
               poslanske skupine rada povedala, da se nam zdi zelo pomembno, da je razvoj
               širokopasovnih omrežij tudi na podeželskih območjih Slovenije - moram reči, da imamo
               zelo lepo besedo za "ruralno" tudi v slovenščini, in ne vem, zakaj smo bolni na to,
               da moramo uporabljati tujke pri takih besednih zvezah -, na podeželskih območjih
               Slovenije s klasično in brezžično tehnologijo, ker to le počasi napreduje in povzroča
               tako imenovani digitalni razkorak med prebivalci Slovenije. Zato smo zadovoljni, da
               je Evropska unija namenila 45 milijonov evrov za pokrivanje tako imenovanih belih
               lis. Vendar pa je treba poudariti, da sicer gradnjo elektronskih komunikacijskih
               omrežij in pripadajoče infrastrukture uvršča Zakon o elektronskih komunikacijah v
               prostorsko ureditev državnega pomena. Nadzor nad izvajanjem določb o gradnji javnih
               komunikacijskih omrežij in pripadajoči infrastrukture pa izvaja inšpektor, pristojen
               za prostorske in gradbene zadeve. Moram reči, da je nenavadno, da se z enim zakonom
               ureja področje, ki je izključno v pristojnosti zakonodaje v zvezi s posegi v prostor,
               in vprašanje kolega Trofenika ni bilo usmerjeno toliko v to, ali je treba gradbeno
               dovoljenje ali ne za gradnjo telekomunikacijskega omrežja. Torej nenavadno je, da za
               80 kilometrov dolgo telekomunikacijsko širokopasovno omrežje ni potrebnega gradbenega
               dovoljenja. Reči moram, moram uporabiti neslovenski izraz, "svašta". Ne morem drugega
               reči. Torej, da se lahko 80 kilometrov cevi položi v javne, predvsem v javne ceste,
               to je treba vedeti, da tukaj gre v glavnem za infrastrukturo, ki se polaga v javne
               poti, ki imajo po navadi v veliki večini status javnega dobra, se pravi, da bi bilo
               treba ne dobiti samo služnost, ampak da to služnost mora pridobiti investitor na
               občinskem svetu posamezne občine, ki je upravljavka tega javnega dobra. Tam pa, kjer
               gre za državo, bi morala pa seveda Vlada podeliti to služnost in ne glede na to, ali
               je treba gradbeno dovoljenje ali ne, je pa zagotovo za služnost potrebno soglasje
               občinskega sveta ali Vlade Republike Slovenije. In tu, v tem primeru je seveda, kadar
               gre za javno dobro - to je treba vedeti, kadar gre za navadno zemljišče, je dovolj,
               da po novem zakonu iz leta 2007 o stvarnem premoženju države, pokrajin in občin,
               lahko župan kar sam podeli služnost ali pa stavbno pravico, ne glede, kakšna je
               vrednost te stavbne pravice ali služnosti. Torej neverjetne stvari smo sprejemali v
               prejšnjem mandatu. Ampak vendarle, ne moremo kar tako, z levo roko odpraviti nekoga,
               ki sprašuje zelo pomembne stvari. Kako je mogoče, da je bila dana, kot kaže, samo
               lokacijska informacija za izgradnjo 80 kilometrov telekomunikacijskega omrežja, kjer
               ni bil samo kabel položen v tla, ampak je bila položena cev, v katero se lahko
               položi/vstavi kar nekaj kablov, in da za to ni bilo potrebne nobene služnosti ali pa
               je bila služnost podeljena v zelo majhnem obsegu. Pristojna ali pristojne upravne
               enote pa se glede tega niso čisto nič vprašale. Da ne govorimo o tem, da občina, ki
               je izdala lokacijsko informacijo, bi se morala najprej vprašati, kako to, da ni
               občinski svet odločal - torej tisti uradniki na teh občinah, ki so to podelili - o
               podelitvi služnosti na javnem dobrem.</p>
               <p>Zato smo pričakovali, da bo minister na 11. seji izčrpno odgovoril na vprašanje
               kolega poslanca in da bo povedal, kakšni so razlogi, ne samo to, da Zakon o
               telekomunikacijah rešuje vse te zadeve in se nas to nič ne tiče - to ni res.
               Ministrstvo za okolje in prostor je še kako pristojno, da nadzira, ali se legalno
               polaga - namreč, če drugega ne, Geodetska uprava mora zagotovo imeti informacijo o
               tem, kje je ta kabel sploh položen. V GIS-u je treba imeti zarisano, kje potekajo ti
               telekomunikacijski kabli. To mora biti kot trajni dokument zarisano, zapisano in tako
               naprej. In mislim, da je danes priložnost, da danes malo več slišimo tudi s tega
               stališča, kaj je s tem podeljevanjem služnostne pravice, kaj je z evidentiranjem te
               infrastrukture. Ali jo ima, recimo, Geodetska uprava zdaj evidentirano v geografskem
               informacijskem sistemu, ali je kataster teh naprav popoln ali je to kar tako, in bo,
               recimo, čez tri mesece treba cesto, kjer teče ta kabel, popravljati in bo prišel
               nekdo, ki bo presekal kabel, ki ima takšno in takšno hitrost prenosa podatkov, ne da
               bi sploh tisti, ki bo kabel presekal vedel, da ga je presekal. Zaradi tega, ker
               enostavno kot vse kaže, glede na to, da ni bilo potrebno gradbeno dovoljenje, kot smo
               danes slišali in kot smo slišali tudi že na 11. seji, ker ni potrebno podeliti
               služnosti, ker ni potrebno tega vrisati v kataster infrastrukturnih objektov
               telekomunikacij v tem konkretnem primeru, potem pač seveda nihče ne ve, da tam sploh
               teče kakšna širokopasovna internetna povezava in kadar bo kdo imel kakšno voljo,
               željo ali karkoli že rezati cesto povprek, bo pač presekal tudi ta kabel. In zaradi
               tega menimo, da vendarle bi bilo treba, da strokovnjaki na Ministrstvu za okolje in
               prostor takrat, ko je bila sprejemana odločitev, da ni treba gradbenega dovoljenja,
               da bi vendarle bilo treba zapisati, da to ni nezahteven, je pa manj zahteven objekt,
               za katerega je treba imeti to in to dovoljenje, soglasje, služnost in kaj jaz vem,
               kaj še vse. Torej so stvari, za katere, kljub temu, da se zaradi hitrejše gradnje,
               zaradi boljšega povezovanja podeželja tudi z internetnim omrežjem, vendarle zagotovi
               tudi kvaliteto posega v prostor, na takšen način, da so vse evidence in vse, kar pač
               sodi v spremljanje stanja te internetne infrastrukture oziroma širokopasovne
               infrastrukture, da se izvaja, kot je treba.</p>
               <p>Pa še nekaj. Treba bi bilo opustiti to sedanjo politiko gradnje zaprtih optičnih
               omrežij in uveljaviti gradnjo odprtega optičnega omrežja, na katerem bo lahko
               ponujalo storitve elektronskih komunikacij več ponudnikov pod konkurenčnimi
               pogoji.</p>
               <p>S tem pa bomo po našem mnenju v Sloveniji dosegli povprečje Evropske unije v dostopu
               do računalnikov in širokopasovnega omrežja. Hvala lepa.</p>
            </sp>
            <sp xml:id="SDZ5-Redna-12-2010-01-11.sp160">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zvonko Lah, v imenu Poslanske skupine SDS.</p>
            </sp>
            <sp xml:id="SDZ5-Redna-12-2010-01-11.sp161">

               <speaker>ZVONKO LAH:</speaker>

               <p>Spoštovane poslanke in poslanci, gospod podpredsednik, spoštovani minister! Ko
               poslušam te razlage glede širokopasovnih omrežij, je res, da je treba pohvaliti, da
               smo pridobili 45 milijonov evrov za izgradnjo širokopasovnih omrežij, predvsem tam,
               kjer ni komercialnega interesa, da bi to že obstoječa podjetja zgradila s tem
               komercialnim interesom. Res je tudi, da želimo, da je to zgrajeno čim prej, da se
               pripravi dokumentacija čim bolj enostavno. Treba je povedati, da so občine tiste, ki
               so investitorice. Skupaj se združuje več občin, ki se javijo na razpis za pridobitev
               teh sredstev in gradijo to širokopasovno omrežje. Vprašanje, ki je bilo postavljeno
               ministru, razumem tako, da se to gradi preveč enostavno, premalo odgovorno in da bi
               bilo treba zakomplicirati zadevo. Vendar vidim problem v tem, da marsikje teh belih
               lis ni, kjer bi morale biti. Da so ti kriteriji oziroma soglasja, ki jih dajejo
               sedanja podjetja, ki upravljajo s telekomunikacijami oziroma imajo monopol, včasih
               nerazumljiva, da je tu morda šibka pravna podlaga oziroma odločanje o tem. Kar se
               tiče same gradnje, se moramo zavedati, da gradijo občine, da so po Zakonu o graditvi
               objektov, sama mreža, to enostavni objekti, za katere ni potrebno gradbeno
               dovoljenje. Seveda je pa treba pridobiti služnostne pogodbe za zemljišča, da se
               izognemo tožbam, ki bi lahko nastale zaradi motenja posesti s prekopi. Večino te
               mreže se gradi po javnih poteh oziroma zemljiščih v lasti občin, kolikor je pač
               možno. Res pa je, da tudi te javne poti oziroma ceste velikokrat potekajo po
               privatnih zemljiščih in nastopi tudi ta težava. Vsi tisti objekti, za katere mora
               biti gradbeno dovoljenje, to so pa oddajniki, pa niso enostavni objekti in je
               potrebno gradbeno dovoljenje, mora občina pridobiti lastništvo na nestavbnem
               zemljišču, to se pravi kmetijskem zemljišču, to se pravi kmetijskem zemljišču, kar je
               velika težava. Čeprav gre za tako imenovano infrastrukturo, bi bilo možno razlastiti
               v javno korist, vendar je pravna podlaga veljaven izvedbeni prostorski akt, ki ga pa
               nimamo. V tem primeru je na terenu kar nekaj komplikacij, da se pridobi, ker se
               občina trudi, pa ne more pridobiti služnosti oziroma priti do lastništva zemljišča za
               take objekte. Moramo razumeti zadevo tako, da gre za enostavne objekte, da je
               investitor občina. Seveda, kot je prej gospa Pečanova razlagala, mislim, da narobe,
               občina mora poskrbeti, da bo to komunalno infrastrukturo vnesla v svoj GIS, da bo
               imelA pregled nad tem. Verjetno cevi, ki se položijo, ne bodo služile samo za to, v
               prihodnosti lahko služijo še za kakšen drug prenos podatkov. Tukaj ne vidimo težav.
               Težave so predvsem tam, kjer potekajo javne poti, javne ceste po privatnih zemljiščih
               oziroma tam, kjer ljudje nočejo podpisovati služnostnih pogodb. Če se ne da pridobiti
               služnostne pogodbe, pa nastopi težava. Morali bi imeti v zakonu o prostorskem
               načrtovanju tako možnost, da se tudi za te primere lahko razlasti oziroma pridobi
               služnostna pogodba v javno korist, brez pristanka samega lastnika. Bolj vidimo težave
               v tem, da je treba zakonodajo prilagoditi tako, da se to čim prej lahko zgradi po
               najkrajši oziroma najlažji poti. In to pride potem v last občine, ne dvomim pa, da ne
               bi občine dobro gospodarile s to infrastrukturo. Tisti operater pa ima v upravljanju
               ali najemu to infrastrukturo za določeno dobo in potem je ta stvar občinska. Tukaj
               vidim kup nerazumevanja pri tej problematiki. Apeliral bi na ministra, kolikor časa
               bo še, da se dopolni Zakon o prostorskem načrtovanju oziroma že končno sprejme zakon
               o razlastitvi v javno korist, čeprav samo za linijske objekte, in se v tem zakonu
               tudi predvidi možnost za pridobivanje služnosti ali lastninske pravice tudi za take
               objekte, kjer ni potrebno gradbeno dovoljenje oziroma pridobitev samega lastništva.
           </p>
            </sp>
            <sp xml:id="SDZ5-Redna-12-2010-01-11.sp162">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Trofenik v imenu poslanske skupine Zares.</p>
            </sp>
            <sp xml:id="SDZ5-Redna-12-2010-01-11.sp163">

               <speaker>VILI TROFENIK:</speaker>

               <p>Hvala za besedo. V poslanski skupini podpiramo napore in izgradnjo širokopasovnega
               omrežja kot enega izmed pomembnih delov javne infrastrukture, vendar pod zakonitimi
               pogoji in tako, da Republika Slovenija ne bo v zadregi ali doživela negativnih
               posledic vizavi Evropski skupnosti, ki nam zagotavlja za enkrat ta sredstva. Mi
               zavračamo kakršnokoli "pink ponk" filozofijo od enega ministrstva do drugega. Sicer
               sprejemam to ponudbo ministra za okolje in prostor, ki je podedoval to situacijo na
               svojem delu odgovornosti, tako kot so jo podedovali minister Lahovnik za nekaj
               mesecev in minister Golobič od njega naprej. Mislim, da vsaj štirje resorje ali
               štirje ministri bi morali biti zaskrbljeni, kaj se dogaja s 45. milijoni evropskih
               sredstev: minister Golobič, minister Erjavec, minister Križanič in minister Gjerkeš.
               Ker vse štiri bo močno bolela glava, ko bo izstavljen račun. Ker zavedati se je
               treba, da so prijave prizadetih podjetnikov in nekaterih državljanov že v Bruslju.
               Jaz nekatere kopije celo imam, ker so se zatekli ljudje. V čem je problem? Vprašanje
               je bilo namerno postavljeno samo na dva člena oziroma na dve določbi: razpolaganje z
               zemljiščem in kontrola projekta. In ob vsem tem se je treba zavedati še nekaj.
               Projekte je izdeloval Telekom, po domače povedano. Večino gradenj izvaja GVO,
               hčerinska firma Telekoma, kjer je vprašanje, ali je sploh to dopustno, da tista
               firma, ki je definirala, bele lise, in najodgovornejši v Telekomu so opozarjali, da
               so projekti politično in nestrokovno pripravljeni in celo svetovali, da se razpis
               razveljavi. Da bi pa bil razpis pravnoformalno korekten, je seveda samo pobožna
               želja. Zato v poslanski skupini, ne glede, kdo je odgovoren ali katera skupina
               ministrov bo odgovorna, bomo podpirali tiste rešitve, ki bodo dobre za razvoj vrste
               infrastrukture, ki ne bodo navzkriž ali z domačo zakonodajo ali pa z evropskimi
               predpisi. In ni res, da piše v katerem zakonu, da ni treba gradbenega dovoljenja. Gre
               za zlorabo ali tolmačenje podzakonskega akta od leta 2007, ko so si ga nekateri
               začeli samovoljno tolmačit. V nobenem zakonu pa ne piše, da je gradbeno dovoljenje
               nepotrebno.</p>
            </sp>
            <sp xml:id="SDZ5-Redna-12-2010-01-11.sp164">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Janez Ribič v imenu Poslanske skupine SLS.</p>
            </sp>
            <sp xml:id="SDZ5-Redna-12-2010-01-11.sp165">

               <speaker>JANEZ RIBIČ:</speaker>

               <p>Hvala za besedo. Spoštovani!</p>
               <p>Ko govorimo o širokopasovnih omrežjih se moramo zavedati, da govorimo o gradnji
               povezav na območju belih lis, kar pomeni, da državljani na teh območjih ne morejo
               dostopati do interneta, kar je po našem mnenju nedopustno za tretje tisočletje.
               Žalostno je, da državno podjetje tega ni storilo prej in je posodabljalo svojo mrežo
               izključno na območjih, kjer so ugotovili komercialni interes. To je zagotovo še eno
               področje, ki dokazuje, da se v Sloveniji soočamo s centralizacijo in se tudi v
               preteklosti vsa območja niso razvijala enakomerno. Državljani v urbanih naseljih
               imajo možnost izbirati operaterje, preko katerih bodo telefonirali, dostopali do
               interneta in gledali televizijo. Lahko izbirajo hitrosti dostopa do nekaj 10 mega
               bajtov. Na velikem delu slovenskega podeželja pa državljanom ni zagotovljen tudi
               osnovni dostop do interneta, kar kaže na nepošten razvoj telekomunikacijskih omrežij
               v preteklosti. Danes govorimo o gradnji širokopasovnih omrežij, za katera na podlagi
               zakona o elektronskih komunikacijah ni treba pridobiti gradbenega dovoljenja, če se
               gradi omrežje za javno korist. Kar pa ne pomeni, da ni treba imeti urejene služnosti.
               Zato predlagamo, da pristojne inšpekcijske službe to nadzirajo, da si investitorji
               zagotovijo vsa potrebna soglasja, da se ne bodo pojavljale težave in nepravilnosti,
               ki smo jim bili priča v preteklosti pri gradnji baznih postaj mobilnih operaterjev.
               Hvala.</p>
            </sp>
            <sp xml:id="SDZ5-Redna-12-2010-01-11.sp166">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi razprava
               poslank in poslancev. Besedo ima gospod Franc Pukšič. (Se odpoveduje.) Gospod Srečko
               Prijatelj.</p>
            </sp>
            <sp xml:id="SDZ5-Redna-12-2010-01-11.sp167">

               <speaker>SREČKO PRIJATELJ:</speaker>

               <p>Hvala lepa za besedo. Pri tem bi želel izpostaviti dve vprašanji, ki kličeta sama
               sebi po odgovoru. Ministra sprašujem, če sem vas prav razumel, prej ste rekli, da
               gradnja je lahko tudi vzdrževanje. Če je to res, potem je to, ne vem, pojem, ki ga je
               treba razčistiti v Državnem zboru. Ker verjamem, da tisti, ki nas gledajo, imajo
               interes, da bi tudi sami kaj na novo zgradili pod pretvezo vzdrževanja. Jaz sicer ne
               razumem, kako bi lahko to zdržalo pravno.</p>
               <p>Drugo, zanima me, spoštovani minister, zakon o graditvi objektov, zlasti 56. člen,
               ki eksplicitno v svoji 4. točki navaja, da je za take posege treba pridobiti gradbeno
               dovoljenje. Ali je Ministrstvo za okolje in prostor resnično lahko samo to izdajalo
               mimo upravnih enot? Če je to res, potem imamo drugo prakso, ki bo postala pravilo.
               Lahko vam z gotovostjo trdim, da boste imeli v prihodnosti kar nekaj takih prošenj na
               ministrstvu, kajti ljudje čakajo mesece in mesece na upravnih enotah za svoje
               gradbeno dovoljenje. Ponavadi ga tudi nikoli ne dobijo, kar nekaj takih primerov je.
               Ali pa so vedno nove zahteve. Tu pa vidimo, da se lahko gradi tudi po krajši poti,
               mogoče z VIP, "veze in poznanstva" so tu pomembna. Če je to še evropski denar, potem
               je to še toliko bolj zanimivo. Razumem, da gradimo pretežno za ruralni del Slovenije,
               torej za zaselke, da vzpostavljamo dostopnost do elektronske komunikacije tudi za
               tiste, ki sicer iz komercialnih razlogov nikoli ne bi imeli te možnosti, kajti vemo,
               da prej bo, ne vem, pokrito območje v nekem bloku, zaselku, naselju, mestu, kot pa v
               neki vasi. To je res. Ampak če govorimo o porabi evropskega denarja, kateremu smo mi
               iz našega integralnega proračuna morali pridati tudi svoj del, potem je nujno treba,
               da zagotovimo transparentnost in zakonitost porabe teh sredstev. V tem primeru seveda
               to ni tako. Zlasti če upoštevam, minister, tisto, kar ste sami povedali, da je gospod
               Golobič uspel v tem Državnem zboru v tem mandatu pridobiti elektronske komunikacije
               pod svoje portfelje. Mogoče zaradi tega, ker je to ultra zanimivo delo in je ultra
               velik interes za to, o čem danes govorimo. Seveda je Ultra zanimiv interes, če je
               Evropa dala 45 milijonov in verjetno mi tudi kakšnih 20 iz svojega proračuna. Ali gre
               za zakonitost ali ne, vas sprašujem, porabljenih sredstev. Ali, če se ugotavlja tukaj
               kršitev zakonodaje, ali boste ukrepali? Hvala.</p>
            </sp>
            <sp xml:id="SDZ5-Redna-12-2010-01-11.sp168">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-12-2010-01-11.sp169">

               <speaker>KARL VIKTOR ERJAVEC:</speaker>

               <p>Spoštovani poslanec, hvala za vprašanje. Moram reči, da je že lepo bilo rečeno na
               predstavitvi tega poslanskega vprašanja, tudi nekatere poslanske skupine so
               ugotovile, da to ni vprašanje samo za Ministrstvo za okolje. Mislim, da tukaj
               manjkajo še minister za visoko šolstvo gospod Golobič, potem minister za lokalno
               samoupravo gospod Gjerkeš, minister za finance gospod Križanič, ker gre pač za
               kompleksno vprašanje. In bom šel po vrsti, ni odgovoril na tista vprašanja, za katera
               sem odgovoren kot minister za okolje.</p>
               <p>Gradnja je vzdrževanje. Moram reči, da je to huda pravna telovadba. Jaz kot pravnik,
               ne morem razumeti, da je gradnja nečesa novega vzdrževanje. Moj mozek, pa verjemite,
               če sem pravno fakulteto zaključil, verjetno imam neke predispozicije, da bi lahko
               razumel, kaj je graditev novega objekta, kaj pa je vzdrževanje. Ne vem, mogoče se bom
               moral še malo dodatno izobraževati, da bom to razumel. Bodo pa to pravni
               strokovnjaki, saj poglejte, imamo dr. Udeta, dr. Cerarja, dr. Pirnat se zelo rad
               oglaša, vedno ga kaj sprašujejo, zlasti kadar gre za zelo delikatne zadeve. Moje
               mnenje je, da je to čista pravna telovadba.</p>
               <p>Zakaj? Zato, ker moram reči, da ga ni, ne človeka, boga, ki bi lahko rekel, da
               graditev nečesa novega pomeni vzdrževanje. To je proti naravnim zakonom. Če greš k
               zdravniku, da vzdržuješ svoje telo, ne pomeni, da si se ravno rodil. Moram plastično
               uporabiti izraze. Če je nekaj novo, je novo. Če se pa nekaj vzdržuje, je pa že
               verjetno v tem svetu. Potem se pač to vzdržuje. Jaz sem hvaležen poslancu, gospodu
               Trofeniku iz stranke Zares - Nova politika, da je postavil to vprašanje. To gre pa za
               neka temeljna naravna vprašanja. Ne vem, mogoče bomo kaj spremenili v dojemanju
               sveta. Kar se tiče izdajanja gradbenih dovoljenj. Mi zaradi tolmačenja Ministrstva za
               visoko šolstvo, znanost in tehnologijo, kjer je odgovoren minister Gregor Golobič,
               nismo teh gradbenih dovoljenj izdajali, pa tudi Ministrstvo za okolje in prostor nima
               te pristojnosti. Mi lahko samo takrat, kadar gre za državni prostorski načrt. Saj
               tisti, ki že sedite več mandatov, verjetno se z menoj strinjate. Upam, da veste, da
               smo državne prostorske načrte na Vladi sprejemali zato, da pride v pristojnost
               Ministrstva za okolje. Tukaj ne gre za državni prostorski načrt, ampak gre pač za
               neke linijske zadeve. Seveda v tej državi, v tem pravnem redu, v tem pravnem sistemu,
               ki ga vsi tako spoštujemo, morda kakšni malo manj, zlasti imam jaz veliko očitkov,
               ampak bomo videli, kaj bo v sodni proceduri, kaj bo dokazano, jaz mislim, da nič, pa
               velja naslednje. Mi imamo zakon o graditvi objektov. Tisti, ki ste že nekaj časa
               poslanci, veste, da je to splošen predpis. Jaz sem vam ga razložil, sem ga šel
               dobesedno prebrat, zato ker veste, magnetogram bo zelo važen, ker ne bi rad naslednji
               dan bral v časopisih, ki so pomembni za osveščanje javnosti, za informiranje, da bomo
               rekli: "Karl Erjavec je lagal. Karl Erjavec je povzročil škodo." Ker to je po navadi
               na prvih straneh v zadnjem času. Zato sem se odločil, zato ker jaz po navadi nerad
               berem, saj veste, zakaj bi človek bral, pa če si minister, če sprejemaš neko
               politično odgovornost, jaz pravim, dober politik mora znati na vsako vprašanje
               govoriti vsaj 5 minut ali pa 10. Ampak to na takšen način, da ga noben ne more ujeti,
               da govori in trobezlja neumnosti. Če tega politik ne zmore, je boljše, da gre domov.
               Bolje, da počne nekaj drugega. Ampak v tem primeru, ker gre za zelo eksaktna pravna
               vprašanja, sem naredil izjemo in sem raje prebral.</p>
               <p>No, kot sem povedal, zakon o graditvi objektov, vi ki sprejemate te zakone, tudi
               sedaj smo ga dopolnili, se spominjate. To je splošen predpis. Potem imamo pa
               specialne predpise. To so pa za določena področja. Poseben predpis določa, kako
               ravnati. In v pravu velja, da posebni predpis, specialni predpis ima prednost pred
               splošnim, vendar ne sme biti v nasprotju z zakonitostjo in tako naprej. Jaz nočem
               tukaj pravne teorije zganjati, ker so za to profesorji, doktorji prava, ki bodo to
               razlagali. Lahko pa tudi kakšen poslanec razloži, če ima veliko tega znanja. Jaz ga
               imam, veste, ker jaz sem aktivno v politiko vstopil šele 2004 kot minister za
               obrambo, prej sem pa delal na strokovnih področjih: državni sekretar za pravosodje.
               Saj veste, lepe zgodbe smo imeli z notarji, škoda, da se ni nič zgodilo, kaj
               posebnega, ne v prejšnjem mandatu, upam, da se bo v tem mandatu, še prej pa človekove
               pravice 6 let. Veste, koliko je treba teoretičnega znanja, pisal sem članke in tako
               naprej. Ampak nisem pa specialist za civilistiko, ampak saj je vse posneto, bodo to
               doktorji znanosti pregledali, eksperti za civilistiko. Lahko pa povem, da meni se
               zdi, da sem imel desetko obligacije, da sem bil zelo priden, kar se tiče tega
               področja. No in če gre za specialen predpis, potem seveda moramo mi to upoštevati. In
               ker je prišlo do tega vprašanja s strani poslanca Trofenika, smo mi vprašali tisto
               ministrstvo, ki je pristojno za predpis. In to je Ministrstvo za visoko šolstvo,
               znanost in tehnologijo. Na čelu tega ministrstva je, kot je sam izrazil, je politik,
               ni strokovnjak, če ste hiring prebrali. To govorim ne zato, da bi hotel biti
               zlonameren, ampak hočem ga malce oprati odgovornosti. Ker on je sam že na hiringu
               povedal, da je pač tukaj imenovan kot politik, da ni strokovnjak, ker ni doktor
               znanosti. Za Ministrstvo za visoko šolstvo, znanost in tehnologijo rabiš vsaj
               doktorja znanosti, profesorja, ali pa ne vem, znanstvenika. Ampak dobro, v
               demokraciji vemo, da so ministri politiki, niso strokovnjaki in jaz ne bi rad, da bi
               se me napačno razumelo, da jaz sedaj napadam ministra za znanost, gospoda Golobiča,
               ker jaz razumem, da on politično opravlja to funkcijo. Ampak človek, ki je odgovoren
               za pravno področje, jaz sem vam prebral ime, pa bom še enkrat, pa upam, da ji ne
               delam kakšno škodo, ampak gre za strokovno vprašanje, ne za politično. Ona pač tako
               pravno tolmači, kakšna je vloga zakona o elektronskih komunikacijah, vizavi zakona o
               graditvi. In ker gre za poseben predpis, moramo mi pač upoštevati to mnenje. Jaz
               verjamem, da je to človek, ki je največji strokovnjak na pravnem področju v zvezi z
               elektronskimi komunikacijami. Ampak je že predsednik države Türk povedal, če kdo
               naredi napako, da mu dajmo včasih tudi kaj odpustiti. In jaz upam, da bomo te gospe
               tudi odpustili, če je naredila pač eno pravno napako. Glede na to, da, saj veste, je
               treba veliko zadev pregledati, včasih tudi človek pogreši. Veste, kako je, tisti, ki
               dela, tudi naredi kakšno napako. Saj če ne bi nič delal, potem ni nobene napake.
               Veste, jaz če ne bi nič delal zadnjih pet let, ne bi nobene napake naredil in bi bil
               super minister. Tak idealen minister, čeprav ne vem, ali obstajajo idealni ljudje,
               ampak nekje sem prebral, da nisem idealen minister. Upam, da so tisti ostali v Vladi
               idealni. Ampak ne bom šel v politiko.</p>
               <p>Da dokončam. Ta posebni predpis določa, kako moramo v teh primerih ravnati. Zato smo
               mi vprašali gospo Barbaro Pernuš Grošelj, to je vodja sektorja za zakonodajo s
               področja informacijske družbe, najbolj kompetentno, strokovno osebo. Jaz sem
               prepričan, da ni politik, ker bi jo sigurno poznal. Ker jaz poznam vse te politike v
               tej državi, to mi pa verjemite. In jaz mislim, da je res to strokovnjakinja, ampak
               morda je narobe interpretirala, ampak dovolimo to napako, saj bo nekdo pač rekel, da
               ni nič narobe, če kdaj narediš eno napako. Tak standard postavlja najvišja moralna
               avtoriteta v tej državi. In kaj ona pravi? "Strinjamo se, da po Zakonu o elektronskih
               komunikacijah za gradnjo širokopasovnih omrežij ni potrebno pridobiti gradbeno
               dovoljenje." Kaj naj mi? Kaj naj naredi minister? Ali naj jaz, kot politik, ker jaz
               sem politik, predsednik stranke DeSUS, ki se zavzema za upokojence, saj to veste.
               Ampak jaz ne morem to stroko zdaj posiljevati z nekimi mnenji. Ne morem.
               .../Oglašanje iz klopi./... Jaz vem, da je joj, joj, joj. A veste, jaz sem imel pa
               prvi dan v letu 2010 joj, joj, joj, ko sem gledal, kakšne neumnosti se mi očitajo.
               Ampak hočem to povedati, če mi dobimo takšno strokovno mnenje od najvišje pravne
               avtoritete na področju elektronskih komunikacij, od tistih, ki so ta zakon so
               napisali, ne pričakovati, da bodo moji uradniki drugače počeli. Mi smo na podlagi
               tega upravnim enotam, verjetno ne s pismom, ampak se je oblikovala ta praksa, da ni
               potrebno gradbeno dovoljenje. Ampak moram pa reči, da zelo globoko posegamo v
               določene ustavno zavarovane pravice. Razen če se sklene služnost na podlagi neke
               pogodbe. Kaj pa če stranka noče, da gre ta kabel čez njeno zemljišče in se ne more
               občina dogovoriti? Saj vemo, kaj je bilo na Dolenjskem, kakšna zamuda pri gradnji
               avtoceste. Ker v tej državi velja ustava. Ustava pa pravi tudi, da je ena od
               temeljnih pravic lastninska pravica. In mi posegamo v lastninsko pravico brez
               gradbenega dovoljenja, brez nič. Na podlagi tega člena, zakon to omogoča, tako ste ga
               sprejeli, spoštovane poslanke in poslanci, da je mogoče razumeti, da kadar gre za
               vzdrževanje, da to ni gradbeni poseg. Kadar gre za vzdrževanje pa se je treba
               zavedati, da ne posegaš v lastninsko pravico, ker je neka služnostna pogodba že
               podpisana ali je bilo kaj prodano. In seveda je normalno, če je bila pridobljena
               služnostna pravica, da vključuje tudi vzdrževanje. In je ni pravne telovadbe v tej
               državi, vprašajte vse eminentne doktorje znanosti, ne verjamem, da bodo rekli, da je
               gradnja vzdrževanje. Kaj hočem reči? Da je to tolmačenje za nas obvezno. Zato smo mi
               sledili tistemu, ki je zadolžen za posebni predpis, to je Ministrstvo za visoko
               šolstvo, znanost in tehnologijo, takšno pravno mnenje je dala gospa, ki je odgovorna
               za to področje. Moram pa reči, da ocenjujem, da tukaj minister nima nobene
               odgovornosti, ker je on pač politična oseba, tudi ni pravnik, saj se ne more spoznati
               na vse te zadeve. Ima neko drugo kariero pred seboj, jaz pa sem vedno delal na
               pravnih zadevah. Ampak kaj hočem reči? Da je to tolmačenje dalo ministrstvo in zato
               ni potrebno gradbeno dovoljenje. Seveda pa je res, vi poslanci, ki imate oblast v tej
               državi, pa se lahko odločite, da ta zakon o elektronskih komunikacijah, v tistem
               členu, ki se ga lahko tolmači, da je gradnja vzdrževanje - kar je noro - da
               spremenimo ta člen, da bo bolj jasen, da se ve, kaj je po naravnih pravilih to, če se
               nekdo rodi, in je nekaj novega, in kaj je, če je nekdo malo bolan, pa ga je treba na
               vzdrževanje poslati. Jaz kaj več o tej stvari nimam povedati.</p>
               <p>Predlagam, da pride še minister za visoko šolstvo, če mislite, da terjate še kakšne
               odgovore, bo verjetno prišel s to močno pravno službo. Mislim, da minister za finance
               ni treba, ker je treba najprej to vprašanje razčistiti. Moram pa reči, da ne vem več
               kaj vam odgovoriti.</p>
               <p>Upam, da sem v tem nastopu povedal vse tisto, kar je potrebno, da vi, kot poslanke
               in poslanci tega zbora, da ste korektno informirani, kakšna je vloga ministra za
               okolje in prostor v tej zadevi, kako je s temi predpisi. Vem, da to dobro veste, saj
               vi zakone sprejemate, in veste, kdaj je specialni, kdaj je splošni. Sploh ne dvomim v
               vaše znanje. Gre za neko tipično pravno vprašanje. Očitno pa ta razlaga, tolmačenje
               ni dobro. Nihče me ne more prepričati, da je nekaj novo, ali da se nekaj gradi, da je
               to enako kot vzdrževati. Ga ni, ki lahko to razloži. Ne vem, zakaj takšno nenavadno
               tolmačenje. Tega vam ne znam povedati. Boste morali, spoštovani poslanec gospod
               Trofenik iz stranke Zares, vprašati vašega ministra in upam, da ne bodo kakšne
               posledice, ker je po drugi plati vaš šef.</p>
            </sp>
            <sp xml:id="SDZ5-Redna-12-2010-01-11.sp170">

               <speaker>PODPREDSEDNIK MAG. VASJA KLAVORA:</speaker>

               <p>Gospod Trofenik, želite besedo kot predlagatelj? Izvolite.</p>
            </sp>
            <sp xml:id="SDZ5-Redna-12-2010-01-11.sp171">

               <speaker>VILI TROFENIK:</speaker>

               <p>Hvala za besedo. Se opravičujem, dovolil si bom malo šale za začetek. Spoštovani
               gospod minister, jaz sem sam sebi šef naprej, pa potem drugi šefi pridejo. Zakaj?
               Zato, ker ni pomembno iz katere poslanske skupine si, kateri poslanski skupini
               pripada odgovorni minister ali ministri, pomembna je relacija med državljani, državo
               in drugimi inštitucijami, v končni fazi, ali nekaj delamo zakonito ali delamo
               nezakonito, ali trošimo evropska sredstva korektno ali jih trošimo mogoče malo po
               čez, kot smo navajeni. Zahvaljujem se vam za vse to, kar ste povedali. Odkrito bom
               povedal, če ne bi zadnjič tako odsekali na podlagi tolmačenja, ki ste mi ga pokazali
               in ki ga rešpektiram, konkurenčnega ministrstva, oprostite, da se tako izrazim,
               mogoče niti ne bi danes razpravljali in bi tistikrat zaključili. Dovolite vseeno,
               problemi so bistveno, bistveno težji, kot bi želeli danes ne vi, imam občutek, da se
               kot profesionalec zavedate te pravne vprašljivosti takšnega tolmačenja, še zlasti,
               ker ta nesrečni zakon o telekomunikacijah, ki smo ga pred božičem še dopolnili, ampak
               to smo pustili pri miru, kljub opozorilom, da nekaj ne štima, da bom zelo direkten,
               nikjer ne definira pojma, ki je zlorabljen. Dostopovno omrežje ni definirano pri 48
               definicijah pojmov, ki jih ta zakon prinaša. Nisem pravnik, ampak toliko obrti pa
               opazovanja sem se pa naučil, da si upam izustiti eno zelo ostro, da gre za eklatantno
               zlorabo nekega teksta, da bi bili praktični, še zlasti ker moji bivši dijaki,
               inženirji, doktorji, s tega področja mi tolmačijo in razlagajo, da do leta 2007 ni
               bilo take prakse. To se pravi, do leta 2007 je bilo potrebno gradbeno dovoljenje, pa
               tudi, če ste kabel bakreni ali drugi menjali, pa ste samo kapaciteto kabla povečali.
               Pa ni bilo to vzdrževalno delo. To, kar ste me vprašali, če sem šel pogledat. Jaz ne
               morem, od tam, kjer mi pišejo pa nosijo, vse ne morem iti gledat po Sloveniji, čeprav
               je 20 občin, imam tukaj seznam, bilo deležno te dobrobiti. Ampak problem pa je, da ob
               isti vaški cesti, je desna stran bela lisa, leva stran pa ni bela lisa. Po eni strani
               gre kabel, optični, in tisti se bodo priključili, drugi pa ne bodo. In kaj mi je na
               vprašanje drugega aprila, to ni sedaj, ampak drugega aprila lanskega leta odgovoril
               Direktorat za elektronske komunikacije. Kdo je odgovoren za določitev območja belih
               lis? Ali lokalna skupnost, kot naročnik projekta, ali izdelovalec tehnične
               dokumentacije ali vaše ministrstvo, kot to trdijo nekateri predstavniki nekaterih
               lokalnih skupnosti? Odgovor: "Za določitev območja belih lis so odgovorne lokalne
               skupnosti, Ministrstvo za gospodarstvo in tudi operaterji telekomunikacijskih
               omrežij. Končni seznam belih lis sestavi Ministrstvo za gospodarstvo na podlagi
               informacij, ki jih je pridobilo s študijo, ki jo je pripravil Geodetski institut iz
               podatkov, posredovanih s strani lokalnih skupnosti, ter na podlagi informacij
               operaterjev, ki so za posamezna področja izrazili komercialni interes in s tem
               povedali, da nameravajo na teh področjih graditi širokopasovno omrežje. Vsaka lokalna
               skupnost je imela možnost, da sodeluje pri definiciji belih lis na način, kot ga je
               predlagalo Ministrstvo za gospodarstvo." Iz tega teksta pač nič pametnega ne more
               nastati, kaj šele korekten tehničen dokument ali projekt za izvajanje. In temeljni
               problem ni graditi z gradbenim dovoljenjem ali brez njega, temeljni problem je, da
               imajo državljani pod enakimi pogoji enake pravice, se pravi, z leve ali desne strani
               ceste, kjer je de facto bela lisa, ne pa, da nekdo bele, rdeče, oranžne ali ne vem
               kakšne lise riše, tako kot se mu je zdelo. Če bi vam pokazal, kako zgleda to omrežje
               belih lis, so te bele lise tako luknjaste kot švicarski sir. Toliko o dejanskih
               primerih, da o čem drugem ne govorim.</p>
               <p>Povprašali ste me - in sprejemam ta vaš način tolmačenja, malo poživi vse skupaj, da
               ne boste mislili, da je kaj narobe -, ali sem dobro pogledal, če so vzdrževalna dela.
               Z vami se globoko strinjam, da ne more biti vzdrževalno delo, kjer ni osnove, da bi
               vzdrževali. Ampak, glej ga, hudiča, za vsak najmanjši projekt, ki ga financiramo iz
               evropskih sredstev, imamo ogromne table, ki včasih stanejo pomemben del tega stroška.
               In te table stojijo po vesoljni Sloveniji, kjerkoli se kaj iz evropskih sredstev
               gradi. Ali mislite, da tu stoji katera tabla? So pa napisane in na njih piše
               "vzdrževalna dela", vendar ga ni tistega junaka, ki bi te table postavil, pa imajo v
               praznih skladiščih ali depojih shranjene, kar še posebej ilustrira pravno tolmačenje,
               kdorkoli ga je dal. Jaz te gospe, ki je bila tu imenovana, ne poznam in me tudi ne
               zanima. Mene zanima odnos do državljanov in do evropskih sredstev, za katere sem
               gotov, da jih bomo delno plačali. Zakaj jih bomo plačali iz svojega žepa, državnega
               ali občinskega? Zato, ker so nekateri podjetniki, ki so investirali v Sloveniji v to
               omrežje, pred bankrotom, ker se iz evropskih sredstev na nekorekten način gradi
               konkurenčno omrežje. Oni so se pa zainvestirali, najeli kredite, zdaj pa, če nekdo
               deli na tak način, je, milo rečeno, nekorektno. Ne da bi želel polemizirati s tem
               tolmačenjem, ki mislim, da je privlečeno za lase, saj neke resne opore v zakonu nima,
               take ali drugačne, strinjam se pa s tistimi, ki pravijo, da je gradnjo objektov treba
               reševati v enem zakonu, ne pa v ne vem koliko zakonih. Ampak, glejte, čisto
               primitivna primerjava: primerjajmo gradnjo vodovoda, kakršnegakoli omrežja in to
               ljubo polaganje plastike za optiko, kjer so praktično tudi plastične cevi. Ali je
               potem tudi možno desetine kilometrov vodovoda zgraditi brez gradbenega dovoljenja na
               tak način? Mislim, da ga ni junaka, ki bi šel to delat, razen priključkov k hišam.</p>
               <p>Še zdaleč ni res tisto, kar nekateri poskušajo, jaz ne mislim polemizirati, ker je
               bilo tudi nekaj danes praktičnih diskusij: moramo hitro, učinkovito porabiti evropska
               sredstva, 45 milijonov. Dragi kolegi in kolegice, mi imamo 4 milijarde in nekaj
               koristno za porabiti, pa ne piše, da bomo gradili vse mogoče objekte brez predpisov,
               nezakonito in pod vprašljivimi pogoji. Jaz tako kot pri prejšnjem vprašanju in
               diskusiji nisem hotel odpirati odgovornosti. Marsikaj bi pa lahko povedal in
               dokumentiral, kako je bilo 45 milijonov za 20 slovenskih občin, ki ne predstavljajo
               niti desetine slovenskih občin, pustimo podeželje, mesto, tam, kjer bi bilo potrebno,
               to razdeljeno. In zakaj je bilo vprašanje ministru za okolje in prostor? Ker je
               logično, da se na tej relaciji razčisti, glede na predpise o gradnji objektov, ali so
               zagotovljeni minimalni standardi, ki jih ti predpisi zagotavljajo. Jaz ne plediram na
               tem, da je treba po vsej sili gradbeno dovoljenje. V vsakem primeru pa je treba imeti
               dokument ali razpolagalno pravico z zemljiščem, na katerem se gradi. Ali veste, v kaj
               spravljajo lastnike? Jaz se strinjam, da je to z vidika pravic nekaterih državljank
               in državljanov resen problem in da bo priletel kot bumerang. Priletel bo pri tisti
               manjšini, ki je podpisala služnostne pravice ali služnostne pogodbe, pa nima vrisanih
               teh preljubih cevi, vendar so neuki in neopozorjeni podpisali služnost za celo
               parcelo, na kateri mu bajta stoji, da mu po enem koščku gre taka inštalacija. Kdor ne
               ve, kaj je podpisal, ga čakajo težke posledice, ker takrat pa seveda nasprotna stran,
               ko bo prišlo do tega, ne bo hotela vedeti, da ni bil obveščen, da ni vedel in podobne
               stvari. Če bi bil razkorak v procentu med potrebnimi služnostmi in dejansko
               realizirano obliko pogodb minimalen, bi človek še to razumel. Vendar gre za primere
               dejanske v praksi, ko niti polovica služnostnih pogodb ni podpisana, ostalo pa se
               gradi, milo rečeno, na črno. In kakšna je lahko kvaliteta take gradnje in kako se
               lahko državljani počutijo, tisti, ki so po nesreči na tisti strani, ko je Geodetski
               inštitut, ne vem, kaj je imel ta pri tem, na podlagi Telekomovih izjav sestavil
               področja belih lis. Kako pa to v praksi izgleda? Telekom si je definiral, izgleda
               zavestno, tako bele lise, da se mu račun izide. Imamo primere, ko je prva optika ali
               med prvimi optikami v Sloveniji je bila položena z garancijo države ob rekonstrukciji
               dravskih elektrarn, se zopet vračamo v dravske elektrarne, od Dravograda do Čakovca
               gre. Del tek kapacitet je že pred več kot 10 leti prišel po čudni poti v privatne
               roke. Danes je pa to bela lisa in se neposredno na te kapacitete optičnih vlaken
               polagajo z evropskimi sredstvi dodatna omrežja, ker je tam bela lisa. Na drugih
               straneh pa na raznih hribih po slovenskih goricah in tudi na Gorenjskem in še kje ni
               ničesar, pod firmo vzdrževanja pa se kopa, tako kot se komu zdi. In eni, če so
               pridni, bodo dobili priključek, drugi, ki niso "pridni", v narekovaju rečeno, pa tega
               priključka ne bodo dobili, ne glede, da 45 milijonov se lepo sliši, glede na
               slovenske potrebe pa ničesar ne pomeni. Razprava oziroma vprašanje je bilo
               postavljeno zato, da se problem identificira. Seveda odgovornih, meni je čisto osebno
               vseeno, kateri minister ali katera skupina ministrov bo morala prevzeti odgovornost
               za stanje in za posledice. Upam, da se prebudijo in začnejo delati tisto, kar jim gre
               po pristojnostih in pooblastilih. Hvala lepa.</p>
            </sp>
            <sp xml:id="SDZ5-Redna-12-2010-01-11.sp172">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Cvetka Zalokar Oražem. (Je ni.) Gospod Jakob Presečnik. (Ga ni.)
               Gospod Miran Györek. (Se odpovedujete.) Gospod Vili Rezman. (Ga ni.) Mag. Franc
               Žnidaršič. (Ga ni.) Franc Bogovič. (Ga ni.) Gospod Silven Majhenič, želite besedo?
               (Ne.) Gospod Franco Juri. (Ne.) Gospod Janez Ribič? (Ne.) Gospod Zmago Jelinčič
               Plemeniti? (Ne.) Gospod Vido Kres? (Ne.) Gospod Tadej Slapnik? (Ne.) Vito Rožej?
               (Ne.) Gospod mag. Radovan Žerjav? (Ne.) Pa smo na koncu. Gospod predlagatelj. (Ga
               ni.) Vsi prijavljeni razpravljavci, ki ste to želeli, ste dobili besedo. Ker čas,
               določen za razpravo, še ni potekel, sprašujem, ali želi na podlagi prvega odstavka
               71. člena Poslovnika Državnega zbora še kdo razpravljati. Odpiram prijavo. Gospa
               Breda Pečan ima besedo. Vsak razpravljavec ima na voljo 5 minut.</p>
            </sp>
            <sp xml:id="SDZ5-Redna-12-2010-01-11.sp173">

               <speaker>BREDA PEČAN:</speaker>

               <p>Saj ne bom dolgo rabila. Jaz sem hotela samo povedati, da vse kaže, da nekaterih
               zapisov ne znamo na enak način brati. Rada bi samo to povedala, da dvom v to, da se
               lahko gradijo tako zelo obsežne investicije, kot je več 10 kilometrov dolgo
               elektronsko komunikacijsko omrežje, brez gradbenega dovoljenja, ne more držati. Tudi
               v zakonu o elektronskih komunikacijskih omrežjih v 7. členu piše sledeče:
               "Elektronska komunikacijska omrežja in pripadajoča infrastruktura, ki je namenjena za
               povezovanje z javnimi komunikacijskimi omrežji in za izvajanje javnih komunikacijskih
               storitev, morajo biti grajena v skladu s predpisi o urejanju prostora," poudarjam, v
               skladu s predpisi o urejanju prostora, "o graditvi objektov, vključno z njihovimi
               bistvenimi lastnostmi in o varstvu okolja ter morajo delovati v skladu z veljavnimi
               predpisi, ki določajo varnost delovanja..." in tako naprej. Torej ne drži, da bi se
               lahko investicije v vrednosti 45 milijonov evrov in dodatni lastni vložki v gradnjo
               elektronskih komunikacijskih omrežij za širokopasovno elektronsko omrežje gradili
               brez gradbenega dovoljenja. Nobena razlaga Zakona o elektronskih komunikacijah ne
               more držati, če se prebere samo prvi odstavek 7. člena tega istega zakona.
               Ministrstvo za okolje in prostor in njegove izpostave v upravnih enotah so ravnali
               nezakonito, ker so dovolili, da se je gradilo elektronsko-komunikacijsko omrežje,
               širokopasovni internet, brez gradbenega dovoljenja.</p>
            </sp>
            <sp xml:id="SDZ5-Redna-12-2010-01-11.sp174">

               <speaker>PODPREDSEDNIK MAG. VASJA KLAVORA:</speaker>

               <p>Gospod Alojz Posedel, izvolite.</p>
            </sp>
            <sp xml:id="SDZ5-Redna-12-2010-01-11.sp175">

               <speaker>ALOJZ POSEDEL:</speaker>

               <p>Hvala za besedo, gospod podpredsednik. Sam bi v tej razpravi povedal tisto, kar
               mislim, da je pri celi stvari tudi najbolj škoda. Praktično vsi, ki so bili
               prijavljeni, so se tudi odpovedali razpravi, ker očitno je to tema, o kateri bi bilo
               treba spregovoriti. In je tudi vprašanje bilo postavljeno zelo dobronamerno in pa
               predvsem nepolitično. Jaz sem prepričan, da se je v tej zgodbi pokazal način dela, ki
               je popolnoma zgrešen, in da vprašanje, ki ga je kolega Vili Trofenik postavil, ni bil
               namenjeno političnemu razčiščevanju, ne to vprašanje o širokopasovnem omrežju in
               njegovi izgradnji in tudi ne glede koncesij. Obe vprašanji sta takšna, da bi verjetno
               vsi pričakovali, da bo gospod minister prišel z ekipo, ki na ministrstvu pokriva
               posamezno področje, ker danes v njegovih odgovorih, pa če smo tako še lahko pozorno
               poslušali, ni bilo konkretnih odgovorov, razen izgovarjanja, tudi na Zakon o
               telekomunikacijah, kjer je bilo tudi s strani vprašanja in predlagatelja tega
               vprašanja povedano, da se do 2007. leta nikoli ta člen in pa ta zakon ni upošteval
               pri izgradnji širokopasovnih in ostalih telekomunikacijskih omrežij. Se pravi, da gre
               za drugo zadevo. In mogoče v odgovoru ministra pri tem vprašanju bi bilo dobro, da bi
               se tako energično, kot se je pri prejšnjem vprašal, kdo je bil dejansko odgovoren v
               prejšnjem mandatu, tudi tukaj vprašal. Pa verjetno glede na to, da se je minister
               vrnil, bo lahko tudi povedal, da so takrat tudi v tem mandatu vprašanja ministrstva
               oziroma ministra za gospodarstvo in pa ostalih ministrstev, kako je prišlo do porabe
               teh sredstev. In še tisto, kar se je pokazalo tudi iz posameznih obrazložitev, ko so
               predstavljali mnenje poslanskih skupin tudi nekateri župani, ki so slučajno iz teh
               občin, kjer se ta sredstva delijo, je zanimivo, kako preprosto se določene stvari
               razlagajo, ker so bila pač sredstva na vidiku, jih je treba čim enostavneje, čim
               hitreje tudi porabiti. To zagotovo ni način, ni standard. In zato je bilo to
               vprašanje in zato je tudi prav, da se to vprašanje ne bo zaključilo, ker je treba
               zadeve razčistiti.</p>
               <p>Jaz sem prepričan, da je bilo to vprašanje na mestu, da je bilo ravnanje pri
               razpisu, dodeljevanju, koriščenju in zdaj tudi pri porabi teh sredstev sporno in da
               je bilo vprašanje na mestu in da je treba nanj odgovoriti in najti odgovornost ter
               predvsem tudi pot, kako iz te zagate, predvsem do tistega, katerega so tudi sredstva,
               se pravi do Evrope.</p>
               <p>Hvala.</p>
            </sp>
            <sp xml:id="SDZ5-Redna-12-2010-01-11.sp176">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo, s tem zaključujem tudi to točko dnevnega reda. Prekinjam 12.
               sejo Državnega zbora, ki jo bomo z glasovanjem nadaljevali ob 16.45.</p>
               <p>(Seja je bila prekinjena ob 16.13 in se je nadaljevala ob 16.45.)</p>
            </sp>
            <sp xml:id="SDZ5-Redna-12-2010-01-11.sp177">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi, poslanke in poslanci. Prosim za posluh v dvorani.</p>
               <p>Nadaljujemo s prekinjeno sejo. Prehajamo na glasovanje Državnega zbora o predlogih
               odločitev. Poslanke in poslance prosim, da preverite delovanje svoje glasovalne
               naprave.</p>
               <p>Nadaljujemo s <title>prekinjeno 24. točko dnevnega reda </title>, to je z <title>obravnavo
                  Predloga zakona o spremembah in dopolnitvah Zakona o uresničevanju javnega
                  interesa za kulturo, v okviru skrajšanega postopka. </title>
               </p>
               <p>Nadaljujemo z drugo obravnavo, to je z odločanjem o vloženih amandmajih.</p>
               <p>Proceduralno, gospod Posedel.</p>
            </sp>
            <sp xml:id="SDZ5-Redna-12-2010-01-11.sp178">

               <speaker>LOJZE POSEDEL:</speaker>

               <p>Hvala lepa za besedo, gospod predsednik.</p>
               <p>V proceduralnem predlogu bi želel pred začetkom glasovanja opozoriti na to, kar se
               nam dogaja na tem podaljšanem decembrskem zasedanju Državnega zbor in se je tudi
               danes pokazalo, da predstavlja veliko problemov pri zagotavljanju prisotnosti članov
               Vlade, pri poslancih, strokovnih službah, zato bi predlagal, da tisti, ki planirate
               zasedanje Državnega zbora, realno načrtujete potek sej ali vsaj bolj realno. Gospod
               Vizjak, povezano je s proceduralnim predlogom, ki mislim, da bi prispeval k temu, da
               bi seje potekale bolj zgoščeno, bolj delovno. Tako pa smo priča, tudi v primeru
               decembrskega zasedanja, da smo morali danes, v ponedeljek...</p>
            </sp>
            <sp xml:id="SDZ5-Redna-12-2010-01-11.sp179">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani!</p>
            </sp>
            <sp xml:id="SDZ5-Redna-12-2010-01-11.sp180">

               <speaker>LOJZE POSEDEL:</speaker>

               <p>...v ponedeljek, ki je sicer namenjen delu poslancev na terenu, biti tukaj v
               Ljubljani. In tudi danes smo več kot 5 ur zgrešili "v tajmingu" glasovanja in zato
               predlagam proceduralni predlog, da vodje poslanskih skupin, ki na Kolegiju določate
               dnevni red, realno planirate, da bo delo bolj kvalitetno in časovno bolj usklajeno.
           </p>
            </sp>
            <sp xml:id="SDZ5-Redna-12-2010-01-11.sp181">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Najava časa je seveda opravljena v skladu s Poslovnikom Državnega zbora. Sam sem
               tudi že opozoril kolege, vodje poslanskih skupin, da bi bilo nemara bolj smotrno bolj
               racionalno načrtovati ta čas. Pristojnosti so tu pri vodjih poslanskih skupin. Hvala
               za pobudo, če jo bodo upoštevali. Vsekakor moram dodati tudi to, da se ta
               proceduralni predlog nanaša na sejo kot celoto, ne na posamezno točko. Vendar tudi to
               je možno.</p>
               <p>Nadaljujemo z odločanjem o amandmaju Poslanske skupine Slovenske demokratske stranke
               k 2. členu. Glasujemo. Navzočih je 76 poslank in poslancev, za je glasovalo 34, proti
               41.</p>
               <p>(Za je glasovalo 34.) (Proti 41.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SD, Zares in LDS k 12. členu.
               Če bo amandma k 12. členu pod številko 1, sprejet je amandma pod številko 2
               brezpredmeten. Glasujemo. Navzočih je 77 poslank in poslancev, za je glasovalo 45,
               proti 5.</p>
               <p>(Za je glasovalo 45.) (Proti 5.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SD, Zares in LDS k 18. členu.
               Glasujemo. Navzočih je 78 poslank in poslancev , za je glasovalo 48, proti 2.</p>
               <p>(Za je glasovalo 48.) (Proti 2.)</p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Ugotavljam, da je zbor v drugi obravnavi sprejel amandmaje k 12. in 18. členu.
               Sprašujem kvalificirane predlagatelje, ali nameravajo k tem členom vložiti amandmaje?
               (Ne želijo.) Amandmaji niso bili niti napovedani, niti vloženi, zato ugotavljam, da k
               predlogu zakona za tretjo obravnavo ni bilo vloženih amandmajev.</p>
               <p>Obveščam vas, da me Zakonodajno-pravna služba oziroma Vlada niso obvestili, da bi
               bil zaradi amandmajev, sprejetih v drugi obravnavi, predlog zakona neusklajen.</p>
               <p>Prehajamo na odločanje o predlogu zakona. Glasujemo. Navzočih je 77 poslank in
               poslancev, za je glasovalo 49, proti 6.</p>
               <p>(Za je glasovalo 49.) (Proti 6.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>26. točko dnevnega reda - prva obravnava Predloga
                  zakona o spremembi in dopolnitvi Zakona o avtorski in sorodnih pravicah. </title>
               </p>
               <p>Prehajamo na odločanje o naslednjem predlogu sklepa: Predlog zakona o spremembi in
               dopolnitvi Zakona o avtorski in sorodnih pravicah je primeren za nadaljnjo obravnavo.
               Obrazložitev glasu v imenu Poslanske skupine SDS, mag. Andrej Vizjak.</p>
            </sp>
            <sp xml:id="SDZ5-Redna-12-2010-01-11.sp182">

               <speaker>MAG. ANDREJ VIZJAK:</speaker>

               <p>Hvala lepa. Moram reči, da je razprava ob tej noveli zakona pokazala, da se praktično
               vse poslanske skupine strinjajo s tem, da je nesprejemljivo zaračunavanje takšnih
               nadomestil, kot jih sedaj zaračunava SAZAS kulturnim društvom in vsem ostalim
               neprofitnim organizacijam oziroma društvom s področja kulture, umetnosti,
               književnosti in tako naprej. Gre za netransparentno, krivično pobiranje nadomestil,
               kjer dostikrat to pobiranje nadomestil nima nobene zveze z zaščito intelektualne
               lastnine oziroma z nadomestili avtorju za uporabo njegovega dela. Nanizani so bili
               številni primeri, kako se je zaradi, po moji oceni, zlasti pomanjkljivega nadzora in
               tudi iznajdljivosti te kolektivne organizacije le-ta pravzaprav obrnila avtorjem
               nasproti. To ni več kolektivna organizacija, ki bi ščitila interese avtorjev, temveč
               se je sprevrgla in dostikrat številni avtorji od nje nimajo ničesar, peščica
               posameznikov pa na teh valovih in v tem vetru jadra pospešeno naprej. Zato je treba
               urediti to problematiko celovito, soglašam. Soglašam tudi s tistimi, ki pravijo, da
               novela, ki jo predlagamo poslanci, rešuje zgolj delček problema. Rešuje zgolj
               nadomestila društvom s področja kulture, ko delujejo na neprofitni osnovi in delujejo
               v korist širše skupnosti. Kulturna društva so dostikrat gibalo tako družbenega kot
               družabnega življenja širom po slovenskem podeželju in jih le-ta obremenitev dostikrat
               postavlja v močno dilemo ali iti naprej ali ne.</p>
               <p>Predlagamo, da sprejmete, in poslanska skupina bo ta sklep tudi podprla, da gre
               zakon naprej, da sprejmete ta sklep, da vsaj delno odpravimo nekatere probleme
               sedanje ureditve s tem tudi naznanimo morebiti še ostale posege v zakonodajo, ki ste
               jih tu omenili in ki pravite, da so potrebne.</p>
               <p>Poslanska skupina bo predlog sklepa podprla.</p>
            </sp>
            <sp xml:id="SDZ5-Redna-12-2010-01-11.sp183">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Luka Juri v imenu Poslanske skupine Socialnih demokratov. Prosim.</p>
            </sp>
            <sp xml:id="SDZ5-Redna-12-2010-01-11.sp184">

               <speaker>DR. LUKA JURI:</speaker>

               <p>Socialni demokrati se strinjamo s potrebo po vsebinski spremembi zakonodaje na
               področju avtorskih pravic. Trenutna zakonodaja ni ustrezna in z njo niso zadovoljni,
               paradoksalno, tako uporabniki avtorskih pravic, torej tisti, ki poslušamo glasbo,
               tako avtorji, torej tisti, ki od avtorskih pravic imajo svoj vsakdanji kruh. Socialni
               demokrati smo tudi z zanimanjem sprejeli in prebrali predlog zakona, vendar kmalu
               ugotovili, da je napisan pomanjkljivo in da je nedorečen. Ta predlog zakona odpira
               bistveno več vprašanj, kolikor jih zapira. Kot primer, trenutna formulacija
               predlaganega zakona bo omogočila, da bodo praktično vsi organizatorji koncertov v
               Sloveniji prenehali plačevati avtorske pravice, pa ne glede na to, ali so zaradi tega
               zaslužili nič evrov, 1.000 evrov ali 20.000 evrov. Ustanovitev by-pass društev, ki se
               bo na papirju ukvarjalo z umetnostnimi dejavnostmi, hkrati pa plačevalo storitve
               drugim organizacijam, zato, da bodo organizirala koncerte, bo omogočala prav takšne
               mastne dobičke in prav to bi bilo najbolj krivično do tistih organizacij, društev, ki
               pa se dejansko ukvarjajo s humanitarnimi dejanji in z neprofitnim delom na področju
               kulture. Če želimo te organizacije zaščititi, moramo zakonodajo urediti dosti boljše
               in širše in zaradi tega koalicijske poslanske skupine delajo na noveli zakona že
               slabo leto dni in lahko pričakujemo, da v naslednjih šestih mesecih bomo s pomočjo
               Urada za intelektualno lastnino imeli predlog, ki bo bistveno celovitejši, seveda kot
               vsak zakon ne bo popoln, ampak bo skušal odgovarjati in zapreti vprašanja, namesto da
               bo odprl nova. Hvala lepa.</p>
            </sp>
            <sp xml:id="SDZ5-Redna-12-2010-01-11.sp185">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujem...</p>
               <p>Obrazložitev glasu v imenu Poslanske skupine Zares ima Franco Juri.</p>
            </sp>
            <sp xml:id="SDZ5-Redna-12-2010-01-11.sp186">

               <speaker>FRANCO JURI:</speaker>

               <p>Hvala, gospod predsednik.</p>
               <p>Poslanska skupina Zares ne bo podprla predloženega zakona. Ne, ker se ne bi
               strinjali z osnovnim namenom tega zakona. Kot smo že prej v razpravi izpostavili,
               mislim, da je cilj, ki ga nakazuje tudi ta predlog, in za to se lahko tudi zahvalimo
               opoziciji, skupen. In to je sprememba slabe nedorečene zakonodaje, zato lahko samo
               povem, da bo že v tem tednu, prav iz vrst naše poslanske skupine predložen osnutek
               izhodišč za celovit zakon, ki bo uredil razmere.</p>
               <p>Hvala.</p>
            </sp>
            <sp xml:id="SDZ5-Redna-12-2010-01-11.sp187">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na glasovanje. Glasujemo. Glasovanje teče. Navzočih je 77 poslank in
               poslancev, za je glasovalo 32, proti 43.</p>
               <p>(Za je glasovalo 32.) (Proti 43.)</p>
               <p>Ugotavljam, da Državni zbor predlaganega sklepa ni sprejel, zato je zakonodajni
               postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Zaključujem tudi 12. sejo Državnega zbora in vidimo se kmalu.</p>
               <p>Hvala lepa.</p>
               <p>(Seja je bila zaključena 11. januarja 2010 ob 16.59.)</p>
            </sp>
         </div>
      </body>
   </text>
</TEI>
