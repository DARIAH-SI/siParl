<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Izredna-36-2010-12-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|0F6B2E06C5CC09DBC1257A1A004AED0E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=0F6B2E06C5CC09DBC1257A1A004AED0E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-36-2010-12-22.DZ" n="36">
               <name>Izredna</name>
               <date when="2010-12-22"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-36-2010-12-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">36. izredna seja</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsedniki
            France Cukjati, mag. Vasja Klavora in Miran Potrč.</stage>
            <stage type="time">Seja se je začela ob 10. uri.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 36. izredno sejo Državnega zbora, ki sem jo sklical na podlagi prvega
               odstavka 58. člena ter drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: László
               Göncz do 11. ure, Miran Potrč od 10.40 do 13.30, Jakob Presečnik, mag. Štefan Tisel,
               Marjan Pojbič, Marjan Križman, Milan Gumzar od 13. ure dalje in Roberto Battelli.</p>
               <p>Na sejo sem vabil predstavnike Vlade.</p>
               <p>Vse prisotne lepo pozdravljam.</p>
               <p>Prehajamo na <title>določitev dnevnega reda</title> 36. izredne seje Državnega
               zbora.</p>
               <p>Predlog dnevnega reda ste prejeli s sklicem seje 20. 12. 2010. Prehajamo na
               obravnavo in odločanje o predlogu za širitev dnevnega reda seje. Skupina poslank in
               poslancev s prvopodpisanim Jožetom Tankom je zahtevala sklic izredne seje s Predlogom
               sklepa o spremembah Sklepa o sestavi in imenovanju predsednika, podpredsednika in
               članov ter namestnikov članov Preiskovalne komisije o Patriji. V okviru zahteve je
               skupina poslank in poslancev predlagala, da se z navedeno zahtevo razširi dnevni red
               36. izredne seje. Predlog navedenega sklepa lahko pripravi samo Mandatno-volilna
               komisija. V tem trenutku tak sklep ni pripravljen, zato tudi ne more biti zahtevana
               izredna seja o aktu, ki ga ni. Ko bo Mandatno-volilna komisija tak sklep pripravila,
               ga bo Državni zbor lahko obravnaval. Glede na navedeno, v skladu z dogovorom na
               današnji seji Kolegija predsednika Državnega zbora Kolegij predlaga, da se dnevni red
               36. izredne seje Državnega zbora razširi s točko Mandatno-volilne zadeve. Če bo ta
               sklep pripravljen, ga bomo na tej seji tudi obravnavali.</p>
               <p>Želi besedo predstavnik Vlade? Ne želi. Želijo besedo predstavniki poslanskih
               skupin? Ne želijo. Zato zaključujem razpravo o predlogu širitve.</p>
               <p>Prehajamo na odločanje. Poslanke in poslance prosim, da preverite delovanje
               glasovalnih naprav. Odločamo o predlogu za širitev dnevnega reda.</p>
               <p>Glasujemo. Glasovanje teče. Navzočih je 52 poslank in poslancev, za je glasovalo 52,
               proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet.</p>
               <p>Zbor bo izglasovano širitev obravnaval kot 3. točko dnevnega reda.</p>
               <p>Prehajamo na glasovanje o določitvi dnevnega reda v celoti. Zboru predlagam, da za
               današnjo sejo določi dnevni red, kot ste ga prejeli s sklicem in sprejeto
               dopolnitvijo.</p>
               <p>Glasujemo. Navzočih je 60 poslank in poslancev, za 59, proti 1.</p>
               <p><stage>(Za je glasovalo 59.)</stage> <stage>(Proti 1.)</stage></p>
               <p>Ugotavljam, da je dnevni red 36. izredne seje Državnega zbora določen. Obenem vas
               obveščam, da bomo danes delali do 15.45, sejo pa bomo jutri nadaljevali ob 9. uri
               zaradi točk, ki jih pač imamo, in zaradi časovnega poteka seje.</p>
               <p>Prehajamo na <title>1. TOČKO DNEVNEGA REDA – PREDLOG SKLEPA DRŽAVNEGA ZBORA GLEDE
                  STANJA V PRAVOSODJU, POLITIČNIH VPLIVOV NANJ IN UKREPIH ZA UREDITEV STANJA.</title>
               </p>
               <p>Predlog sklepa je v obravnavo Državnemu zboru predložila skupina 32. poslank in
               poslancev s prvopodpisanim Jožetom Tankom.</p>
               <p>Za dopolnilno obrazložitev predloga sklepa dajem besedo predstavniku predlagateljev,
               mag. Branku Grimsu.</p>
               <p>Prosim!</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani, vsem zbranim prav lep pozdrav v imenu celotne Poslanske skupine
               Slovenske demokratske stranke!</p>
               <p>Danes bo tekla beseda o pravosodju. Toda v resnici bo beseda tekla tudi o možnosti
               razvoja države Slovenije, kajti uspešnega, na dolgi rok delujočega razvoja ni brez
               dobro delujočega pravosodja. Še več, brez polnodelujoče demokratične države, katere
               sestavni del je tudi učinkovito pravosodje, enostavno na dolgi rok ni mogoče
               pričakovati gospodarskega razvoja in gospodarske uspešnosti. Kakšno je stanje v
               Državni Sloveniji, se je žal izkazalo ob ogledalu, ki nam ga je nastavila tokrat
               tujina. Ugledni The Economist je v zadnjih dneh zapisal, da Slovenija ni več
               polnodemokratična država. In to je nekaj, kar bi nas moralo vse zelo skrbeti. Eden od
               ključnih problemov, s katerim se soočamo in zaradi katerega je tudi prišlo do te
               ocene, je slabo stanje na področju slovenskega pravosodja. Dejstvo je, da je razprava
               o pravosodju eno temeljnih razvojnih vprašanj. V pogojih gospodarske krize, ki jo
               sedaj občuti ves svet, vendar za razliko od Slovenije je velik del sveta, Združene
               države Amerike, večina velikih evropskih držav, iz te krize že uspešno izšel. V teh
               pogojih je seveda priliv zadev na področje pravosodja večji kot običajno,
               občutljivost teh procesov pa še toliko večja. Zakaj v resnici gre? V vsaki moderni
               družbi je malo in srednje podjetništvo motor gospodarskega razvoja. Motor, ki je
               toliko bolj občutljiv, če mora delovati v pogojih, kjer je velika finančna
               nedisciplina, kjer se pogodb ne spoštuje in kjer pravosodje deluje neskončno počasi.
               Ustavno pravo zelo jasno pove, da je pravica, pravica do sodnega varstva, pravica do
               sojenja uresničena samo, če je sodba izrečena v razumnem roku in seveda tudi
               uresničena, tudi izvršena. Prav pri sojenju v razumnem roku pa je Slovenija na repu
               evropskih držav. Ko govorimo o malem in srednjem podjetništvu je jasno, da ne gre
               samo za lastnike. Gre za ljudi, ki so zaposleni v teh podjetjih, za njihove družine
               in zato, da so prav mali in srednji podjetniki velikokrat žrtve finančne nediscipline
               velikih trgovcev, velikih sistemov, ki namerno zavlačujejo s plačili. Po drugi strani
               so celo žrtve izsiljevanja. Mnogo izjav sem prejel v zadnjih mesecih, ko so mi ljudje
               na Gorenjskem povedali enako zgodbo, pa je šlo za zelo različne ljudi, za različne
               trgovce in za različne produkte, da so jim enostavno prenehali plačevati skladno s
               pogodbeno določenimi roki, skladno z zakonsko določenimi roki. Tu gre za javna
               podjetja. Ko so rekli, da bodo šli v tožbo, so rekli, kar izvolite, imate možnost.
               Seveda je zakonska možnost, da se doseže blokada, da se poseže na račun – vendar kaj
               potem sledi? Potem sledi prekinitev pogodbe, potem sledijo sankcije, ki so za tega
               podjetnika, pa če ima še najboljši produkt na tem svetu, lahko hujše kot vse drugo.
               Iz tega razloga je jasno, da je občutljivost sistema, ko gre za to temeljno razvojno
               vprašanje v Sloveniji, veliko večja in veliko hujša, kot drugod po Evropi, položaj
               malega in srednjega podjetništva pa slabši.</p>
               <p>Drugi vidik stanja v pravosodju je varovanje človekovih pravic. To je na nek način
               neločljivo povezano s prvim vprašanjem, vendar se prepogosto daje premalo poudarka
               prav gospodarskemu razvoju v povezavi z dobro delujočim pravosodnim sistemom. Namreč,
               ko gre za vprašanje varovanja človekovih pravic, je to v veliki meri povezano s
               problemom kazenskih obravnav oziroma zadev, ki se odvijajo v okviru kazenskega prava.
               Vendar je teh samo dobra 2 %. Vse ostalo so zadeve, ki so vezane na ostalo, predvsem
               na vprašanja gospodarskega prava in pa zasebnih tožb.</p>
               <p>Kakšni so pa tisti signali, ki jih Slovenija pošilja z vidika sedanje oblasti v
               tujino in na nek način kot signal doma podjetnikom in vsem državljankam in
               državljanom? Ti signali zagotovo niso dobri. Kajti, na to, da je v Sloveniji sodni
               sistem neučinkovit, je že pred sedmimi leti opozarjal nemški sodnik Norma Dudikof, ki
               je bil zadolžen za to oceno v času približevanja Slovenije Evropski uniji. Ocenil je,
               da se sodniki pri nas, žal, ukvarjajo s ščitenjem svojih privilegijev in plačil.
               Glede na nekatere zakone, ki jih je ta vlada sprejela v tem mandatu, s katerimi je
               dejansko ukinila sistem Lukenda, ki je bil namenjen odpravi sodnih zaostankov, in v
               sistem pravosodja namesto nagrajevanja dodatnega dela, dodatnega znanja, dodatnega
               prizadevanja vseh, ki v sistemu pravosodja delujejo, uvedla uravnilovko, se zdijo te
               besede še kako upravičene, le da so sedaj dvignjene na raven državne politike. Naš
               namen ni kritizirati ravnanje posameznih skupin. Naš namen je opozoriti na napačno
               politiko na področju pravosodja, ki vse to, ne samo omogoča, ampak celo
               institucionalizira in uzakonja. Zato so tudi posledice toliko slabše. Če opozorimo
               samo na nekatere, ki so navedene in podrobno argumentirane tudi v gradivu. V
               Sloveniji se znova zaostruje vprašanje odškodnin, ki jih prejemajo ljudje zaradi
               nesorazmerno dolgih sodnih postopkov. Ob tem je zanimivo sprenevedanje Ministrstva za
               pravosodje, ki pravi, ja, sedaj je stanje boljše, kot je bilo prej. Češ, recimo, vi
               ste več porabili za nekatere postavke kot pa mi v tem mandatu. Zakaj? Ker je bilo
               stanje, ki ga je prevzela ta vlada, mnogo boljše kot tisto, ki ga je prevzela
               prejšnja vlada in je morala počistiti Avgijev hlev na področju pravosodja. Zato je
               prišlo do več poravnav, zato je bilo pač treba nameniti za določene postavke več
               sredstev. Žal pa se sedaj stanje znova poslabšuje in na to želimo opozoriti. Trend je
               povsem napačen.</p>
               <p>Zanimivo je tudi, da se je ob razpravi na Odboru s strani ministra postavilo pod
               vprašanje dodatno zaposlovanje sodnikov v minulem mandatu. Seveda je bilo storjeno z
               enim samim namenom. Pripeljati v vrste pravosodja novo znanje, nove ljudi, novo
               energijo in po drugi strani s tem dodatnim zaposlovanjem omogočiti, da bi se zmanjšal
               položaj na področju sodnih zaostankov. To je bil uspešen korak, kajti ti so se
               dejansko bistveno zmanjšali. Žal, kot rečeno, je sedaj trend ravno nasproten, kljub
               temu, da se je na področju uslužbencev zaposlilo po besedah ministra še dodatnih 700
               ljudi. Očitno je šlo za napačno ravnanje. Trdno smo prepričani, da je prva in
               temeljna napaka prav uvedba uravnilovke v pravosodje, s katero se je destimuliralo
               najsposobnejše, nagradilo pa vse tiste, ki so nekoč v preteklosti povzročali
               zastaranje ključnih zadev s področja gospodarskega kriminala. V zadnjem obdobju v tem
               mandatu je zagotovo najbolj negativno odmevalo zastaranje zadeve Satex. Veste, da gre
               tam za 11 milijonov evrov, in dobro veste, da prej ali slej bo vse ne samo odškodnino
               tem, ki so bili sicer enkrat že obsojeni, pa potem zaradi zavlačevanja, zaradi
               absolutnega zastaranja zadeve sedaj oproščeni. Ne samo, da bo tem verjetno prej ali
               slej treba izplačati še kakšno odškodnino, kar je svojevrsten absurd in na nek način
               najhujša možna kritika stanja v slovenskem pravosodju. In ni edini tak primer,
               takšnih primerov je, kolikor hočete, ampak tudi vse tisto, šlo je za 11 milijonov
               evrov posojil, bodo prej ali slej pokrili davkoplačevalci. Verjetno se bo temu reklo
               dokapitalizacija neke finančne institucije, konkretno banke, in verjetno se takrat
               ljudje niti ne bodo zavedali, zakaj se je njim poseglo v žep, zato, ker pravosodni
               sistem ne deluje tako, kot bi moral. Potem se čudimo in nekateri se nad tem celo
               zgražajo, če nam Evropa nastavi ogledalo in če ugledni The Economist napiše, da
               Slovenija ni več polnodemokratična država.</p>
               <p>Tudi vse ostalo, kar se je dogajalo v tem mandatu, zagotovo ne gre v korist boljšega
               delovanja pravosodja. Po eni strani se je nalagalo nove in nove stvari na področje
               sodstva, po drugi strani se je tudi alternativno reševanje sporov uvedlo na tak
               način, da v bistvu pomeni predvsem obremenitev za davkoplačevalce, zelo malo pa je v
               resnici od tega dodatne koristi.</p>
               <p>Posebej z obžalovanjem je treba opozoriti na to, da je bil zavrnjen zakonski
               predlog, ki smo ga vložili v SDS, s katerim bi onemogočili takojšnje prehajanje
               sodnikov in tožilcev med odvetnike. Tukaj ne gre samo za vprašanje odliva kadra z
               enega na drugo področje, kot se je poskušalo takrat prikazovati, ampak tudi za
               dejstvo, da ti ljudje lahko informacije, ki so jih prejeli v okviru svoje službene
               dolžnosti, zlorabijo potem na neki drugi funkciji. To seveda ni sprejemljivo. Zato
               smo predlagali, da bi uvedli neko varnostno obdobje, ko tak prehod ne bi bil možen,
               vendar je bil žal naš predlog takrat zavrnjen. Prav tako se ni ravnalo v korist
               najširše javnosti, ko se je šlo v veliko in obseženo ukinjanje notarskih mest. Sedaj
               so notarske storitve dosegljive manj vsem tistim, ki živijo na obrobju. Ob tem se
               govori še vedno o enakomernem regionalnem razvoju. Kadar to govori ta vlada, je
               očitno to sprenevedanje, saj so dejanja povsem drugačna kot pa besede.</p>
               <p>Opozarjamo tudi na spreminjanje Kazenskega zakonika, ki je šlo po hitrem postopku,
               češ, da se rešuje slovensko mladino, pomembno vprašanje s področja varovanja
               človekovih pravic, ampak sprenevedanja je bilo kmalu konec, saj je Ustavno sodišče na
               koncu zelo jasno zapisalo, citiram: <q>"Ker je Kazenski zakonik izpolnjeval kriterije iz
               prvega odstavka 28. člena Ustave Republike Slovenije glede določnosti opredelitve
               kaznivosti mladoletnih storilcev kaznivih dejanj, z njimi ni bil v neskladju."</q> To se
               pravi, je bilo z zakonom vse v redu, šlo je zgolj za poskus političnega
               obračunavanja, vendar žal na račun pravnega reda in pravnega sistema. To se v
               demokratični družbi zagotovo ne bi smelo zgoditi. Ob tem naj opozorim še na to, da je
               bilo predstavljeno na Odboru s strani ministra, da se pripravlja obsežna sprememba
               Kazenskega zakonika,kar okoli 100 členov, glede na to, da imamo še vsi dobro v
               spominu dejstvo, da je vladajoča koalicija v prejšnjem mandatu kot opozicija
               kategorično nasprotovala novemu Kazenskemu zakoniku, ki je prvič nekatera dejanja, ki
               jih evropsko pravo prepoznava kot dejanja s področja korupcije, kot koruptivna
               dejanja torej, opredelil kot kazniva dejanja, potem nas lahko vse upravičeno skrbi,
               kakšni bodo cilji te spremembe Kazenskega zakonika.</p>
               <p>Vsekakor bo pri tem potrebna velika pozornost najširše javnosti.</p>
               <p>Opozoril bi tudi na dogajanje, ki mu lahko rečemo kar podpora lobiju stečajnih
               upraviteljev. Namreč, v tem mandatu so bile ukinjene nekatere varovalke v zakonodaji,
               ki so preprečevale izplačila nesorazmerno velikih nagrad stečajnim upraviteljem.
               Zavrnjen je bil amandma SDS, ki bi onemogočil zlorabo. Potem je celo prišlo do
               opozorila ministra, da bo spremenil pravilnik, in sicer tako, da bodo te nagrade
               znova ustrezno omejene. To je bil kot signal, zelena luč za neko očitno navezo med
               delom ljudi v pravosodju in stečajnimi upravitelji, kajti prišlo je do prave poplave
               povsem nesorazmerno visokih izplačil, kar je seveda šlo na škodo podjetij, v škodo
               javnosti in, če želite, v škodo pravne države. Tudi to se v demokratični družbi, v
               kateri bi pravosodje delovalo s polno močjo, ne bi smelo dogajati.</p>
               <p>Za konec naj še posebej opozorimo na politične pritiske v pravosodju, zlasti na
               tožilstvo, kjer so ne samo minister, ampak tudi nekateri poslanci od tožilke v
               preteklosti zahtevali točno določeno<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/> prosim, zaključite!</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="..."/> ravnanje, točno določene poudarke, kaj da naj, kaj da naj ne, to pa seveda daleč
               presega mejo med vejami<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, da zaključite<gap n="..."/></p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="..."/> oblasti<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/> z nastopom. Prekoračili ste čas. Prosim!</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="..."/> in s tem sporočilom, da se tudi to, spoštovani gospod predsednik, v demokratični
               družbi ne bi smelo dogajati, zaključujem ta uvodni del. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog sklepa je 21. 12. 2010 obravnaval matični Odbor za notranjo politiko, javno
               upravo in pravosodje. Ker po končani obravnavi Odbor ni sprejel točk predloga sklepa,
               je predsednik Odbora ugotovil, da je obravnava sklepa na seji delovnega telesa
               končana.</p>
               <p>Za predstavitev poročila Odbora dajem besedo predsedniku dr. Vinku Gorenaku.</p>
               <p>Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Ne glede na to, da sem včeraj nastopal v vlogi predlagateljev, sem dolžan na tem
               mestu predstaviti poročilo, takšno, ki sledi dogajanju na včerajšnji seji Odbora za
               notranjo politiko, javno upravo in pravosodje.</p>
               <p>Predlagatelji, torej poslanci, smo imeli na razpolago delovno gradivo, ki ga je
               posredovala Poslanska skupina SDS. To gradivo sem predstavil sam. V gradivu smo
               poslanci SDS seveda trdili, da sodstvo ne deluje dovolj učinkovito, hitro,
               transparentno. To postavlja pod vprašaj nekatere z ustavo in zakoni ščitene pravice
               ljudi. Vmes smo seveda našteli mnoge primere, kot so: Satex, Grubelič, Baričevič,
               Jaklič in tako dalje. Govorili smo tudi o Kazenskem zakoniku, Zakonu o odvetništvu,
               Zakonu o alternativnem reševanju sporov in tako dalje.</p>
               <p>Minister je v svojem delu predstavitve oziroma v svojem nastopu več ali manj vsem
               tem očitkom Poslanske skupine SDS nasprotoval. Tako je dokazoval, da projekt Lukenda
               deluje, da je država v zavidljivi pravni kondiciji in tako dalje, da sodni zaostanki
               padajo. Obrazložil pa je tudi svoj pogled na potrebo po sprejetju zakonov, ki smo jih
               mi očitali kot nepotrebne.</p>
               <p>Predstavnica Zakonodajno-pravne službe, gospa Kraljeva je opozorila na to, da Odbor
               ne bi sprejemal sklepov oziroma naj ne bi Državnemu zboru posredoval sklepov, ampak
               naj bi posredoval priporočila. V razpravi so opozicijski poslanci menili, da
               slovensko pravosodje ne deluje, kljub velikemu številu sodnikov in tako dalje.
               Koalicijski poslanci pa so bili nasprotnega mnenja, da se stanje na tem področju
               izboljšuje. Odbor v nadaljevanju ni sprejel amandmajev Poslanske skupine SDS. Sprejel
               je dva amandmaja, ki sta sledila mnenju Zakonodajno-pravne službe, in sicer po
               naslovu, da ne gre za sklep, ampak da gre za priporočila in pa naslov k preambuli.</p>
               <p>V glasovanju se je pokazalo, da Odbor ni sprejel nobenega, niti amandmiranega
               predloga sklepov predlagateljev, ampak je sprejel ugotovitveni sklep, ki ga je
               posredoval poslanec Anderlič, in sicer se glasi takole: Odbor za notranjo politiko,
               javno upravo in pravosodje je na zahtevo poslank in poslancev s prvopodpisanim
               Jožetom Tankom opravil razpravo o stanju v pravosodju, političnih vplivih nanj in
               ukrepih za ureditev stanja. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavniku Vlade. Besedo ima Aleš
               Zalar, minister za pravosodje.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Spoštovani gospod predsednik, spoštovani poslanke, poslanci!</p>
               <p>Naša ustava varuje, posebej varuje dve ustavnopravni vrednoti: neodvisnost in
               avtoriteto sodne oblasti. Obe sta v pomembni vlogi zagotavljanja človekove pravice do
               sodnega varstva, ki jo zagotavlja ustava. To poudarjam zato, da v današnji razpravi
               ne bi zašli v lahkotno obračunavanje s tretjo vejo oblasti, v vsesplošno kritizerstvo
               in spodkopavanje neodvisnosti in avtoritete sodišč. Takega pristopa politične oblasti
               si ne sodstvo in ne državljani, katerih pravice sodišča varujejo in zagotavljajo, ne
               zaslužijo in si ga morda politika tudi ne bi privoščila. Vlada ugotavlja, da gradivo,
               ki ga predlagatelji te izredne seje predlagate, vsebuje vrsto neresničnih in
               neutemeljenih posplošenih očitkov, katerih namen je v spodkopavanju zaupanja v pravo
               in v spodkopavanju zaupanja v pravosodni sistem. Tu se ni mogoče znebiti občutka, da
               pri tej nujni seji ne gre za nič drugega kot za nadaljevanje lova na čarovnice. Tega
               lova, katerega ste začeli takoj po nastopu mandata prejšnje vlade s tem, da ste
               pričakovali, da bomo ignorirali vse odločbe Ustavnega sodišča, ki vam niso bile
               politično všečne, pa čeprav za ceno kršitve temeljnih človekovih pravic, prav tistih,
               na katere se sedaj v tem gradivu tako sklicujete. Hoteli ste zapravljati
               davkoplačevalske milijone za referendume o Zakonu o sistemu plač, o Zakonu o sodniški
               službi, o Zakonu o odvetništvu, o izbrisanih. V vseh teh primerih je Ustavno sodišče
               odločilo, da referendum ni dopusten, ker bi povzročil protiustavne posledice. Je to
               tista pravna država, za katero se zavzemate, ko se na pravo sklicujete samo takrat,
               kadar vam politično ustreza?</p>
               <p>Avtoriteto sodne oblasti ste sistematično kršili s tem, da se blatili kandidata za
               predsednika Vrhovnega sodišča, tako v Sloveniji kot v tujini. Uporabljali ste
               zmerljivke, govorili ste, da gre za slovenskega Kurta Waldheima. Enako počnete v
               razmerju do kandidata za novega generalnega državnega tožilca, ki bi mu celo odrekli
               pravico, da bi sploh kadarkoli deloval v pravosodju, pa čeprav je bil med drugim
               dolgoletni ustavni sodnik. Očitno predlagatelji te seje ne prenesete neodvisnih, ker
               od njih ne morete imeti političnih koristi. Te koristi si očitno želite tudi zato,
               ker ste se nekateri znašli v kazenskih postopkih, drugače si tega ni mogoče
               razložiti. Seveda je neprijetno, če si obtožen, da si storil kaznivo dejanje, ampak
               pred zakonom smo vsi enaki. Ni več nedotakljivih. Nihče ni nedotakljiv, ne vi, ne
               jaz. To slovenski tožilci dobro vedo in zato ne bo nič pomagalo, da tiste, ki vodijo
               kazenske postopek zoper nekatere pomembne, tudi politične akterje, tako srdito
               napadate, začenši s tožilko Branko Zobec Hrastar. Če kdo, si torej vi, predlagatelji,
               prizadevate, da bi imeli dve pravni državi. Eno za politično elito, za katero se
               imate, in drugo, za ostale. Tega Vlada ne bo dovolila.</p>
               <p>Šli ste celo tako daleč, da ste nedavno Ustavnemu sodišču očitali, da je servilno do
               sedanje vlade. Tako, da so se nemški sodniki Ustavnega sodišča na čelu s predsednikom
               zelo čudili, kakšen nivo pravne in politične kulture imamo v Sloveniji. Po drugi
               strani pa seveda ne podpirate ustavnih sprememb, ki bi Ustavnemu sodišču omogočile,
               da bi še kakovostneje varovalo temeljne človekove pravice. Seveda ne. Ker tu bi šlo
               za stabilnost pravnega reda, za enotnost sodne prakse, za pravno predvidljivost, za
               večjo pravno varnost. To pa seveda ne gre skupaj s ciljem vzpostavitve vsesplošnega
               nezadovoljstva in nezaupanja. To je vaš politični cilj in to ne le v razmerju
               dosedanje politične oblasti, ampak to, kar je najbolj zaskrbljujoče, tudi do sedanje
               pravne oblasti, ki jo predstavljajo sodišča. Zato je absurdno, da med drugim rušite
               projekte, ki ste jih sami zasnovali, na primer elektronsko zemljiško knjigo. Ljudi
               strašite z neresničnimi trditvami o tem, kako bodo obogateli notarji, v resnici pa
               ste predlagatelji te izredne seje tisti, ki ste preprečili, da bi prišlo do znižanja
               notarskih tarif v zemljiškoknjižnih zadevah. Malo vam je mar za prihranke ljudi. Vam
               je več za vaš politični dobiček. Moti vas, da sem omejil v času prejšnjega ministra
               za pravosodje navzgor neomejene nagrade stečajnim upraviteljem in da sem znižal
               njihove prejemke. Moti vas, ker nisem pristal na zvišanje odvetniških tarif celotne
               poklicne skupine v pravosodju, kot so odvetniki, notarji, stečajni upravitelji,
               mediatorji, naslavljate z lobiji. Ali ni zanimivo, da ti lobiji, odkar sem sam
               minister za pravosodje, niso dosegli ničesar drugega kot znižanje svojih tarif ali v
               najboljšem primeru ohranitev teh tarif, kakršne so bile v času prejšnjega ministra?
               Odvetnike in notarje prikazujete kot nekakšne davkoplačevalske krvosese, čeprav gre z
               našo ustavo za zajamčene poklicne skupine, ki imajo izjemno pomembno vlogo pri
               varstvu človekovih pravic in pri pravni varnosti fizičnih in pravnih oseb. Pravite,
               da so slovenska sodišča počasna in neučinkovita. S to vašo posplošeno oceno se Vlada
               ne strinja. Če bi uporabil glasbeno prispodobo, bi označil hitrost delovanja
               slovenskih sodišč z <q>"allegro, ma non troppo"</q> – hitro, a ne preveč.</p>
               <p>Kljub temu, da sta gospodarska in finančna kriza povzročila izjemno povečanje
               števila novih sporov, so sodišča lani imela v delu kar 1,45 milijona zadev, pa so
               vendarle dosegla tak nivo nerešenih zadev kot nikoli v zadnjih 15 letih, za 1/4 so v
               mandatu te Vlade zmanjšala števila nerešenih zadev, skrajšala sodne zaostanke tako,
               da je povprečen čas reševanja zadev v slovenskem sodstvu ta trenutek 6,1 meseca.
               Torej postopki so vse hitrejši in ni res to, kar trdite, da plačujemo enormne
               odškodnine. Plačevali ste jih vi v prejšnjem mandatu. Samo en primer naj vam dam. V
               prejšnjem mandatu ste po sodbah strasbourškega sodišča plačali 718 tisoč evrov
               odškodnin v 208 zadevah. Mi smo plačali samo še 29 tisoč zadev v šestih zadevah.
               Odškodnine padajo. Torej, gospe in gospodje, čakalne dobe se krajšajo. Sodni
               zaostanki kopnijo, odškodnine zaradi predolgega sojenja se občutno znižujejo, vi pa
               zatrjujete, da sodni sistem ne deluje. Seveda so v našem pravosodju problemi. Ne
               moremo reči, da imamo optimalno stanje. Zato pa smo na Ministrstvu za pravosodje in v
               Vladi sprejeli vrsto ukrepov, ki med drugim omogočajo enakomernejšo porazdelitev
               zadev, enakomernejšo porazdelitev sodnikov po vseh sodiščih. To smo storili z novelo
               Zakona o sodiščih. S tem zakonom smo med drugim odmaknili politiko od imenovanja
               predsednikov sodišč. Kot minister sem se odrekel pristojnosti, da bi jih še imenoval.
               Smo pa okrepili njihova pooblastila in tudi odgovornosti za učinkovitost sodišč.
               Hkrati pa vzpostavili še direktorje sodišč kot sodne menedžerje. Sodni svet je na
               podlagi teh zakonskih pooblastil, ki jih je dobil od ministra, že razrešil enega
               predsednika sodišča. Nedavno je sprejel zelo ostra merila za merjenje kakovosti in
               produktivnosti sodnikov. Politika bi morala te procese podpirati, ne pa da jih s
               posplošenimi očitki spodjeda in zmanjšuje splošno zaupanje ljudi v delovanje
               pravosodja. Naša vlada je opredelila boj proti gospodarski kriminaliteti kot
               politično prioriteto, zavedajoč se, da na tem področju nimamo prav zavidljivih
               rezultatov. Tu je glavni problem uspešnost pregona, ki ga upravljajo državni tožilci.
               Ta uspešnost pregona bi se morala meriti z deležem obsodilnih sodb, ne pa z deležem
               zadev, ki jih tožilci predajo sodišču, in potem nekako dvignejo roke od primera, češ,
               zdaj je pa sodišče odgovorno. Ni res. Tožilec mora zagotoviti obsodilno sodbo, če se
               je odločil, da nekoga preganja zaradi kaznivega dejanja. Zato je naša vlada tožilcem
               dala vrsto orodij, vrsto procesnih orodij, z Uredbo o sodelovanju s policijo, z
               možnostjo, da ustanovijo specializirane skupine. Vzpostavili smo podlage tudi za
               specializirani oddelek sodišča. Pripravljamo zakon o državnem tožilstvu. Tu bomo
               ustanovili novo specializirano tožilstvo za boj proti gospodarskemu kriminalu in tudi
               tu ne bo več samo 7 tožilcev v tej skupini, tako kot je to danes, ampak jih bo po
               novem 21. Prav z zanimanjem pričakujem odziv predlagateljev na ta zakon. Ali ga boste
               podprli ali boste nasprotovali?</p>
               <p>Ko gre za vprašanje boja proti gospodarskemu kriminalu, naj napovem še tako
               imenovani protitajkunski paket kazenske zakonodaje. Zelo bom presenečen, če
               predlagatelji te seje ne boste nasprotovali tudi temu paketu, ki bo med drugim
               zagotovil zaseg oziroma odvzem premoženja po principu obrnjenega dokaznega bremena.</p>
               <p>Ta vlada si je zaradi razmer, v katerih se je znašla zaradi splošne gospodarske
               krize, določila kot svojo prioriteto prav področje zmanjševanja negativnih učinkov
               plačilne nediscipline. Ko gre za vprašanje pravosodne politike na tem področju, naj
               spomnim, da je Državni zbor sprejel dva zakona: Zakon o izvršbi in insolvenčni zakon,
               ki sta bila uvrščena v vladno izhodno strategijo in ki sta naredila ogromno za to, da
               bi upniki čim hitreje prišli do tistega, kar jim dolžnik dolguje. Skrajšali smo
               izvršilne postopke, zelo smo jih pospešili. Uvedli smo veliko novost, recimo, v
               insolvenčni zakonodaji, zlasti tam, kjer lastniki pravočasno ne dokapitalizirajo
               podjetja, ki zaidejo v težavo. Storili smo torej tisto, kar je bilo v tej situaciji
               mogoče. Državni zbor je te ukrepe na področju pravosodja podprl. Pa ne samo Državni
               zbor. Podprli so jih Gospodarska zbornica, Obrtna zbornica, Trgovinska zbornica. Zato
               ne govorite, da nič ne deluje in da pravosodna politika ne deluje in da je
               neustrezna. Še več. Nekaj od teh zakonov ste celo vi, predlagatelji, podprli, kar je
               hvale vredno. Ni res, da je Slovenija na repu Evrope na področju pravosodja.
               Nasprotno. Slovenija uživa v mednarodnem okolju sloves urejene pravne države. Zakaj
               pa mislite, da sta nam Svet Evrope in Evropska komisija podelila že dve posebni
               priznanji? Za uvedbo mediacije in za uvedbo elektronske izvršbe. Posebni priznanji.
               To pomeni, da Svet Evrope in Evropska komisija predlagata vsem drugim državam, naj
               sledijo slovenskemu modelu na tem področju. Zakaj mislite, da se Evropska komisija
               zdaj tako zanima za slovenski projekt zvočnega snemanja glavnih obravnav? Ker smo
               prva država v Evropi, ki je sistematično na vsa sodišča uvedla zvočno snemanje
               glavnih obravnav, ki prinaša velike prihranke v trajnost sodnih postopkov.</p>
               <p>Seveda vam nihče ne odreka pravice, da kritizirate, tudi ko gre za delovanje
               pravosodnih organov. Vendar pa je treba opozoriti, da v ustavni demokraciji nihče,
               niti vlada, niti minister za pravosodje ne sme prevzeti pooblastil in pristojnosti,
               ki jih imajo pravosodni organi. Zato sem uvodoma poudaril, da so samo pravosodni
               organi, torej tožilstva in sodišča, tisti, ki lahko sprejmejo konkretne pravne
               odločitve v konkretnih postopkih. Če tega ne storijo, tako kot se je očitno zelo
               verjetno zgodilo v zadevi Satex, je to zelo slabo. Tu je vse, kar lahko naredimo,
               samo to, da ugotovimo, kaj je šlo narobe, zakaj je šlo narobe in kdo je za to
               odgovoren. Te postopke sem sprožil, Vrhovno sodišče bo opravilo pregled zadeve in
               pripravilo tudi poročilo, s katerim bo seznanjen tudi Državni zbor. Ni pa res, da
               bodo odškodnine iz naslova zadeve Satex plačevali davkoplačevalci. Vsi trije
               obtoženci v tej zadevi so bili v pravdnem postopku že pravnomočno obsojeni. Vsak na 3
               milijone 300 tisoč evrov vračila škode, ki so jo povzročili.</p>
               <p>Primer Satex torej dokazuje, da pravosodje ni naravno imuno na napake ali na zamude
               pri delu. Ampak po drugi strani tudi ne kaže na to, da so nosilci pravosodnih funkcij
               neodgovorni. Naša ustava in naši zakoni natančno določajo postopke za
               uveljavljanjepoklicne, disciplinske, kazenske in odškodninske odgovornosti
               pravosodnih funkcionarjev. Če bo to potrebno, bodo morali biti takšni postopki
               sproženi tudi zoper odgovorne funkcionarje v zadevi Satex.</p>
               <p>Zdaj pa vam, spoštovani poslanke in poslanci, želim dati priložnost. Priložnost
               predvsem tistim, ki ste želeli to razpravo, da podate vsaj en dober predlog, da
               podate vsaj eno dobro rešitev. Sem smo danes prišli na zasedanje kot dobri
               menedžerji, ki pridejo na sestanek. Vedno pridejo na sestanek z rešitvami, ne s
               problemi. Doslej teh predlogov in teh rešitev z vaše strani ni bilo slišati in jih ni
               najti niti v gradivu, ki ste ga predložili kot podlago za to izredno sejo. Upam, da
               jih boste predstavili vsaj na tej seji. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Stališče Poslanskega kluba Liberalne demokracije Slovenije bo predstavil Anton
               Anderlič.</p>
               <p>Prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani!</p>
               <p>Ko smo poslanci Liberalne demokracije prejeli gradivo za sklic izredne seje, smo se
               najprej vprašali, čemu v tem adventnem času, v času miru, v času parlamentarnih
               počitnic takšno vznemirjenje v vrstah predlagateljev te seje. Torej mora iti nekaj
               hudo narobe ali pa mora biti s to državo, s pravosodjem in še s čim drugim še bolj
               narobe. Kajti v nasprotnem primeru ne bi v tem času imeli izredne seje Državnega
               zbora in ne bi razpravljali o gradivu, iz katerega ni mogoče zaznati nič, kar bi bilo
               konkretno narobe v pravosodju in v vseh tistih sistemih, okoli katerih je bilo veliko
               govora. Mimogrede, na Odboru smo včeraj tako razpravljali ali so predlagatelji
               razpravljali najmanj o vsebini, ki so jo želeli prenesti na sejo Državnega zbora
               danes, ampak o vsem drugem. Celo o nekih točkah, ki bi kasneje prišle na vrsto, če bi
               imeli dovolj časa, pa po šestih ali koliko urah smo sejo prekinili.</p>
               <p>Če je namen, da se ugotovi, kaj je narobe, kaj je tisto, kar bi bilo treba
               izboljšati v pravosodju, potem gotovo ne moremo tega narediti na način, kot je
               predstavljen v gradivu za to sejo, kjer na eni strani in pol posplošeno ugotovite,
               kaj vse je narobe, in napišete devet sklepov, iz katerih izhaja, da Državni zbor
               ugotavlja, presoja konkretne primere, konkretna ravnanja in tudi posledice, ki
               izhajajo tako iz dela tožilcev, tako iz dela sodnikov, tako iz dela notarjev,
               odvetnikov in ne vem koga še vse. Ne, nihče ne trdi, da je to, kar je danes v
               pravosodju, res idealno in najboljše in da ni mogoče izboljšati stvari. Nasprotno, s
               sprotnim spremljanjem delovanja, z odgovornostjo, ki jo ima Vlada, ki jo ima
               minister, ki jo ima Državni izbor, ko gre za to, da mora vzpostaviti ustrezne pogoje
               za tretjo vejo oblasti, tako kot se običajno tako reče, da bo lahko neodvisno,
               nepristransko, hitro, učinkovito upravljala svoje z ustavo določene naloge, je mogoče
               tudi empirično ugotoviti, da se stvari izboljšujejo, da so zaostanki manjši, da so
               nekatere stvari, ki v javnosti povzročajo vznemirjanje, ki povzročajo nekatere dvome,
               da prihajajo v zaključne faze in da se tudi razrešujejo. Samo na dveh konkretnih
               primerih je utemeljena ta zahteva za izredno sejo. To sta primer Jaklič in primer
               Satex. Eden od teh primerov, po tistem kar smo slišali na Odboru za notranjo politiko
               in pravosodje,domnevno sploh še ni pravnomočno končan. Torej, poleg tega, da smo že
               imeli dve ali tri izredne seje Odbora za notranjo politiko, tudi pri zahtevi za sklic
               te seje se ponovno pojavlja. In kaj s tem počnemo? Ko nam odgovorijo z Vrhovnega
               sodišča, ko nam odgovorijo vsi tisti, ki morajo imeti s tem primerom opravka, in
               zagotavljajo, da ni tako, kot se ugotavlja med politiko, še kar naprej ne verjamemo,
               še kar naprej se sejejo dvomi. Neodgovorno je od politike, sploh pa v tem
               predbožičnem in prednovoletnim časom, ko bi morala zavladati mir in spoštovanje med
               ljudmi, pa tudi med politiki, sodniki in ostalimi, da premislimo, kako, na kakšen
               način bi vendarle vsi skupaj prispevali k temu, da se tam, kjer so utemeljeni očitki,
               stvari izboljšajo.</p>
               <p>Kdo lahko danes trdi, da je tisto, kar piše v gradivu, pravilno, in tisto, kar
               zagotavlja Vlada, minister s podatki, s konkretnimi številkami, narobe? Ni druge
               možnosti, kot zaupati legalnim nosilcem oblasti, ki opravljajo svoje naloge v skladu
               z zakonom in ustavo, da se jim zaupa, dokler se ne dokaže obratno, če drugačna
               dejstva sploh obstajajo.</p>
               <p>Lahko je razumeti, da je treba delati vse za to, da bi poskušali ljudi prepričati,
               da ne štima nič in vsaka stvar posebej ne. Najbolj občutljivo je na področju, kjer
               ljudje, posamezniki, skupine iščejo pravico. Iščejo pravico pred zakonom, iščejo
               pravico, za katero menijo, da je na njihovi strani. Mi pa ustvarjamo vtis, naj je
               nikar ne iščejo, saj je ne bodo dobili, ker domnevno naj bi bili dve pravni državi za
               dve različni strukturi ljudi. <stage>/ oglašanje v dvorani/</stage> Ja, dve pravni državi.</p>
               <p>Včeraj smo razpravljali, gospod Jožef, ni vas bilo včeraj, bi popestrili s svojimi
               bistroumnostmi tisto sejo, ki je bila res duhamorna, ker so se ponavljale nekatere
               stvari 6 ur in nič drugega kot samo ponavljanje nekih insinuacij in stvari. Resnično
               bi kakšen preobrat, ki ga znate narediti, prispeval k temu, da so stvari take. Kako
               lahko govorite, da sta dve pravni državi, če se pred sodiščem ravno tako znajdejo
               trije poslanci, eden je šel celo že preko sodišča, drugi pa ne? Torej, če bi res to
               držalo, potem zagotovo ne bi bilo obtožnega predloga proti dvema kolegoma poslancema
               niti ne proti meni in tako naprej. Torej, tu smo najbrž vsi enaki. Verjamem, da mora
               sodišče, pravosodna veja oblasti imeti tisto, kar moramo imeti tudi poslanci,
               zakonodajna, in ministri oziroma druga veja oblasti, izvršna, vse pogoje, kot so
               zapisani v ustavi in zakonih, da lahko po svoji vesti, po zakonih opravljamo svoje
               naloge. Takoj, ko pride do tega, da se na cesti interpretira vse, kar je pravzaprav
               mogoče interpretirati, na način, da, če nisi zraven, če nisi v poziciji, takrat je
               vse narobe. Verjetno ne boste trdili, da je bila od leta 2004 do leta 2008 na
               slovenskih tleh povsem druga država, povsem drugi ljudje in predvsem, če zdaj
               govorimo o pravosodju, so bili to drugi ljudje, ki ne pred letom 2004 in ne pred
               letom 2008 niso imeli nobenega opravka ne z zakoni ne z ničemer drugim. Trajni mandat
               je več kot očitno tisto, kar smo morali narediti za to, da ne bi prišli v situacijo,
               da bi vsaka oblast posebej, ne vem, kako bi bilo v tem obdobju 2004–2008, če teh
               trajnih mandatov ne bi bilo, koliko bi še ostalo sodnikov in sodnic tam, ker bi
               verjetno tako, kot smo priča ob vsaki razpravi, ko pride na dnevni red kakšna
               rešitev, ki vam ni všeč, in bi opravili z njimi domnevno v imenu resnice in pravice,
               ki jo edino predlagatelji te seje poznate. Mi smo včeraj predlagali en predlog
               sklepa, ki je bil edini mogoč, torej, da smo razpravljali in smo se seznanili s
               tistim, kar ste imeli za povedati, ampak nikakor nismo mogli postaviti takšnih
               ugotovitev, ki so se nakazovale v gradivu, torej, da gre za povečevanje zaostankov,
               da gre za slabo delo in tako naprej. Tako, da bomo tudi danes sodelovali v tej
               razpravi na način, da bomo poskušali zavračati neresnice, sprevračanje sprevrnjene
               trditve. Tudi sinoči je bilo potem mogoče videti, da se berejo različni papirji tako
               na sami seji in po njej in se podatki prilagajajo.</p>
               <p>Jaz mislim, da seveda velja tista resnica, laž, večja laž, statistika, ampak mi
               nimamo druge podlage za svoje delo kot statistiko in kot rezultate, ki se razvrščajo
               v statistiko po nekem opravljenem delu. Za pravosodje velja prav tako. Jaz sicer
               nisem hudo zadovoljen, ob tem, ko berem, da je bilo v lanskem letu menda milijon in
               pol odprtih sodnih postopkov in ne vem kakšne ogromne številke, da so. Raje bi videl,
               da Slovenci ne bi hodili toliko na sodišče in se pravdali na tak ali drugačen način
               ali da ne bi bili v teh postopkih tretirani na tak način. Tudi po posameznih
               skupinah, jaz verjamem, da bo minister imel priliko, da v nadaljevanju pojasni še
               nekatere segmente statistike po posameznih segmentih, ko gre za kazenska dejanja, ko
               gre za nekatere druge pravde in tako naprej, si je statistika zelo zgovorna in priča
               o tem, da so ukrepi izboljšanje zakonodaje, izboljšanje nekaterih načinov dela
               znotraj pravosodja, da dajo rezultate. Drugače si mi tega ne znamo razlagati.
               Verjamem, da bo mogoče, tukaj sem optimist in zaupam tudi tistim, ki so predlagali to
               izredno sejo, da vendarle imajo v rokavu še kaj predlogov, ki bi šli v smer
               izboljšanja pogojev za delo pravosodja. To je tudi naša naloga in verjamem, da samo
               tako lahko dokažemo potrebo po tej nujni seji. Jaz sam verjamem in sem prepričan, da
               ta zahteva ni izpolnjevala pogojev po ustavi in po poslovniku, da se je morala
               sklicati zato, ker se ne nanaša na nobeno zadevo, ki bi ogrožala državo v tem
               trenutku, ki bi bila problematična z vidika varnosti, zdravja in tako naprej
               državljanov in državljank. Res je, 15 poslancev ima možnost, da to naredi. In če so
               samo podpisi dovolj, je ena stvar, ampak za mene je vedno pomembna tudi presoja,
               zakaj neka izredna seja, sploh pa izredna seja na tak način v času, če hočete,
               parlamentarnih počitnic. Parlamentarne počitnice od 20. decembra do 10. januarja niso
               zato in se jih niso zato izmislili v tistem mandatu,ko se je sprejemal poslovnik, ker
               se poslancem ne bi dalo delati, ampak ker je treba tudi državljane in državljanke
               razbremeniti vsakodnevnih političnih pritiskov, ki prihajajo iz vrst neke
               nezadovoljne politike ali pa zaradi medsebojnega obračunavanja. Zato, da se ponovno
               premisli o nekaterih stvareh, ko je redno delo planirano po vseh kriterijih, ki smo
               si jih sami zadali, da lahko v miru presojamo argumente, kaj je prav, kaj je narobe
               in kaj spremeniti na kakšnem področju. Zato je nelogično, nesprejemljivo, da se
               poskuša vznemirjati ljudi tudi v tem času, in ta seja ni nič drugega kot samo poskus
               preusmerjanja pozornosti z aktualnih stvari, ki pa so obremenjujoče za nekatere, in
               pokazati, da so lopovi drugje. Jaz verjamem, da to ne bo uspelo in da bomo na koncu
               vendarle potrdili vsi skupaj, da gre za napredek v pravosodju, da se stvari
               izboljšujejo in da sploh niso tako kaotične in problematične, kot trdijo
               predlagatelji. Če je zato potrebnih 7 ur in več razprave, jo bomo pač imeli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Andrej Magajna v imenu Poslanske skupine nepovezanih poslancev.
           </p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Spoštovani gospod podpredsednik Državnega zbora, poslanke, poslanci, gospod minister
               s sodelavcem!</p>
               <p>Poslanska skupina nepovezanih poslancev je pregledala in ocenjevala gradivo
               predlagateljev, med njimi sem tudi sam o stanju v pravosodju, političnih vplivih nanj
               in ukrepih za ureditev stanja ter gradivo, ki ga je Državnemu zboru kot odgovor
               posredoval gospod minister.</p>
               <p>Glede ocen stanja nismo enotni. Konec koncev smo nepovezani poslanci tudi v
               medsebojnih relacijah avtonomni. Želim povedati, da to ni spor v skupini, pač pa
               legitimno razlikovanje pri ocenjevanju in vrednotenju. Skupni imenovalec naših
               pogledov je pravzaprav v tem, da stanje ni idealno in da bi bilo lahko boljše. Več o
               naših posamičnih pogledih pa v razpravi, ki bo sledila.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Lavtižar Bebler v imenu Poslanske skupine Socialnih demokratov.</p>
               <p>Prosim.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovana minister in državni sekretar,
               spoštovani kolegice in kolegi!</p>
               <p>Prav je sicer, da poskušamo poslanci, poslanke iz vidika nadzorne funkcije Državnega
               zbora občasno tudi celoviteje osvetliti stanje v pravosodju in se predvsem z vidika
               odgovornega zakonodajalca poglobiti v vprašanje, ali veljavna zakonodaja zagotavlja
               optimalne pogoje za učinkovito delovanje pravosodja in za njegov ustrezen
               ustavnopravni položaj v družbi.</p>
               <p>Zakonodajalec se mora tudi neprestano spraševati, ali je veljavna zakonodaja
               zadosten porok za to, da državljani in državljanke čim prej pridejo do učinkovite,
               nepristranske in dokončne rešitve svojega problema, s katerim so se napotili na
               sodišče. Zakonodajalec mora z ustreznimi zakonskimi normami zagotoviti osnovne pogoje
               državnemu tožilstvu za učinkovit in uspešen pregon kaznivih dejanj, ko so storilci,
               zlasti v aktualnem obdobju finančne in gospodarske krize z zelo nenavadnimi in
               inovativnimi načini praviloma vedno korak pred državnimi tožilci, ki zoper njih
               vlagajo in pred sodiščem zastopajo kazenske obtožbe.</p>
               <p>Zakonodajalec mora sprejeti, da zakonodaja dosledno spoštuje načelo delitve oblasti
               za dosledno spoštovanje neodvisnosti sodstva, za spoštovanje pravne države in za
               vladavino pravav družbi, kot celoti.</p>
               <p>In roko na srce, v tem mandatu smo kot zakonodajalec doslej dosledno sledili tem
               smotrom. Že gola statistika nam pove, da so trendi v zvezi s sodnimi zaostanki v
               zvezi z upadanjem števila nerešenih zadev, višine izplačanih odškodnin zaradi sojenja
               v nerazumnih rokih, odškodnin na podlagi prijateljskih poravnav in odškodnin zaradi
               neutemeljenega pripora ugodni. S podaljšanjem programa Lukenda do konca leta 2012 si
               lahko obetamo nadaljnje izboljšanje nekaterih od teh statističnih izkazov. Vse to gre
               v smeri hitrejših sodnih postopkov z namenom, da državljani čim prej pridejo do
               odločitve o svoji pravici ali o svoji pravdi pred sodiščem.</p>
               <p>Drug, tudi izredno pereč problem pa je, kako izboljšati učinkovitost pregona, zlasti
               v zvezi z gospodarskimi kaznivimi dejanji. Skupno poročilo o delu državnih tožilstev
               za leto 2009 o posameznih kaznivih dejanjih kaže, da je učinkovitost pregona glede na
               delež obtoževanja in delež doseženih obsodilnih sodb nizka. To je zaskrbljujoče. Ti
               podatki vzbujajo med ljudmi občutek nezaupanja v neučinkovitost in nepristranskost
               pravosodja. Ljudje imajo pogosto občutek, da se v naši družbi ne splača biti pošten,
               da se bolj splača biti onstran zakona, ker nepoštenih ne zalotijo in jim tožilstvo in
               sodišče ne dokažeta krivde oziroma odgovornosti. In prav tukaj nastopi politika.
               Protagonisti te politike pa so tisti, ki pavšalno in seveda tendenciozno dopovedujejo
               javnosti, da sta v Sloveniji dve pravni državi - ena za bogate in druga za revne, ena
               za vplivne elite in druga za navadnega malega človeka. In protagonisti te politike so
               nam kot utemeljitev teh svojih trditev, kot gradivo za današnjo sejo predložili
               pisanje, ki je polno netočnih in pavšalnih ocen, iz česar pa tudi nedvoumno izhaja,
               da prav oni sami ne spoštujejo osnovnih postulatov neodvisnega sodstva in pravne
               države. Z vtikanjem v odprte sodne postopke in z njihovim političnim vrednotenjem, z
               omalovaževanjem in zanikanjem strokovne verodostojnosti in osebnega poštenja
               posameznim sodnikom in državnim tožilcem kažejo najbolj avtentično svojo pravo podobo
               in svoj resnični odnos do pravne države in postulatov te pravne države. Saj se ne bi
               bilo vredno odzivati na vsa ta zavajanja in podtikanja, ko ne bi šlo za nevarno in
               seveda politično orkestrirano dejavnost, uperjeno proti načelom demokratične družbe.
               Še manj bi bilo vredno omenjati nestrokovno gradivo predlagateljev. O tem je svoje
               povedala že Zakonodajno-pravna služba Državnega zbora. Če ne bi prav to gradivo
               nazorno dokazovalo, da je poglavitno vaše vodilo pri vaši politični dejavnosti
               Machiavellistično načelo: Namen posvečuje sredstvo.</p>
               <p>In kaj je vaš namen? Vaš namen je prepričati naše ljudi, da je v Sloveniji po tem,
               ko niste več na oblasti, vse narobe. Še posebej je vse narobe v pravosodju, za kar so
               ljudje še posebej občutljivi. Jasno je, da so ljudje najbolj občutljivi pri vprašanju
               enakosti pred zakonom, pri poštenem in pravičnem sojenju, pri spoštovanju človekovih
               pravic in temeljnih svoboščin. Res je - v pravosodju ni vse v redu. Obstojijo
               relevantne analize stanja na posameznih področjih. Vlada in ministrstvo se s tem
               strokovno ubadata in tudi na nas - poslancih - je, da poskušamo slabosti odpraviti z
               izboljšanjem zakonodaje. Samo z zavajanjem, podtikanjem in lažmi teh smotrov ni
               mogoče doseči.</p>
               <p>Ker je danes predstavnik predlagateljev svojo razpravo začel s citiranjem The
               Economista, založniške skupine Economist, češ da je Economist rekel, da Slovenija ni
               več pravna država. Naj povem, da tudi tukaj gre za izrazito laž in zavajanje. Kajti
               Economist je povedal, da je še vedno v Sloveniji moč visoko oceniti volilne procese
               in državljanske svoboščine. Ocenjevalci oddelka Economist so naši državi tudi letos
               namenili zelo visoko oceno v teh kategorijah. Volilni procesi in razmere političnega
               pluralizma tako kot pred dvema letoma, ocenjeni z oceno 9,58 od najvišje 10. Prav
               tako državljanske svoboščine znova ocenjene z 8,82. Na enaki ravni je z oceno 6,67
               ostala participacija državljanov, funkcioniranje Vlade, ki je bilo leta 2008 ocenjeno
               s 7,86, pa je padlo na 7,14. Letos najnižje ocenjena kategorija, politična kultura je
               ob prejšnjem merjenju javnega mnenja dobila oceno 6,88. Torej, najbolj smo padli v
               kategoriji politična kultura. Prav pri politični kulturi smo torej padli in prav pri
               tem je vaš prispevek soliden. Tega vam pač ne moremo odrekati. V naši poslanski
               skupini se torej ne strinjamo s takšnim načinom obravnavanja zelo resnih problemov.
               Zato odklanjamo takšen način obravnavanja. Smo pa seveda vedno pripravljeni za to, da
               s svojimi konstruktivnimi prispevki in smotri pomagamo izboljšati zakonodajo, ki
               zadeva področje pravosodja in še posebej vladavine prava in spoštovanja človekovih
               pravic. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Vinko Gorenak v imenu Poslanske skupine SDS.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Glede na nastop ministra in glede na nekatere nastope bom moral dodatno odgovoriti
               še na nekatera vprašanja, laži in še kaj, kar smo pravkar tudi slišali.</p>
               <p>Poglejte, treba je reči naslednje. V naši ustavi je položaj sodstva dobro urejen.
               Tudi položaj Ustavnega sodišča je dobro urejen. Toda realnost odstopa in to bistveno
               odstopa od tistega, kar je zapisano v naših pravnih aktih. Če samo nekoliko posežem
               nazaj v leto 2009, ko je Ustavno sodišče odločilo o Zakonu o odvetništvu in smo bili
               v Poslanski skupini SDS kot tudi sam napadeni, da ne smemo komentirati zadev, da je
               to izvršljivo, itd. Gospa ministrica me je pozvala k odstopu, pri čemer je zamešala,
               da je ona ministrica, jaz pa poslanec. To je pozabila. Jaz, mi lahko njo pozovemo k
               odstopu, ne ona nas. Mislim, da je gospod Pahor solidno presekal zadevo s svojim
               govorom v parlamentu 18. maja lansko leto in da je to v redu. Če pogledamo sedaj na
               vprašanje neodvisnosti sodstva. Vsi po vrsti se postavljate na to, kako zagovarjate
               neodvisno sodstvo. Kdo pa pravi v opoziciji, da ni za neodvisno sodstvo? Neodvisno
               sodstvo da, danes in jutri, tudi po spremembah ustave. Toda v vsakem primeru pa je
               treba povedati, da brez neodvisnega sodstva ni pravne države, tudi jutrišnje države,
               na katero lahko upamo, da bomo živeli v boljši kot danes, je torej ni. Torej brez
               neodvisnosti sodnikov, brez neodvisnosti sojenja, brez neodvisnosti izvajanja
               dokazov, izrekanja sodb, ni neodvisnega sodstva. To bomo vedno podpirali. Toda, gospe
               in gospodje, določanje višine plač ni neodvisnost sodstva. Sodstvo si mora deliti. Na
               vsak način si sodstvo mora deliti usodo vseh državljanov. In ni dopustno, da samo
               sebi določi, koliko bodo imeli sodniki plače. Pozabljanje, pisanje sodb, kot je bil
               primer Šubic, ni neodvisnost sodstva, ampak je malomarnost in še kaj. Nerazumno
               zastaranje zadev, kot je primer Satex, ni neodvisnost sodstva. Sojenje v nerazumnih
               rokih ni neodvisnost sodstva. Prihajanje v službo, ali ne tudi ni neodvisnost
               sodstva. Ali, kot je bilo sporočeno s strani gospe Roblekove, predsednice Sodniškega
               društva, nekaj dni nazaj, ki naravnost izsiljuje Državni zbor, da jim poviša plače na
               tisto, kar jim pripada, pri čemer se sklicuje na neke akte Evropske unije. Ali je to
               neodvisnost sodstva? Ne, gospa Roblekova. Ampak je treba natanko vedeti, da bo tudi
               sodstvo moralo deliti usodo tistih, ki nimajo kosa kruha.</p>
               <p>Pojdimo naprej. Mislim, da je položaj ministra dobro urejen v Zakonu o državni
               upravi. Menim, da tudi Zakon o Vladi zelo jasno pove, kakšna je naloga ministra,
               vendar ta minister teh nalog ne opravlja, kar bom utemeljil v nadaljevanju. Minister
               je tudi za to govornico prisegel, podpisal izjavo, da prisega, kako bo spoštoval
               ustavni red, kako bo ravnal po svoji vesti in z vsemi svojimi močmi deloval za
               blaginjo Slovenije. Ali res, gospod minister? Jaz tega še nisem opazil. In vam bom
               dokazal v nadaljevanju, da tega ne počnete. Gospod minister v vsakem primeru dobro
               skrbi za nekatere druge zadeve. Skrbi za status odvetnikov, skrbi za materialni
               status notarjev, stečajnih upraviteljev in še koga. Obrazložitev sledi v
               nadaljevanju. Seveda se moramo pri vsem tem vprašati, ali še velja 2. člen Ustave
               Republike Slovenije. Tam namreč piše, da je Slovenija na eni strani pravna, na drugi
               strani pa socialna država. To naj bi pomenilo, da je pravna in socialna država za vse
               državljane, vendar temu ni tako. Obstajajo številni primeri, ki nas prepričujejo v
               nasprotno. Sodstvo, kakorkoli ga boste zagovarjali v koaliciji, ne deluje učinkovito.
               Sodstvo ne deluje transparentno. Sodstvo ne deluje dovolj hitro. To onemogoča
               delovanje celih podsistemov države. Tudi zaradi tega je v težavah gospodarstvo, saj
               ni odločeno v nekih razumnih rokih. Dostop do sojenja v razumnih rokih državljanov ni
               omogočen.</p>
               <p>Ali smo ali nismo pravna država? Kaj naj vam rečem, saj nenazadnje o tem govorijo
               samo še nekateri. Pomembni ekonomisti Damjan, Masten, Polanec so rekli, da je
               pravosodni sistem klinično mrtev. To je hujše od tistega, kar jaz mislim oziroma kar
               mislimo v poslanski skupini. Torej, ti gospodje so nekoliko hujše zapisali zadevo.
               Dr. Cerar, pa ga ne uvrščam na levo, še manj pa na desno, priznajmo mu neko
               neodvisnost, pravi: <q>"Mnogi indici kažejo, da so nekateri privilegirani."</q> Kaj pa je
               povedal drugega kot to, da imajo eni več pravic, kot drugi? Nič drugega ni povedal.</p>
               <p>Minister je malo prej rekel, dajte mi en predlog. Minister, evo jih sedem, pišite.
               Prvič, spremenite Zakon o kazenskem postopku, v katerem boste omogočili hitrejša in
               učinkovitejša sojenja. Drugič, spremenite Kazenski zakonik, po katerem boste
               omogočili hitrejša in učinkovitejša sojenja. Tretjič, spremenite Zakon o odvetništvu,
               pa katerem ne bodo določali cen sami sebi in jih bo disciplinsko sodil neodvisen
               organ, ne pa sami sebe. Četrtič, spremenite stečajni zakon, po katerem bodo delavci
               še kaj dobili in ne samo tisti, ki se imenujejo stečajni upravitelji. Petič, podprite
               Zakon o zemljiški knjigi, ki je v parlamentarni proceduri in je enak vašemu, razen v
               tistem delu, kjer ste želeli 30 milijonov evrov podariti notarjem in odvetnikom.
               Šestič, podprite zakon, ki ga je vložila Poslanska skupina Zares, da ne bomo rekli,
               samo naših. Govori o obratnem dokaznem bremenu oziroma konfiskaciji. Zakon ste pa
               napadli. Sedmič, spremenite Zakon o sodiščih. Mogoče tudi v tistem delu, ki govori o
               predsednikih sodišč in direktorjih sodišč. Kupe pisem dobivam s strani sodnikov, ki
               pravijo, da so zdaj predsedniki sodišč brez dela in imajo enako plačo. Pa prisluhnite
               tudi njim! Ne nazadnje, spremenite notariat, kar lahko naredite s podzakonskim aktom,
               in naredite večjo dostopnost. Torej, dobili ste sedem predlogov. Če niste uspeli
               slediti, poglejte magnetogram.</p>
               <p>Gremo naprej, <q>"imamo dve pravni državi."</q> Da, imamo dve pravni državi in nič drugače.
               Ena je za tiste, ki imajo denar, ki imajo vpliv, ki so bogati in ki so močni. Ena je
               pa za reveže ali za kurje tatove, če želite. Ti so tudi zelo hitro na vrsti na
               sodiščih, ostali pa ne, pri njih običajno zadeve zastarajo. Kdo pa verjame v pravno
               državo od odgovornih politikov v tej državi? Kdo? V zadnjih dneh sem naštel kar tri:
               ministrico Kresalovo, ministra Zalarja in predsednika države. Poglejmo, kaj pravijo.
               Gospa Kresalova: <q>"Pravna država je v dobri kondiciji."</q> Krasno! Seveda, če gospa
               Kresal misli na to, da jo preganjajo njej podrejeni kriminalisti. Že 8 mesecev
               iščejo, kaj je zagrešila v primeru najema NPU, in ničesar ne najdejo. Verjamem, da
               tudi ne bodo, dokler bo sedela na tem stolu. Da, pravna država je – za zadevo
               Baričevič, ker ministrov brat odloči v enem dnevu. Po faksu pošlje sodbo: <q>"Baričevič
               mora dobiti pse nazaj."</q> Pri tem se zmoti in uporabi napačen zakon; to ni pomembno.
               Pravne države pa ni za gospoda Megliča, ki peto leto čaka na kakšno odškodnino v
               istem primeru, ko je bil pogrizen s strani teh istih psov. Ja, v takem primeru ti
               gospodje lahko še naprej trosijo rožice o tem, da pravna država je. Vedo pa to
               delavci Vegrada, Preventa, Mure, zdajle nazadnje že verjetno kake druge gorenjske
               firme, kake ljubljanske firme, da pravne države ni, ker nimajo česa jesti. Minister
               Zalar tudi pravi, da <q>"je naša pravna država v boljši kondiciji kot kadarkoli."</q> Že
               včeraj sem rekel, da vidim, žal, ministra Zalarja pri tem njegovem nastopu kot
               uvoženega zdravnika s ponarejeno diplomo, ki hodi okoli bolnika in trdi, <q>"saj si v
               dobri formi, kondiciji, tu imaš aspirin."</q> Ma, kaki! Gre za to, da imamo rakastega
               bolnika pred seboj. Mi pa bodimo danes konzilij in naredimo diagnozo. Saj minister je
               ni sposoben postaviti. Ne bom govoril o londonskem The Economist, ki ni oseba, ampak
               je nekaj drugega, ker je o tem govoril že moj predhodnik. <q>"Nimamo dveh pravnih
               držav,"</q> pa pravi predsednik države, <q>"upravičeno veljamo za uspešno državo."</q> Gospod
               predsednik, bravo! Seveda, gospod predsednik pravi, da smo uspešna država. Ja,
               seveda, tako on misli, on živi v tem svetu, ki je imaginaren svet, ki ni Slovenija.
               Če pa za polet v Sarajevo porabi toliko denarja, kolikor ga delavec zasluži v 15
               letih! Ja, seveda smo uspešna država. Pa leti tudi v London, pa malo predava na
               fakulteti, kjer študira njegova hči. Tudi to, ja, saj smo uspešna država, kajne.
               Ampak, gospod predsednik, mislim, da je gospod Žerjav, ne smem uporabiti to kot
               svoje, nekoč rekel: <q>"Pridite z Lune domov, v Slovenijo."</q> Tudi za njega to velja.
               Predvsem pa velja to, da ni predsednik vseh državljanov. To pa je dejstvo.</p>
               <p>Jaz bom preskočil nekatere stvari, ki sem si jih pripravil, zlasti okoli Normana
               Dukoffa, ki je zelo jasno napisal mnoge, mnoge stvari in poudaril samo eno stvar. Ta
               gospod je leta 2003 rekel: <q>"Sodniki se ukvarjajo s ščitenjem svojih privilegijev in
               plač, plačil."</q> Ali ne velja to danes isto? Popolnoma isto po sedmih letih si sami
               sebi dosodijo, koliko rabijo plače. Sami sebi so dosodili višino plače. Popolnoma
               isto velja. Minister je govoril ali pa še bo govoril. Včeraj je govoril o tem, kakšen
               greh je bil v prejšnji vladi, ker smo število sodnikov povečali, da ima on danes
               težave s tem. Ja, kako? Saj je bilo treba odpraviti tiste sodne zaostanke. Tiste smo
               odpravljali. Hkrati je pa dvoličen. Dva dni nazaj smo potrdili 4 nove sodnike pa
               pravi, da je problem, na eni strani so sodniki problem.</p>
               <p>Zdaj minister Zalar, poglejte. Jaz še vedno vztrajam na tem stališču, da lahko vi z
               nekim normalnim delom, ki ga pa jaz ne ocenjujem za normalno, korektno, pošteno in
               skladno z vašo prisego, naredite mnogo. Ampak vi ste poskrbeli za notarje, odvetnike,
               stečajne upravitelje, tudi mediatorje. Baje tudi hodite na nekatere druge zadeve, kot
               je arbitraža, ampak o tem bova še kaj rekla. Mislim pa, da ne opravlja minister
               svojih nalog. Mi smo na to že opozorili, preden smo dobili to Vlado, da je minister
               politično ocenjeval, ali je primerna ali ni primerna sestava Ustavnega sodišča, da bi
               bilo odločeno tako in tako. To se je zgodilo leta 2007, odnosno 2008. Rekli smo, da
               ta kandidat pa ni primeren za ministra. Minister je tudi pozval sodnike: <q>"Dajte
               bojkotirat volitve v sodni svet,"</q> To se je dogajalo leta 2008. Rekel je celo to:
               <q>"Sodniki, nehajte reševati zadeve tam, kjer je država tožena, tožeča stranka."</q> In smo
               opozorili na te zadeve, preden smo dobili to vlado. Leta 2008 se je zaposlil v
               pisarni gospoda Senice in obdržal sodniški mandat. Ali je to protizakonito? To je
               protizakonito. Na to smo opozorili pravočasno. Torej pravna država deluje za našega
               ministra.</p>
               <p>Rezultati Lukende, zelo na kratko. Od leta 2004 do leta 2008 se je število sodnih
               zaostankov neprestano manjšalo. Preskočil bom ta slajd in šel na naslednjega.
               Minister je že postregel z grafikoni, pokazal je tako nekatere stvari včeraj na
               Odboru. Gospod Anderlič je tudi govoril o tem, kako s statistiko manipuliramo, vam
               bom pojasnil. Poglejte, tisto, kar imate na tem slajdu, so podatki Ministrstva za
               pravosodje in se nanašajo na prvih 6 mesecev leta 2010. Toliko, kot je bilo to
               dostopno v času pisanja te zahteve. Poudarjam. Tisto, kar pa prodaja minister pa kaže
               grafikone, je pa tudi točno, da ne bi mislili, da ni res. Ampak on je zajel leto
               2009, ker mu je to bolj ustrezalo. V letu 2009, pa vsaj v prvi polovici je ta sodni
               sistem deloval še bolj po sistemu perpetuum mobile, na podlagi učinkov tistega, kar
               je gospod Šturm naredil, potem se je pa začelo tisto, kar je začel uvajati gospod
               minister. Zato ta razlika. Ampak de facto dejstvo je, da sodna statistika, ki smo jo
               prikazovali kar naprej, je točno taka, kakršna je. Namreč sodni zaostanki na okrožnih
               sodiščih v šestih mesecih letošnjega leta naraščajo 56 %. Delovna sodišča za 48 %. To
               je podatek za prvih šest mesecev. Ima pa tudi minister, jaz sem te podatke prepisal
               iz njih. Torej minister ni govoril točnih podatkov, ker je govoril podatke iz leta
               2009 in 2010, ker mu pač bolj paše, ker je grafikon nekoliko lepši.</p>
               <p>Seveda je treba reči eno stvar. Že smo slišali in še bomo slišali, tožilstvo je
               problem. Ne, če je od 5. maja naprej, ne bo več, naslednjega leta. Takrat bo
               tožilstvo dobro. Ampak dokler je tam gospa Brezigar, je pa slabo. Poglejte
               manipulacijo, gospod Anderlič, res me poslušajte, ker boste videli, je zanimivo.
               Naslednja zadeva. Minister govori o obtožbah pa obsodbah. Ampak tisto, kar sodišča
               danes sodijo, je vlagala še Zdenka Cerar. Tisto, kar pa vlagajo danes Barbara
               Brezigar in tožilci, bo pa sojeno kdaj, leta 2014, 2015? Saj ne bo v istem letu. In
               zato so ti podatki ministra žalitev za vse slovenske tožilce. Ker realnost je
               naslednja, mi lahko tožilsko delo gledamo skozi ovadbe, skozi zavržene ovadbe, skozi
               obtožbe, kar je zelo pomembno in seveda obsodilne sodbe. Ampak, če pogledamo samo
               obtožbe v času mandata Brezigarjeve, so šle gor s 550 na 710 pri izbrani količini
               kaznivih dejanj, ki jih imam tudi napisane, in podatke lahko seveda dobite. Obtožbe s
               550 na 710, obsodilne sodbe z 215 na 276. Gre pa za določena kazniva dejanja kot je
               korupcija, zlorabe, goljufije, pranje denarja itd. Poglejte, to je pravo merilo,
               koliko obtožb so napisali ne pa, kaj so sodišča naredila. Sodišča imajo petleten
               zamik. Torej ni to pošteno, kar govorite. Torej, zakaj – za ministra vprašanje –
               projekt Lukenda se je zaustavil. To je de facto dejstvo. In gre za vračanje za nazaj.
               Sojenje v nerazumnih rokih. Odškodnine za sojenje v nerazumnih rokih. Poglejte, gospa
               Beblerjeva in gospod minister, leta 2006 ste plačali toliko, leta 2007 toliko, jaz
               sem pa leta 2009 samo toliko, pravi minister. Vidite manipulacijo? Ali vidite
               manipulacijo ali je ne vidite? Leta 2005 so začele prihajati prve sodbe iz Evrope.
               Leta 2007 smo sprejeli zakon v tem Državnem zboru, o katerem smo rekli, da ni treba
               več hoditi v Evropo. Slovenska sodišča vam bodo to dosodila. Leta 2008 so bili še
               zadnji razlogi za to, da je kakšna sodba prišla iz Evrope, minister pa prikazuje samo
               tiste podatke, ki prihajajo iz Evrope, ne pa podatkov sodišč, ki sodijo v istih
               primerih na slovenskih sodiščih. Niti ena sodba ne bi smela priti iz Evrope. Niti
               ena. Saj imamo svoj zakon. Torej minister, zavajate, ne bom rekel, lažete. Ampak tudi
               ta beseda bi bila čisto v redu.</p>
               <p>Neučinkovitost sodstva. Nekaj dejstev. Gospodarski kriminal, davčne utaje,
               korupcija, organiziran kriminal. Ja, dajte vi govoriti, kolikor hočete o učinkovitem
               sodstvu. Kolikor želite o tem govoriti, lahko govorite. Ljudje, številke, predvsem pa
               občutja ljudi, kjer je realnost, so edino merilo. Jaz ne uspem dnevno prebrati vseh
               mailov, ki mi jih ljudje pošiljajo na to temo. Ne uspem. To je merilo. Ne pa vaš
               virtualni svet o pravni državi. Virtualni svet, kako dobro nam gre v tej državi. To
               je edino merilo. Ampak kdo lahko to spremeni? To lahko spremeni minister. S tem, da
               bo spravil v življenje zakone, katere sem mu pravkar malo prej predlagal, ali pa vsaj
               podpre kakšnega od tistih, ki ga je – recimo – zares napisal ali pa, ki smo ga mi
               napisali. Ampak on je proti. Kje je še problem? Vrhovno sodišče, ki mora izvajati
               svoje naloge. Problem je v menedžmentu, torej pri predsednikih sodišč, predsednikih
               Višjih sodišč in še najmanj pri sodnikih. Še najmanj pri sodnikih, ki se jim tudi
               zahvaljujem za vsa pisanja, ki sem jih dobil v zadnjih dneh. Še najmanj je problem
               pri njih. Poglejmo primer Jaklič. Karkoli boste govorili, vendar nezaključen primer
               itd., ostaja dejstvo, 300 tisoč evrov zaseženih. Minister bo rekel, da je kriva
               Brezigarjeva. Saj to tako ima kaseto ustavljeno. Sodišče po enem letu vrne zadevo,
               ker se ni zgodilo nič. Njegov odvetnik pravi, zahteval bom odškodnino. Kdo bo pa
               plačal? Tisti, ki imajo 500 evrov plače.</p>
               <p>Satex – tu nimamo kaj veliko govoriti. Tudi minister se strinja s tem. Ampak
               nekdanja generalna državna tožilka Zdenka Cerar je rekla, da pač vsaka svinjarija ni
               kaznivo dejanje. To drži. Drži pa tudi to, da je zadevo Satex sodna veja oblasti iz
               dokazljivega kriminala spremenila v veliko svinjarijo, ki pa ni kaznivo dejanje, to
               pa je res. O teh številkah ne bom kaj dosti. Ampak minister je malo prej govoril:
               <q>"Pozabili ste, da so dosojene trikrat po 3 milijone evrov, tri osebe za po 3 milijone
               evrov."</q> Minister, ali še niste videli, osebni stečaj so razglasili. Torej, ne bodo
               vrnili tega denarja, ampak ga bodo plačali ljudje. Zakaj zavajati ljudi? Ti ljudje so
               naredili osebni stečaj in je konec. Oni nimajo več denarja. Plačajo davkoplačevalci.
               To je treba povedati.</p>
               <p>Tudi primer Grubelič je zanimiv, gospe in gospodje. To je eden redkih primerov, ki
               je doživel sodni epilog. Vodila ga je gospa Brezigarjeva kot tožilka. Na Vrhovnem
               sodišču je sodil pa tisti sodnik, ki ni primeren za predsednika. To je gospod Šorli.
               To je tisti, ki ni primeren, po mnenju koalicije. Kaj se je zgodilo? Obsojen je bil
               že davnega leta. Sedaj pa je, vsaj po mojih podatkih, od leta 1998 doma, ker je
               bolan. Verjetno ima prehlad. Ta eden in isti zdravnik privatnik mu piše zdravniška
               opravičila. Kaj se bo zgodilo? Nič. Sodišče pa nič. Po mojih podatkih je o tem
               odločalo tudi Upravno sodišče in menda ne trdim, ampak kolikor vem, je o tem odločil
               tudi ministrov brat, da je že v redu, da ima prehlad od leta 1998. To je pravna
               država. Kar govorite še o njej.</p>
               <p>Gospa tožilka Zobec Hrastarjeva je policistu, veliko smo na Odboru govorili o tem,
               generalna državna tožilka ne sme posegati v delo Barbare Zobec Hrastar, ker je ona
               neodvisna. Bog ne daj. Kaj pa se je v resnici zgodilo, ste pa videli prejšnji
               ponedeljek v oddaji Pogledi Slovenije. Kaj pa je bilo tam povedanega? Da je bilo še
               nekaj drugega najdenega? Kaj pa je gospa Hrastar rekla policistu? Poišči tistega
               policista ali kriminalista, ki je slikal in dal v javnost preko telefona. Poglej, kdo
               je to slikal. Tega je treba najti. Tega je treba obsoditi in zapreti. Tiste, ki pa
               kamer niso videli 200 metrov okoli, tisto je pa vse v redu. To pa tožilke ne zanima.
               Je to potem pristranskost? Se vam ne zdi prav, da poseže generalna državna tožilka in
               reče, kaj je treba še preiskati? Še kako prav je to. Ni čudno, da je rekla: <q>"Nikoli
               ne bomo imeli odgovorov na vsa vprašanja."</q> Alternativno reševanje sporov bom skorajda
               preskočil, ker mi zmanjkuje časa. Vendar je treba reči nekaj.</p>
               <p>Minister, včeraj ste govorili, da hodite tudi na arbitražo, na mednarodna srečanja.
               Za slovensko arbitražo še kaj naredite, če ne vam bom januarja to tudi pomagal, da
               bova skupaj naredila. Vendar situacije na tem področju niso take, kot bi si
               želeli.</p>
               <p>Dvakrat smo predlagali zakon, po katerem sodniki ali tožilci ne bi mogli opolnoči
               sleči eno haljo, pa obleči drugo. Pomeni, danes tožilec sodnik, jutri odvetnik.
               Minister ima odgovor: <q>"Ustava zagotavlja vsakomur pravico do dela."</q> Torej, oni lahko.
               Ali policisti pa verjetno niso ljudje, ki bi imeli pravico do dela? Njim pa je z
               zakonom prepovedno štiri leta delati v privatnih varnostnih agencijah. Sodniki
               tožilci pa imajo ustavno pravico, policisti nimajo. To je torej pravna država.Kar
               dajte se sprenevedat. Še bomo predlagali tisti zakon pa naj ga minister še enkrat
               zavrne.</p>
               <p>Notarska mesta, zelo na kratko. Ni treba posebej govoriti. Včeraj nam je minister
               govoril o tem, kako je ukinil samo tista notarska mesta, kjer gre za to, da se je
               petkrat opravil razpis, pa ni bilo kandidatov. Ja dajte ga popravit pa desetkrat ga
               naredite in nehajte preganjati v zvezi s tem gospoda Šturma, ki je neko imenovanje
               opravil, pa ste začeli zoper njega nek pregon. Kot, da to ne bi bilo z Lune razvidno.</p>
               <p>Treba je reči še nekaj naslednjih stvari v zvezi s temi stvarmi. Prešel bi na novelo
               Kazenskega zakonika in jo zelo skrajšal. Minister pravi lansko leto na televiziji:
               <q>"Prava katastrofa se je zgodila. Kazenski zakonik ne velja v tistem delu, kjer je
               govora o mladoletnikih. Strašna napaka gospoda Šturma."</q> To je isto, kot, da
               ljubljanski šef policije gre na televizijo in reče: <q>"Danes ponoči bom umaknil vse
               patrulje iz Šiške."</q>To je isto, kot da bi rekel: <q>"Navalite lopovi."</q> Ni to isto?
               Popolnoma isto. Ampak, če bi bilo vsaj to vse res, potem bi človek še rekel: <q>"Dobro,
               zgodila se je napaka."</q> Ampak se ni. Minister spiše nov zakon, Služba Vlade za
               zakonodaje pravi: <q>"Ni zakonske praznine, zakon je nepotreben."</q> Parlamentarna služba
               pravi: <q>"Ni zakonske praznine, zakon ni potreben."</q> Višje sodišče pravi isto. Ne,
               minister ima pa prav. Minister ima še vedno prav. Še vedno ima prav. Potem ste me
               zmerjali, kako nočem sklicati seje Odbora, kako oviram parlamentarno delo in tako
               dalje in tako dalje, ampak prišla je še odločitev Vrhovnega sodišča in Ustavnega
               sodišča, Kazenski zakonik velja. Koalicija pa sprejela neko prehodno in končno
               določbo, da bi ministru malo obraz sprala, da bi lepše izgledal pred javnostjo.
               Torej, zakaj je minister to počel? Zato, da bi diskreditiral bivšega ministra in
               čisto nič drugega. Jaz ministru želim, da njegov naslednik tega ne počne v odnosu do
               njega.</p>
               <p>Reči je treba naslednje: Zakon o odvetništvu je bil spremenjen. Vendar pri Zakonu o
               odvetništvu je Vlada napisala, da je nujno potrebna sprememba, ker že sama Odvetniška
               zbornica Slovenije ugotavlja, da je v praksi veliko kršitev odvetniške etike in
               računanja mimo odvetniške tarife. Minister gre pa zakon spremenit, namesto da bi
               poklical gospoda Kozinca in mu privil ušesa ali pa ga poslal v kazenski postopek. Ne,
               to pa ne. Zakon je treba spremeniti. Tu se človek vpraša, kaj je zadaj. Moj odgovor
               je: skrb za tiste, ki so pač preprosto potrebni pomoči. To so odvetniki, tako misli
               minister, saj državljani tako niso pomembni.</p>
               <p>Šturmov zakon je te tarife znižal za 20 do 70 %. V tem parlamentu je bil leta 2007
               sprejet zakon, po katerem je enako, kot je v Evropi, 18 držav določa parlament,
               ostale države določajo odvetniki, ne, minister vrne odvetnikom, sami sebi določite
               tarife s sporazumom z menoj. Kaj še naredi minister? Vse disciplinske komisije,
               njihovo sestavo spremeni tako, da imajo odvetniki večino. Torej, sami sebi ne sodijo,
               odnosno sami sebi sodijo tako, da niso nikoli nič krivi, to je pa tako jasno zato,
               ker je pač sestav te disciplinske komisije tak, kakršen je, večinsko sestavljen tako,
               da so odvetniki tam najštevilčnejše zastopani.Saj realnost je pa naslednja. Minister
               trdi: <q>"Nihče ni dobil več denarja, za vse sem poskrbel, lobije."</q> Kot da ne bi gospod
               Kozinc dal navodila vsem slovenskim odvetnikom, <q>"ker ne dobimo višjih tarif, dajte
               kar tisti člen uporabit, kjer se vi lahko sporazumete s strankami."</q> In se bo treba
               zelo potruditi, da bi našli še kakšnega odvetnika, ki ne bi tega člena uporabil ali
               ki ne bi imel višjih cen. To je pa posledica, še ena taka zanimiva posledica. Pred
               časom je bil nek moj kolega kot odvetniški pripravnik v postopku za odprtje
               odvetniške pisarne in v času, ko je bil še odvetniški pripravnik – mislim, da se tako
               reče – je k njemu pristopila neka oseba in rekla: <q>"Glejte, meni se pa zdi, da je moj
               odvetnik meni veliko zaračunal."</q> On pogleda to zadevo, pogleda na drugi strani tarifo
               in reče: <q>"Ja, res je, trikrat preveč vam je zaračunal."</q> Stranka pravi: <q>"Ali lahko vi
               kak postopek zoper tega odvetnika naredite?"</q> Pravi: <q>"Bom."</q> No, kaj se mu je pa
               zgodilo potem, ko je prišel na območno odvetniško zbornico – ga je pa poklical šef
               Odvetniške zbornice in rekel: <q>"Fant, midva se bova pa malo zmenila. Ti nimaš pravice
               stranke spraševati in odvetnika preganjati, ampak je tvoja dolžnost, da stranko
               vprašaš, ali si vse plačal."</q> Vidite, to je potem realnost.</p>
               <p>O stečajnih upraviteljih ni treba veliko govoriti. Mogoče samo to, kar minister trdi
               in pravi, da <q>"je omejil stečajne nagrade"</q>. Ja, seveda! Ja, seveda jih je omejil!
               Minister je najprej spremenil zakon, po katerem se za stare stečaje uporablja nov
               pravilnik, in nagrade so skočile v nebo. Če preskočim vse ostale zadeve, je treba
               reči še nekaj. Minister je bil tudi na televiziji in je rekel: <q>"Stečajne nagrade bom
               omejil, zelo jih bom omejil, jim bom stopil na prste."</q> To je spet enako, kot da
               greste v javnost in rečete: <q>"Jutri se bo za 300 % podražil nek izdelek."</q> Ja, ljudje
               bodo pač navalili, saj to je jasno. In kaj so naredili stečajni upravitelji v
               sodelovanju s sodniki? V sedmih delovnih dneh so dosodili 2 milijona 300 tisoč evrov
               stečajnih nagrad. Prej pa cele mesece po 200, 300 tisoč evrov. Minister pa nič.
               Minister tudi nič v primeru IU Vrhnika, nič. Tudi tisto je nepomembno, delavci morajo
               sami dosegati pravice. Minister tudi nič v primeru 180 tisoč evrov Elana, ki jih
               stečajni upravitelj pošlje sam sebi v svojo firmo. Ob tem je pa treba reči, da
               stečaji v Združenih državah Amerike trajajo po 5 mesecev, pa gredo velike banke v
               stečaj.</p>
               <p>Politični vpliv na tožilstvo. Tu ni treba kaj veliko govoriti, ampak je treba reči
               mogoče samo naslednje. Minister je uvedel nadzor na zahtevo Poslanske skupine Zares v
               odprti zadevi. Danes pa govorite, da o odprtih zadevah ne smemo govoriti. To so malo
               tako, dvojna merila, eni lahko, drugi pa ne smejo. To je povsem jasna zadeva.
               Minister je po tistem nadzoru kričal po medijih: <q>"Tožilcem lomijo hrbtenice! Rumeni
               karton izdajam tožilcem,"</q> kot da bi bil kak nogometni sodnik. Ampak, kaj je bila pa
               realnost? Realnost je bila pa potem ta, da je spisal navodila, za katera so vsi po
               vrsti rekli, <q>"ne, nimajo zakonite podlage"</q>. To je reklo tožilstvo, to je rekla Služba
               Vlade za zakonodajo, ampak za ministra so ti nepomembni. Navodila je izdal. No, zdaj
               jih je Ustavno sodišče zadržalo in mu prepovedalo dajati nadaljnja navodila tožilski
               organizaciji. Včeraj smo pa slišali, da je treba zdaj zakon spremeniti, mogoče še
               pred tem, ko bi Ustavno sodišče odločilo. To je torej tista realnost, ki jo
               imamo.</p>
               <p>Na kratko nekaj drugih zadev, čisto na kratko. Poglejte, varčevanje – gospod Pahor
               je že zdavnaj napovedal. Mi smo pa v začetku tega mandata doživeli javni razpis
               Ministrstva za pravosodje, 29 tisoč evrov za strateško svetovanje.</p>
               <p>Kaj je bila resnica? Zadaj so bili ljudje, ki so stranki pomagali v času volilnih
               aktivnosti. Minister potem seveda ta razpis razveljavi, in reče: <q>"Ne, ne, mi moramo
               varčevati, ne bomo šli v to. Ampak, realnost je v tem, da sem ga sam vprašal, kaj je
               s tem, in javnost je izvedela, potem je bil pač pritisk in je bilo malo nerodno
               svojim prijateljem v žep vsak mesec, vsako leto poslati 29 tisoč evrov."</q> Ampak
               glejte, minister je imel namen, pa tega ni naredil. 269. člen Kazenskega zakonika pa
               pravi: <q>"Kdor zase ali za koga drugega terja, sprejme darilo, nagrado, kakšno drugo
               korist, obljubo oziroma ponudbo takšne koristi ali da bi izkoristil svoj položaj ali
               vpliv in posredoval, da se opravi/ne opravi kakšno uradno dejanje, se kaznuje z
               zaporom do treh let."</q> Krasno. Specialistka za to je tudi znana na Vrhovnem državnem
               tožilstvu za ta člen. Namreč minister je znanega dne na znan način znanim osebam
               nameraval omogočiti korist. Halo!! Gospa Hrastar. Nič ni iz tega.</p>
               <p>V SDS smo opozarjali na direktorje sodišč, na katere danes tudi opozarjajo
               direktorji sodišč oziroma sodniki, ki mi pišejo tako: <q>"Nimamo podpore ministra.
               Minister nas ne posluša. Predsedniki sodišč so izgubili svoje pristojnosti, obdržali
               so visoke plače."</q> To sem jaz govoril lani. Ampak, zdaj pišejo to sodniki. Predsedniki
               sodišč so postali dobro plačani poštarji in prenašalci novic. To so besede sodnikov,
               ne moje. Sodniki in predsedniki ne odgovarjajo zastaranja, to je mnenje sodnikov ne
               moje mnenje. V upanju, da boste poslanci SDS razumeli naš položaj, pričakujemo, da
               boste to problematiko izpostavili. To so besede sodnikov, ne moje besede.</p>
               <p>Ampak, glejte. Za zaključek mogoče samo naslednje, da je minister Šturm porabil v 15
               mesecih 19 tisoč evrov za potovanja, minister Zalar pa 55 tisoč, že vemo, to so javno
               objavljeni podatki. Ampak, jaz bi vas vseeno opozoril na to, na naslednjo primerjavo.
               Namreč, minister je vsemogočen na nekaterih področjih. Leta 1979 je v Tacnu
               diplomiral en moj kolega na Filozofski fakulteti. Napisal je diplomo Socialna klima v
               Kadetski šoli za policiste in je primerjal socialno klimo v kadetnici z Vzgojnim
               zavodom Logatec. Njegova ugotovitev je bila, da se kadeti počutijo slabše kot tisti v
               Logatcu v vzgojnem zavodu. Sestali so se CK ZKS, vodstvo ministrstva in so rekli: <q>"To
               je napad na socializem, dajte takoj stornirat to nalogo."</q> Univerza se je sestala in
               rekla: <q>"Ne, ta naloga ima vse znanstvene kriterije."</q> Kaj je bila posledica s tem
               človekom? Iz Tacna so ga kazensko premestili v Krško. Strašna posledica ali ne. Bili
               smo v trdnem socializmu. Ampak, danes pa smo v demokraciji. Ko minister danes prebere
               diplomsko nalogo, v kateri študentka zapiše, da drži, da je njena analiza porabe
               sredstev na finančnem ministrstvu pokazala, da minister Zalar res več porabi kot
               minister Šturm, evo, minister Zalar opravi naloge ministra, CK-ja in vseh – namreč, v
               demokraciji smo – in reče: <q>"Pol ure ima časa, da izgine iz te hiše."</q> Torej opravi vse
               naloge CK-ja. Vidite, to je realnost, in v takšnem času torej živimo. Ne bom omenjal
               imena študentke, ne želim je izpostavljati, vendar to ni pošteno.</p>
               <p>Sklepe bomo podprli, to je jasno, pa kakršnikoli bodo.</p>
               <p>Za zaključek nekaj naslednjih stavkov. Gospa Kresalova je rekla: <q>"Čreda SDS."</q> Slovar
               pravi, da je to večja skupina živali iste vrste. Ali je to žalitev, gospod Rožej, bi
               bil to sovražni govor? Poskušajte uporabiti svoje znanje. Jaz vas prosim, ker ste
               specialist za to. Glejte, ni se oglasil predsednik države, ni se oglasil prvi
               poslanec, predsednik Državnega zbora.To je potem v redu. Torej mi dajejo znati, da se
               s tem strinjajo. Ampak, gospe in gospodje, 27 poslancev je torej ta čreda, ima tudi
               30 tisoč članov, ja, potem je velika čreda. Veste, ima tudi 307 tisoč 735 volivcev iz
               leta 2008, ogromna čreda je. Kaj če bi pa jaz, gospod Rožej, rekel gospe Kresalovi,
               da je vodja krdela? Glejte, slovar namreč pravi, da je to neurejena, navadno manjša
               skupina živali. Kateremu krdelu gospa pripada? Ali bi bil to sovražni govor? Ne, ne,
               jaz tega ne smem reči. Tega jaz ne smem reči, ker je to sovražni govor, in zato tega
               tudi ne bom rekel, da ona to vodi.</p>
               <p>Spoštovani pripadniki črede, ki nas gledate v tem trenutku, naj vam bo to v veselje.
               To spremenite v veselje. Namreč, ti pripadniki črede napovedujejo drugačne čase. Samo
               pogled na statistiko nam pokaže to, glejte, čreda hudičevo raste, tisto krdelo,
               neurejena skupina, pa pada. To je tudi realnost. Torej je treba biti vesel, če si
               pripadnik črede. Tega moraš biti zelo vesel. Rekel bom tako, spoštovani državljani,
               spoštovane državljanke, pripadniki črede ali pa ne, kakorkoli, ko boste v Državni
               zbor poslali 60 poslancev, predstavnikov te črede ali podobno mislečih poslancev, bo
               pravna država tudi za vas, danes je pa še ni.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej v imenu Poslanske skupine Zares.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo, predsedujoči. Spoštovani gospod minister s sodelavcem,
               kolegice in kolegi!</p>
               <p>Stanje v našem pravosodju najbrž ni idealno, se pa politika nikakor ne sme vmešavati
               v to občutljivo področje, ki je po naši ustavi neodvisno in pri svojem delu vezano na
               ustavo in zakone. Vmešavanje, ki ni spreminjanje ustave povezane s sodstvom,
               sprejemanje zakonov, ki urejajo pravosodje in izvolitve sodnikov, imenovanje
               generalnega državnega tožilca, predsednika Vrhovnega sodišča in druga z ustavo in
               zakoni določena imenovanja na položaje v pravosodju, je lahko samo in nič drugega kot
               nedopusten politični pritisk Državnega zbora na neodvisnost sodstva. Tudi sklicevanje
               na domnevno veliko nezadovoljstvo ljudi s sodstvom, ki je navsezadnje razumljivo, ker
               na sodišču vedno ena stran izgubi in je nezadovoljna, ne more biti podlaga za očitke
               in kritike na račun sodnikov v konkretnih primerih. Sodstvo je za pravno državo
               izjemno občutljivo področje. Zato je treba vsak poseg v njegovo delovanje temeljito
               premisliti in predvsem paziti, da se z neodmerjenimi prehitrimi in večinoma slabo
               oziroma sploh neutemeljenimi prehitrimi večinoma, skratka neutemeljenimi obtožbami iz
               poslanskih klopi ne ruši temeljno zaupanje v pravosodni sistem kot celoto. Je pa žal
               v našem zboru postalo že folklora, da se del poslancev poskuša politično prilizovati
               nekritični javnosti, tako da se vehementno spravlja nad sodstvo. Ta isti del je več
               kot sokriv za padec Slovenije na lestvici demokracije med nepopolno demokracijo.
               Tukaj je bilo že omenjeno, da je najnižjo oceno Slovenija dobila za politično
               kulturo. Vsakemu, ki nas gleda, je jasno, zakaj, in delež krivde tukaj med nami je
               enako razporejen, da si ne bi kdo slučajno domišljal. Tudi tokratna zahteva
               opozicijskih SDS in SNS diši po takšni kampanji. Najbrž ni naključje, da je SDS
               politično ofenzivo sprožila najprej zoper tožilko Hrastarjevo, zatem pa zoper
               pravosodje na sploh kmalu po tistem, ko je njen vodja Janez Janša dobil poziv na
               sojenje zaradi suma, da je vsaj posredno vmešan okoli ljudi, ki so mešetarili pri
               nakupu oklepnikov Patria. Seveda to ni prvič, podobne dileme okoli trgovcev s smrtjo
               je ta država že videla, pa so takrat stvari žal potihnile. Obrat je zanimiv zato, ker
               so SDS sicer vsako pripombo na delo generalne državne tožilke takoj označili za
               politično vmešavanje v delo tožilstva.</p>
               <p>Ko pa se je v tožilskem spisu znašel Janez Janša, se je pa seveda plošča obrnila in
               zdaj se to razglaša za politično motivirano obsodbo.</p>
               <p>Toliko o motivih za sklic, o motivu kolega Mariniča za podpis pod zahtevo za
               današnjo sejo najbrž ni treba ugibati. Prav gotovo ni treba ugibati o razlogih, ki
               poslance Nacionalne stranke ženejo v to, da podpišejo takšno zahtevo po izredni seji,
               kjer bodo lahko sodstvo slikali v najbolj črnih barvah, saj gre za stranko, katere
               poslanec sedi v zaporu. Njen šef ni samo zelo ostrega in žaljivega jezika, ko gre za
               sodnike, je tudi najpogostejši gost med poslanci na sodiščih in če je verjeti
               partijskemu trobilu SDS, je bil tudi reden gost oziroma je imel neko stalno
               namestitev nekaj časa v kazenskem popravnem domu v Dobu pred desetletji, ampak lepa
               druščina, kolegice in kolegi, in vi bi se pogovarjali o stanju v pravosodju? Pa se
               dajmo!</p>
               <p>Sodeč po obširnem in skrbno pregledanem gradivu, glavni cilj te izsiljene izredne
               razprave seveda ni ocenitev stanja v sodstvu, ampak obtoževati pravosodnega ministra
               Aleša Zalarja. Marsikdaj z njegovim delom tudi mi v Poslanski skupini Zares nismo
               povsem zadovoljni, ampak obtoževati ga na 52 straneh, da je na eni strani kriv za
               vse, kar je v sodstvu resnično, predvsem pa izmišljeno narobe in na drugi, da je
               neustavno in nezakonito posegal v delo Državnega tožilstva, je pa vsaj veliko
               pretiravanje, če nič drugega. O politični indoktrinaciji generalne državne tožilke, v
               njeno vtikanje v delo tožilcev, v njeno preseganje zakonskih pooblastil niti
               besedice. Kako enostavno. Skratka, to gradivo je napisano kot nova interpelacija
               zoper ministra, formalno pa to ni. V gradivu je minister kot negativec osebno omenjen
               več kot 40-krat. Z veseljem ugotavljamo, da mu konkurenco dela tudi naša poslanka
               Cveta Zalokar Oražem, ki jo gradivo omenja več kot 12-krat. Ali je mogoče resno
               razpravljati o stanju v sodstvu na podlagi gradiva, v katerem je vse črno-belo?
               Pozitivci so vlada Janeza Janše, minister Šturm, seveda dr. Vinko Gorenak in Barbara
               Brezigar. Zadnji del gradiva je napisan pravzaprav z roko Barbare Brezigar. Njeni
               komentarji in misli o nadzoru v zvezi s primerom Berglund zavzemajo skoraj polovico,
               22 strani gradiva. Ravno ta primer Berglund je dokaz, da se lahko strinjamo v eni
               trditvi, da imamo dve pravni državi. Eno za vse ostale in eno za Janeza Janšo oziroma
               za politične prijatelje generalne državne tožilke, ki po svoji presoji, politično
               motivirani, vlaga ali pa ne kazenske ovadbe, upravičene ali pa ne.</p>
               <p>V sklepih SDS med drugim Ustavni komisiji nalaga, naj tako pripravi spremembe
               ustave, ki <q>"bodo doprinesle k bolj učinkovitemu pregonu najhujših oblik gospodarskega
               kriminala in korupcije"</q>. V gradivu ni niti besedice o tem, za kakšne spremembe Ustave
               naj bi šlo. Ne samo, da je vprašanje, kaj ima kriminal opraviti s spremembami ustave.
               Spomniti se je treba, kako se je o spremembah petih členov ustave, ki govorijo o
               sodstvu, v tem parlamentu razpravljalo od leta 2001 do konca maja 2004, to je
               istočasno, ko je nemški sodnik Norman Dukoff napisal to svoje mnenje, ki se ga je
               tukaj citiralo. Razprava je bila zaradi navzkrižja interes popolnoma jalova. Takratni
               predsednik parlamenta je ob koncu mandata zgolj ugotovil, da vse skupaj prepuščajo
               naslednjemu mandatu, ki seveda v času Janševe koalicije ni bil uspešen, ravno tako
               kot ta, ki ga omenjam. Za osvežitev spomina je pa treba povedati, da je takratna
               Drnovškova vlada predlagala, da bi sodnike najprej imenovali s petletnim mandatom in
               potem šele ocenili, ali se jim podeli trajni mandat. Še večji politični kamen spotike
               je bil predlog, da bi sodnike na predlog sodnega sveta imenoval predsednik države.
               Takrat, kolegice in kolegi, ste ravno se tudi predlagatelji današnje točke dnevnega
               reda pripomogli k temu, da soglasja ni bilo in ga tudi danes najbrž ne bo. Resnični
               namen te točke dnevnega reda je odvrniti pozornost od sodnih postopkov proti članom
               sklicateljev. Podobno kot je ustanavljanje parlamentarnih preiskav namenjeno zgolj
               relativizaciji dela slovenske sodne oblasti.</p>
               <p>V Poslanski skupini Zares – nova politika preveč spoštujemo to državo, da bi
               dopustili žaganje sodne veje oblasti, ki bi lahko povzročilo tudi sušenje in umiranje
               celotnega drevesa te države, ki ste jo tudi mnogi med vami, med predlagatelji te
               točke, soustvarjali. Nekateri z iskrenimi, drugi pa očitno žal z neiskrenimi nameni.
               Upanje sicer umre zadnje in v naši poslanski skupini si želimo razprave, ki bo
               temeljila na dejstvih, ne na lažeh. Tudi zato, da boste predlagatelji v prihodnjih
               dneh, če boste to želeli, lahko sprejeli sveto obhajilo, brez da bi pred tem ure in
               ure presedeli na spovedi. Tistim pa, ki tako vneto govorijo <q>"bee"</q>, s tega mesta še
               bolj vneto rečem <q>"nee"</q>.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Radovan Žerjav v imenu Poslanske skupine SLS.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Lepo pozdravljeni. Spoštovani predsedujoči, gospod minister, kolegice in kolegi!</p>
               <p>V Slovenski ljudski stranki že dalj časa ugotavljamo in smo pravzaprav tudi prvi
               opozorili na to in aktivno opozarjamo, da v Sloveniji, žal, očitno, pa če si to
               hočemo priznati ali ne, obstajata dve pravni državi. To je bilo danes že večkrat
               povedano. Ena za preproste ljudi, ki nimajo za seboj elit in zvenečih odvetniških
               pisarn, ena za elite, ki imajo denar, vpliv in zveze. Vsi nas seveda poskušajo
               prepričati, da pravna država v Sloveniji obstaja in da je za vse enaka, a nas v to
               noben ne more prepričati le z besedami, pač pa nas morajo organi pregona, policija,
               tožilstvo in sodstvo, prepričati predvsem s svojimi dejanji. Ko bodo dejanja takšna,
               da bomo sami videli na konkretnih primerih, da pravna država deluje, takrat bomo to
               tudi vsi verjeli.</p>
               <p>Hvalospev ministra za pravosodje o trenutni situaciji v slovenskem sodstvu je zato
               po naši oceni nesprejemljiv. Ne trdimo, nikoli nismo trdili, da je čisto vse narobe.
               In narobe bi bilo, da bi to tako danes tudi izzvenelo, skratka, da je v pravosodju,
               pravosodnem sistemu čisto vse narobe. So pa primeri, ki so skrb vzbujajoči in ki
               vlivajo strah.</p>
               <p>Želel bi citirati del pisma Združenja stečajnih upnikov, ki je bilo poslano ministru
               Zalarju, citiram, <q>"ob trenutnih razmerah udeleženci v sodnih postopkih štejejo za
               uspeh že, če se pravda zaključi pred zastaranjem ali če se stečaj konča prej kot v 10
               letih. Zniževanje pričakovanj in neizmerna toleranca, stoičnost ali apatičnost ljudi
               do slabo ali docela nedelujočih, neučinkovitih institucij sistema pa ne pomeni, da se
               stvari izboljšujejo in da je položaj zadovoljiv. Nasprotno, pomeni erozijo in
               skorajšnji zaton poslednjih ostankov pravne države, v kateri se ustvarja sistem, v
               katerem lahko svoje pravice najbolje zaščitijo tisti, ki imajo denar"</q>. Tako pravi
               Združenje stečajnih upnikov. Z obstoječim stanjem, zanimivo, ste zadovoljni očitno
               vsi v koaliciji, le končni uporabniki storitev sodišča oziroma iskalci pravice ne. V
               sedanjih razmerah pa se najbolj znajdejo prav dolžniki in lumpi vseh vrst,
               oškodovanci in žrtve storjenih krivic pa v nedogled čakajo na vsaj minimalno
               zadoščenje, katerega mnogokrat niti ne dočakajo. Problem ni le v posameznikih.
               Problematičen je očitno tudi sistem, ki dopušča nepravilnosti in le-te primerno ne
               sankcionira. Neodzivnost uradnih inštitucij daje jasno sporočilo, da je v tej državi
               dovoljeno prav vse in te roka pravice ne doseže, če si le dovolj bogat in vpliven.</p>
               <p>Nedavne izjave ministra ne kažejo resne pripravljenosti, da bi to državo spet
               napravili pravno in pravično, po meri ljudi in ne po meri elit in omrežij, ki
               samovoljno in povsem brez nadzora vse pogosteje odločajo o usodi navadnih ljudi in
               kar cele države. Skrajni čas bi bil, da pričnete z udejanjanjem gesel in parol, s
               katerimi javno nastopate. Pravo mora biti orodje pravice in ne orodje oblasti. Organi
               pregona morajo s svojim delo podkrepiti parole o obstoju pravne države.</p>
               <p>V marsičem nas, žal, na področju zakonodaje in delovanja inštitucij prehitevajo
               države zahodnega Balkana, ki so bile še nedavno v vojni in si šele prizadevajo za
               vstop v Evropsko unijo. Poglejmo samo sosednjo Hrvaško, kjer institucije procesirajo
               svojega bivšega ministra in celo predsednika vlade in to iz lastnih koalicijskih
               vrst.</p>
               <p>Spomnimo se razvpitega primera in aretacije tako imenovanega kralja slovenskega
               narkokartela gospoda Tošića. V Srbijo so domnevnemu vodju te verige zamrznili vse
               premoženje. Kaj se je zgodilo pri nas? Ni vredno omembe. No, da ne bom preveč
               krivičen. 40 slovenskih policistov je pol leta, tudi s prikritimi preiskovalnimi
               metodami, preiskovalo sum korupcije na Avto-moto zvezi Slovenije. Odmevni epilog te
               super akcije je pridržanje petih zaposlenih Avto-moto zveze, saj so v najmanj petih
               primerih pridobili od 30 do 50 evrov podkupnine. Da, tudi to je treba preganjati.
               Ampak prioriteto bi najbrž morali imeti bolj odmevni primeri. Najbrž bi se ti
               kriminalisti, veliko bolje bi bilo, vsaj po moji oceni, če bi se ukvarjali s primerom
               Merkurja ali katerim drugim primerom.</p>
               <p>Tudi zavrženje ovadb na primeru bulmastifi, žal, ne meče dobre luči na pravno
               državo. Menimo, da je prav, da po vsem, kar se je dogajalo v zvezi s to afero, po
               vseh dokazano protizakonitih postopkih, na kar smo v Slovenski ljudski stranki več
               čas vztrajno opozarjali, da je čas, da za to nekdo odgovarja. Da se sedaj ugotovi, da
               preprosto nihče ni kriv in da nihče ne bo odgovarjal, je hud udarec te pravne države
               in prav zato pomeni njen razkroj, za katerega so najbolj odgovorne politične
               odvetniške in morda še kakšne elite. Temu se mora upreti vsa politika, še najbolj pa
               predsednik Vlade in predsednik države, saj preprosto ne pelje v pravo smer in ni
               dobro za našo državo. Če bomo dovolili, da se afere, kot omenjena afera z bulmastifi,
               afera Satex, odvijajo še naprej, to pomeni, da se s tem strinjamo in da je tako prav.
               V Slovenski ljudski stranki pa se s tem ne strinjamo in bomo naredili vse, da bomo na
               te zadeve opozarjali kolikor glasno se bo le dalo, saj nam trenutno kot opozicijski
               stranki kaj drugega tudi ne preostane.</p>
               <p>Pa poglejmo naprej, kaj na primer pravi poročilo Urada varuha človekovih pravic
               Republike Slovenije, citiram, <q>"čedalje očitneje je, da pravna država bolje deluje za
               tiste, ki imajo denar in si lahko privoščijo odvetnike"</q>. In dalje, citiram, <q>"o
               zavzemanju za ohranitev trajnega sodniškega mandata kot ustavne kategorije varuh
               priporoča večjo skrbnost pri uporabi vseh razpoložljivih pravnih inštrumentov, ki
               omogočajo nadzor nad sodnikovim delom, od preizkusa konkretne odločitve pri odločanju
               o pravnem sredstvu, to izvede višje sodišče, do službenega nadzora sodnikovega dela,
               uvedbi disciplinskega postopka in kot najbolj skrajni ukrep tudi razrešitev sodnika"</q>.
               To govori varuhinja, ne jaz. Vendar naravnost v oči bode nedejavnost in nemoč
               pravosodnega sistema. Vedno bolj se zdi, da je pravo le še v funkciji zaščite
               močnejših pred zlorabljenimi. Zakaj je tako? Skorajda nihče od vpletenih zaposlenih v
               pravosodju za malomarnost ali opustitev dejanj še ni odgovarjal, vsaj slišati ni. Žal
               živimo v času, ko so vrednote izginile. Kamorkoli se obrneš občutiš nemoč. Nemoč, ker
               imajo ljudje občutek brezpravja in brezvladja, ker imajo občutek, da, če si dovolj
               močan in pri koritu, se ti pač ne more zgoditi nič. Tako je iz dneva v dan, vsakič
               znova odpiramo zgodbe, katerih skupni imenovalec je neetično, nezakonito, neodgovorno
               in lahkomiselno ravnanje katerega od članov slovenske elite. Ravnanje z namenom
               zasledovanja lastnih in negospodarskih in družbenih koristi. Na drugi strani teh
               zgodb pa so ljudje, ki so celo življenje svoje interese podrejali družbenim, sedaj pa
               ostajajo na cesti. Veste, ljudje imajo dovolj spektakularnih aretacij pred kamerami.
               Na to smo se v zadnjem času že navadili. Ljudje bi preprosto želeli tudi končne
               epiloge, končne epiloge teh razvpitih afer. Močni posamezniki, tako ali drugače
               izvoljeni ljudje na javnih funkcijah bi morali s svojim ravnanjem in zgledom
               povečevati zaupanje v inštitucije pravne države, ne pa da jih s pomočjo denarja in
               najboljših odvetnikov v državi izigravajo.</p>
               <p>V Slovenski ljudski stranki menimo, da je nastopil skrajni čas, ko bi se v slovenski
               družbi morali resno vprašati, kako naprej. Mi politiki pa moramo kot prvo najprej
               počistiti pred svojim pragom. Tako približno bi lahko zaključili. Psi sicer več ne
               lajajo več. Karavana – izbrana elita – pa še kar naprej strumno koraka naprej. Dajmo
               jo prosim zaustavit. In predlog, spoštovani gospod minister, vse primere obravnavajte
               v skladu z ustavo, zakoni, za vse enako. Poudarjam, za vse enako in to dokažite s
               svojimi dejanji.</p>
               <p>In še nekaj, to pa ni zapisala katera od opozicijskih strank, to ni zapisal Radovan
               Žerjav ali pa morda Vinko Gorenak, to je zapisal vrh slovenskega gospodarstva v svoji
               brošurici, kjer je navedel trinajst zahtev slovenskega gospodarstva. In ne boste
               verjeli, slovensko gospodarstvo v temu vrhu zahteva kot prvo zahtevo pravno državo.
               Gospodarstvo zahteva pravno državo. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Urh v imenu Poslanske skupine DeSUS.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Spoštovani gospod minister, državni
               sekretar, kolegice in kolegi!</p>
               <p>V temo te točke se Poslanska skupina DeSUS ne bo vsebinsko poglabljala v podrobno
               ocenjevanje dela Ministrstva za pravosodje oziroma ministra o zadevah, izpostavljenih
               v predlogu skupine poslancev, kar je, kot kaže glavni namen pobudnikov za obravnavo.
               Zagotovo predlog sklepa z devetimi predlogi ukrepov, ki ga je v sprejem Državnemu
               zboru predlagala skupina poslancev, po naši oceni ne bi mogel biti primeren za
               potrditev. Vsebina je neustrezna in nesprejemljiva, ker predlagatelji navajajo
               podatke in povzemajo ugotovitve, ki so netočni in zato zavajajoči. Hkrati pa
               nepopolni, saj spuščajo tista pomembna dejstva, ki bi lahko očitno demantirala
               njihove trditve. Tako se seveda umetno in na neutemeljenih podlagah ustvarja vtis, da
               je stanje v pravosodju kritično, alarmantno, da vladajo izredne razmere, kakor
               navajajo predlagatelji. Med drugim je jasno tudi to, da so ukrepi, ki so jih
               oblikovali predlagatelji, tudi z vidika pristojnosti Državnega zbora in njegovih
               delovnih teles sila vprašljivi. Seveda imam v mislih predlog vsebine zadnjega ukrepa,
               ki na neustrezen način in nepooblaščeno prejudicira oceno nezakonitosti posega
               ministra v delo Državnega tožilstva. Drugi pa je seveda nalog ustavni komisiji, da
               naj prične s postopki spremembe ustave.</p>
               <p>V Poslanski skupini DeSUS v tem trenutku ocenjujemo delo ministrstva kot solidno in
               da poteka v smislu izpolnjevanja ciljev, ki vodijo v okrepitev institucionalne moči
               in neodvisnosti posameznih pravosodnih organov v medsebojnem razmerju in v razmerju
               do drugih vej oblasti. Glede slednjega pa naj opozorim na načelo delitve oblasti, ki
               omogoča nenazadnje tudi kontrolo ene nad drugo. Vendarle pa je postalo že očitno, da
               si je zakonodajalec vzel pri tem preveč pravice, saj v tem Državnemu zboru sodimo
               tudi o zadevah, glede katerih postopki sočasno tečejo na sodiščih. Glede že sprejete
               zakonodaje na področju pravosodja menimo, da je že pozitivno prispevala k izboljšanju
               učinkovitosti pravosodja, kar se je skozi racionalizacijo dela in ob hkratnem
               povečanju kvalitete vsebinskega dela odrazilo tudi v manjšanju obsega sodnih
               zaostankov in povečevanju učinkovitosti sodstva in organov pregona. V bodoče pa so po
               besedah ministrstva predvidene še nadgradnje zakonskih in podzakonskih rešitev, ki
               bodo tudi nadalje vodile v smeri spoštovanja pravne države in nenazadnje povečanje
               ogleda in zaupanje javnosti v delo sodstva, tožilstva, notariata in odvetništva. Res
               pa je nekaj, obstajajo primeri, ko je pravna država zatajila, kjer se zatika in zakaj
               je treba temeljito proučiti, saj zato vendarle obstajajo nadzorni mehanizmi. Le ti pa
               morajo biti sproženi in odgovornost tistih, ki so pri svojem delu zatajili, ne bi
               smela biti vprašljiva. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zmago Jelinčič Plemeniti v imenu Poslanske skupine SNS.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo.</p>
               <p>O problematiki sodnega sistema v Sloveniji bi lahko govoril šestnajst ur, ampak se
               bom omejil samo na nekaj zadev.</p>
               <p>Ena točka, prva. Policija vodi predhodni postopek, ki se ponavlja v fazi preiskave
               in to je trend, katerega namen je, da ukine sodno preiskavo ter da o vsem odloča
               policija pod navidezno kontrolo tožilca. Za to se zavzema tudi kandidat za
               generalnega tožilca gospod Fišer Zvonko. Na glavni obravnavi se policijske ugotovitve
               samo ponavljajo tako, da policisti na sodišče prihajajo v statusu priče, ki je osebno
               in profesionalno zainteresirana za izid postopka. Sodniki to tolerirajo in počasi
               postanejo garanti policijskega dela, pri tem pa nimajo možnosti preveriti, ali je
               tisto, kar policija zatrjuje res ali ne. Tajni agenti se zaslišujejo za zaveso, s
               spremenjenim glasom in se niti ne ve, kdo je oseba, ki priča, ker ta oseba sodniku
               pokaže dokumente, ki so prirejeni, in sodnik niti ne ve, za koga gre. V kazenskem
               postopku se torej verjame le policiji, sodnik samo formalno napiše sodbo. Ni distance
               med policijo in sodstvom, tako kot ni distance med ministrom za pravosodje in
               ministrico za notranje zadeve.</p>
               <p>Drugič. Preiskovalni sodniki praviloma izdajajo odredbe za hišno preiskavo na zalogo
               z rokom realizacije tudi do 30 dni. Hišna preiskava pa naj bi bila nujno preiskovalno
               dejanje, ki ga je treba realizirati čim prej. Kakšen je torej namen omogočanja
               policiji 30-dnevnega roka za hišno preiskavo? Namen je, da policija priredi oziroma
               podtakne dokaze. To lahko naredijo s pomočjo agentov, tajnih sodelavcev, ki jih nihče
               ne kontrolira in ki niso nikomur odgovorni. V 30 dneh se da marsikaj zapakirati in
               potem gre le še za navidezni kazenski postopek. Preiskovalni sodniki torej ne delajo
               zakonito, ker omogočajo policiji, da s svojim delovanjem prireja dokaze. Prav tako
               tožilci policiji dajejo proste roke pri angažiranju števila tajnih agentov, ki se
               vključujejo med tiste, ki jih ima policija namen ovaditi. Tajno opazovanje bi se
               moralo vršiti z dokumentiranjem dogodkov, fotoaparati, kamere, vendar se to ne dela
               in se policiji verjame na besedo, da je nekaj videla. Policisti to zapišejo, na
               sodišča pa ne hodijo tisti, ki vršijo tajno opazovanje, češ da gre za taktiko in
               metodiko njihovega dela.</p>
               <p>Tretja točka. V letošnjem letu je na ljubljanskem okrožnem sodišču prišlo do
               dogodka, ko je predsednik sodišča dovolil tajno delovanje policiji in ko je sodišče,
               ki je pozneje sodilo o predmetni zadevi, plačevalo policijskega tajnega sodelavca.
               Takoj po tem je bil ta predsednik sodišča zamenjan, ker je nezakonito kontroliral
               telefon vodij kazenskega oddelka. Soproge vrhovnih sodnikov so pisale pisma podpore
               neuspelemu kandidatu za predsednika Vrhovnega sodišča Marku Šorliju in je ta pisma
               obča seja Vrhovnega sodišča obravnavala. Sodniki Višjega sodišča v Ljubljani pišejo
               anonimke proti svojemu kolegu, ki kandidira za predsednika Okrožnega sodišča v
               Ljubljani. To vse počnejo ljudje, ki odločajo o usodi državljanov Slovenije in ki naj
               bi vedeli, kaj je prav in kaj ne. Sodniki pred nastopom funkcije ne opravijo nobenega
               zdravstvenega pregleda, torej so manj preizkušeni kot kandidati za voznike motornih
               vozil. Izrekajo zaporne kazni, čeprav niti dneva niso prebili v slovenskih zaporih,
               kjer bi se seznanili s pogoji bivanja in z usodo, ki jo dodeljujejo tistim ljudem, ki
               jih pošljejo na Dob.</p>
               <p>Četrtič. V sodstvu vlada anarhija. Sodišča prve stopnje delajo pod vplivom policije.
               Naloga višjih sodišč pa je, da najdejo način, kako potrditi tisto sodbo, ki je prišla
               s prvostopenjskega sodišča. Preveriti je treba, kakšno je bilo število
               razveljavljenih sodb v letu 2007 in v letu 2010. Zatrjujem, da se je število
               razveljavljenih sodb zmanjšalo za najmanj 70 %, kar je seveda rezultat skupnega
               delovanja kolegov na prvi in na drugi stopnji, ki jih veže trajni mandat. Pred časom
               sem predlagal ukinitev. V Slovenski nacionalni stranki smo predlagali ukinitev višjih
               sodišč v Kopru in Celju, in ta predlog bomo ponavljali, dokler pristojni ne
               ugotovijo, da ni pogojev za samostojno delovanje teh sodišč, ker so sodniki višjih
               sodišč preveč povezani s prvostopenjskimi sodišči, od koder so kadrovani. Zakon o
               kazenskem postopku postaja navadna smernica za delo sodišč, ki sodnikov ne veže. Njih
               veže samo trajni mandat in kolegialnost, zaradi katere je treba pravosodje kompletno
               prevetriti. Sodniki na višjih sodiščih se zavedajo, da so oni dejansko postali zadnja
               instanca pri sojenju, tako da posameznik le izjemoma lahko doseže to, da svoj problem
               prikaže Vrhovnemu sodišču. Zato so ti sodniki pri delu nonšalantni in se ne
               poglabljajo v dejansko in pravno problematiko konkretnega primera.</p>
               <p>Petič. Število pripornikov se enormno povečuje, kot da gre za institut obveznega
               pripora za vse, ki so v postopku. V Evropi imajo res več pripornikov kot mi, pa
               vendar se je v Sloveniji v zadnjih nekaj letih število pripornikov, ki so državljani
               Slovenije, podvojilo. V tujini pa so v priporu predvsem tujci, pri nas pa za
               državljane Slovenije sodišče zatrjuje, da so begosumni in jih držijo zaprte do konca
               postopka. Pri tem se nihče ne sprašuje, kolikšna je cena dejstva, da so naši sosedje
               ugotovili, kako želi naša policija biti uspešna, in sicer tako, da sprejemamo in pri
               nas vodimo vse postopke, ki so začeti v Južni Ameriki, Srbiji, Italiji, potem pa
               sodišče odredi pripor za te ljudi in seveda tukaj tudi prestajajo kazen, namesto da
               bi se država otepala osumljencev, ki so dejanja storili v tujini. Mi tega ne počnemo.
               Postali smo evropski zapor. Poučeni vedo povedati, da tudi snemanje obravnav ne teče,
               kot bi moralo. Ministrstvo je zapravilo več kot 4 milijone evrov za snemanje
               obravnav, to snemanje pa ne funkcionira oziroma obravnava teče še bolj počasi, kot se
               je snemanje vršilo.</p>
               <p>Zdaj bi povedal še nekaj primerov o delu naših tožilstev, pa se bom spravil samo na
               nekaj zadev od leta 2004 naprej.</p>
               <p>Vložili smo kazensko ovadbo zoper Milana Železnika zaradi kaznivega dejanja zlorabe
               položaja ali uradnih pravic. Nič. Potem smo vložili zoper Andrejo Rihter, ker je
               odobrila 7 milijonov tolarjev za nek prevod Korana, ki pravzaprav ni bil narejen. Nič
               od tega. Potem smo vložili proti Matjažu Hanžku prijavo, ker je vzbujal sovraštvo,
               pozival je pravzaprav na požig žensk oziroma nakazal svojo naklonjenost do tistih, ki
               so na ta način pobijali in zažigali ženske. Pa nič. Potem smo ovadili podjetje Finali
               trading, ker je nepooblaščeno zbiralo strupene odpadke, ki vsebujejo azbest, in z
               njimi ni ravnalo v skladu s pravili. Pa je bilo vse skupaj zavrženo, ker ni bil podan
               utemeljen sum, da je osumljenec storil naznanjeno kaznivo dejanje. Pa smo ovadili
               Rada Bohinca, Andrejo Rihter, Mirana Štupico in Dragana Matiča, ker so uničili eno
               tono zgodovinskega orožja, ampak je Okrožno državno tožilstvo reklo: <q>"Kazenska ovadba
               se zavrže, ker niso podani zakonski znaki očitanih kaznivih dejanj."</q> Zanimivo pa je,
               da je tožilstvo sprožilo na osnovi tega proti meni pregon, češ da sem krivo ovadil te
               ljudi. Zelo zanimivo. Potem je Slovenska nacionalna stranka sprožila kazensko ovadbo
               zoper italijanske fašiste, ki so v času druge svetovne vojne pobijali na območju
               današnje Republike Slovenije in zoper katere je prijavo za vojne zločince
               registrirala Komisija Združenih narodov za vojne zločince v Londonu. Nič od tega.
               Potem smo zaradi suma oškodovanja državnega premoženja vložili zadevo v zvezi s
               Splošno plovbo. Pa zopet nič. Potem smo vložili kazensko ovadbo zlorabe uradnega
               položaja zoper neznane policiste Policijske postaje Murska Sobota, ki so nas prijeli,
               ko smo barvali slovenske kamne in delali tisto, česar se naša policija ne upa, in
               tisto, česar naša sodišča ne zagovarjajo in še manj pa naša vlada. Omejili so nam
               svobodo in tako naprej. Ampak vrhovno državno tožilstvo, kazenska ovadba se zavrže,
               ker ni podan utemeljen sum, da naj bi ovadeni storili naznanjena kazniva dejanja.</p>
               <p>Potem smo vložili ovadbo proti odgovorni osebi podjetja Koren Sports, ker so hoteli
               v Tivoliju ne vem kaj narediti, en adrenalinski park. Sekali so drevje, gor in dol,
               ODT je reklo: <q>"Kazenska ovadba se zavrže, saj ni podan utemeljen sum, da sta zgoraj
               navedena storila kaznivo dejanje."</q> Potem smo ovadili Metodo Kokole pa Ota Lutharja pa
               Miho Trampuža pa Dragana Matića, ker so Italijanom <q>"šenkali"</q> izjemno knjigo, prvo
               knjigo Lutenjskih tabulatur Giacoma Gorzanisa iz leta 1561. Ampak tožilstvo, kazenska
               ovadba se zavrže, ker naznanjena dejanja niso kazniva dejanja in tako naprej.</p>
               <p>Potem smo zopet vložili še eno kazensko ovadbo zaradi vohunjenja, ker so zemljevide
               iz Geodetskega zavoda Slovenije enostavno prodali za 5 tisoč evrov, se mi zdi,
               Hrvatom. Ampak ODT, kazenska ovadba se zavrže, ker naznanjena dejanja niso kazniva
               dejanja. Pa smo šli naprej. Še enkrat smo ovadili zaradi iste zadeve, vendar na drug
               način 4, 3 gospode z Ministrstva za zunanje zadeve in zopet gospoda Matića, ki je bil
               inšpektor, višji svetnik, zaposlen na Inšpektoratu Republike Slovenije za kulturo in
               medije, zaradi teh zemljevidov. Zopet ODT, kazenska ovadba se zavrže, ker naznanjena
               dejanja niso kazniva dejanja. Pa smo potem zopet vložili zaradi uničevanja biotopa in
               pa uničevanja okolja, prostora Pšičina pri Ormožu zaradi izkopavanja. Ampak zopet
               ODT, kazenska ovadba se zavrže, ker ni podan utemeljen sum in tako naprej.</p>
               <p>Potem smo dali zaradi uničevanja stvari posebnega kulturnega pomena, kajti gospod
               Podreka je uničil na fasadi Korotana na Dunaju fantastičen mozaik in nič. Ravno tako
               gospod Matič, ki ni posredoval v tem, je zopet ODT. Kazenska ovadba se zavrže, ker so
               podane okoliščine, ki izključujejo kazenski pregon in tako naprej in tako naprej.
               Samo od leta 2004 do 2010 jih imamo celo vrsto. Imamo tudi kazensko ovadbo žaljive
               obdolžitve proti gospodu Hanžku, ki se je drl po ministrstvu, da ima obremenjujoče
               gradivo zoper Jelinčiča in da naj bi Jelinčič ukradel nacionalni numizmatični fond.
               ODT. Kazenska ovadba se zavrže, ker iz same ovadbe izhaja, da naznanjeno dejanje ni
               kaznivo dejanje. Potem proti Dejanu Juriču, o katerem sem predložil celo vrsto
               materialov. Nič. Vse se zavrže, kajti ti ljudje delajo v spregi z našim sodnim
               sistemom. Potem kazenska ovadba zoper Katarino Kresal, ko je bila užaljena in je
               podkupovala skupaj z gospodom Zalarjem. Podkupovala je premiera, ko so se menili, ali
               bodo šli iz koalicije ali ne bodo šli iz koalicije. To je zavrženo. Ampak proti
               Jelinčiču ni nič zavrženega. Potem, da ne bom vse govoril, zopet v zvezi z gospodom
               Hanžkom, ki je govoril, da sem ukradel nacionalno zbirko in bi lahko naštel še vsaj
               30 podobnih zgodb in je zopet ODT, kazenska ovadba se zavrže. Gospod Hanžek niti na
               mediacijo ni prišel, ker je vedel, kako bo ravnalo tožilstvo. Verjetno so mu že
               vnaprej rekli: <q>"Kar doma ostani, saj je vseeno, saj bomo zavrgli."</q> Zanimivo pa je, da
               protizakonito sedi v muzejskem svetu. Silno zanimivo. Takšnih zadev je vsaj še 30. Po
               drugi strani pa je proti meni tožilstvo iz Kopra sprožilo zahtevo, da na silo izpelje
               zadevo, ker sem užalil nekega tožilca iz Kopra, ko sem povedal lastno mnenje, da jaz
               njemu ne bi dal čuvati treh ovc, ker bi mi zagotovo dve izgubil. To je grozna žalitev
               in Jelinčič je na sodišču.</p>
               <p>Na sodišču sem zato, ker sem rekel <q>"cigani"</q> v eni oddaji in je prvostopenjsko
               sodišče to zavrglo, ampak tožilstvo zdaj zahteva moj pregon, to da pa so cigani mene
               fizično napadli in pri tem poškodovali dve uslužbenki RTV-ja, se ni zgodilo nič,
               čeprav je podana ovadba. Gospa Katarina Kresal je užaljena, ker sem jaz hotel
               preveriti in sem dal preveriti neko disketo, za katero sem jaz osebno prepričan, da
               mi je bila podtaknjena, ravno z njene stvari. Seveda, gospa me zdaj toži, ker je
               užaljena zaradi tiste diskete. Zaslišan sem bil, da ne boste mislili kje, na oddelku
               za ekstremno nasilje. Zgleda, da so kasete oziroma diskete v Sloveniji res grozljiva
               stvar.</p>
               <p>Zato, da ne bom predolg, gospod minister, rekli ste, da naj podam vsaj en dober
               predlog za rešitev. Moj predlog je: takoj odpustiti večino tožilcev! Takoj odpustiti
               večino sodnikov, obdržati samo tiste, ki so dobri, tako kot so naredili v Romuniji
               oziroma Bolgariji. Evropska unija je to pozdravila in zdaj se je v teh dveh državah
               začel vzpostavljati red. Naučite se česa pri vam tako ljubih Hrvatih. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev o predlogu sklepa.</p>
               <p>Za besedo je prosil gospod minister. Izvolite!</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa, predsedujoči.</p>
               <p>Rad bi se najprej strinjal s tistim, kar je povedal gospod poslanec Magajna. Rekel
               je: <q>"Stanje v pravosodju ni idealno, lahko bi bilo boljše."</q> S tem se popolnoma
               strinjam in kot minister bom storil vse, da bo boljše. Ko je poslanec SDS gospod
               Gorenak uvodoma poudaril, da ustava dobro ureja položaj našega sodstva, sem se
               začudil, kajti v gradivu, ki je bilo predloženo, je pisalo nekaj povsem drugega - da
               je treba spremeniti ustavo, čeprav je res, da ne piše nič o tem v kateri smeri. Toda
               zdaj bi bilo dobro, da se odločite ali je treba spremeniti ustavo ali ni treba
               spremeniti ustave.</p>
               <p>Pravite, ekonomisti govorijo o klinično mrtvem pravosodju. Očitno imajo v tej državi
               ljudje zelo različno mnenje, nekateri imajo zelo radikalna mnenja o stanju v
               pravosodju. Jaz bi se bolj zanesel na tiste ljudi, ki o pravosodju kaj vedo. To
               gotovo niso ekonomisti, zlasti ne, če jih primerjam z eminentnimi pravniki, mimogrede
               s tistim, ki ste ga, gospod Gorenak, vi omenili, dr. Mirom Cerarjem, novim
               predsednikom Sodnega sveta, ki ravno danes te iste ekonomiste kritizira v intervjuju
               in pravi: <q>"Seveda ni klinično mrtva, tisti, ki to trdijo, nimajo pojma o pravni
               državi."</q></p>
               <p>Tu moram reči, da sem končno vendarle zadovoljen, ko gre za predloge, kaj storiti,
               bom šel po vrsti. Pravite: <q>"Spremenite Zakon o kazenskem postopku."</q> Naj vas
               razveselim, novela Zakona o kazenskem postopku je pripravljena in bo v kratkem
               vložena v vladno in kasneje zakonodajno proceduro. Prinaša vrsto novosti, prinaša
               nova procesna pooblastila, zlasti tožilcem in tudi sodnikom. Sodnikom zato, ker bodo
               na posebnem predobravnavnem naroku skupaj z obrambo in tožilci določili načrt vodenja
               postopka. Tega zdaj naš zakon ne določa. Skupaj bodo določili, katere dokaze bodo
               izvedli in kdaj, v kakšnem časovnem terminu. Ta predobravnavni narok bo tudi skrajni
               rok, v okviru katerega bo možno še predlagati dokaze o kazenskem postopku, ne pa da
               bo tožilec, kot recimo danes, to še vedno lahko storil, v končnem govoru. Sodišču
               predlagal tik pred izdajo sodbe, tik pred razglasitvijo sodbe, ne, ne, dajmo izvest
               še ta in ta dokaz. To bo seveda pomenilo, da se breme odgovornosti prenaša na
               tožilstvo na eni strani in na obrambo na drugi strani enakomerno, ampak da jih sili v
               mnogo večjo procesno aktivnost pred začetkom sojenja. To bo tudi bistveno skrajšalo
               sodne postopke. Poleg tega uvajamo sistem priznanja krivde s strani obdolženca, ki bo
               lahko na ta način računal na nekoliko nižjo izrečeno kazen, če bo seveda tožilec na
               to pristal in če bo sodišče tak dogovor potrdilo. Mi takega sistema nimamo. Smo ena
               redkih držav v Evropi, ki ga še nimamo. Svet Evrope že desetletje to priporoča. Tu bo
               šlo za res veliko spremembo v sistemu, ki bo terjala tudi precej usposabljanja
               tožilcev v taktiki, v strategiji, v spretnosti, kako se pogajati, kdaj, kakšno
               ponudbo dati, v kateri fazi postopka in tako naprej. Gre za res veliko spremembo.</p>
               <p>Drugi predlog, ki ga dajete, je sprememba Kazenskega zakonika. Tudi tu vas moram
               razveseliti. Sprememba Kazenskega zakonika je v enem delu že pripravljena, in sicer,
               ko gre za splošni del Kazenskega zakonika. Ta splošni del zakonika bo šel v strokovno
               razpravo v teh dneh. Posebni del Kazenskega zakonika, torej tisti, ki opredeljuje
               konkretna kazniva dejanja, pa bo šel v strokovno razpravo predvidoma v mesecu
               januarju. Takoj po zaključku te strokovne razprave spet sledi vladna procedura in
               parlamentarna procedura. In prijel vas bom za besedo, gospod Gorenak, takrat, ko
               bosta ta dva zakona v proceduri, da jih boste tudi podprli. Kazenski zakonik bo – kot
               sem že uvodoma poudaril – prinesel neke res velike spremembe tudi pri opredelitvah
               kaznivih dejanj, zlasti tistih, ki gredo na račun javnih financ. Tu je Računsko
               sodišče skozi svoje revizije ugotovilo vrsto problemov v praksi, situacij, ki niso
               pokrite z opisom kaznivih dejanj, pa bi si to zaslužile. To je eden od primerov, ni
               pa edini. Kazenski zakonik bo med drugim vzpostavil tudi materialno pravne podlage,
               ki jih nujno potrebujemo, če hočemo uvesti sistem odvzema premoženja po principu
               obrnjenega dokaznega bremena, in to ne samo tistega premoženja in tistih koristi, ki
               so pridobljene s kaznivim dejanjem, ampak tudi drugega, če je nelegalnega izvora.
               Seveda je za tako globok poseg v pravico do lastnine vsakogar, ki je z našo ustavo
               varovana, najprej treba vzpostaviti zelo natančne materialno-pravne podlage. In to
               bomo storili s to novelo Kazenskega zakonika. Upam, ponovno, da boste to podprli,
               kajti brez tega ne bomo imeli tistega inštituta, ki si ga očitno celoten parlament in
               Vlada želita. To je tako imenovana razširjena konfiskacija, odvzem premoženja po
               principu obrnjenega dokaznega bremena.</p>
               <p>Naslednji predlog, sprememba Zakona o odvetništvu zato, da si odvetniki sami ne bodo
               določali svojih tarif. To že imamo, zato taka sprememba ni potrebna. Odvetniki si ne
               določajo svojih tarif in si jih ne morejo določati. Oni lahko samo predlagajo, kakšna
               tarifa naj bi to bila. Minister mora temu predlogu dati soglasje. Če ga ne da, tarifa
               ostane taka, kot je. To se je zgodilo v mojem mandatu že dvakrat, da takega soglasja
               nisem podal. Odvetniki so predlagali določene spremembe, tudi strukturne spremembe,
               ne samo v povišanju cen svojih storitev, ampak pojasnil sem, da tak poseg v
               odvetniško tarifo v tem primeru absolutno ne pride v poštev. Zato taka sprememba ni
               potrebna.</p>
               <p>Predlog, da bi podprli Zakon o zemljiški knjigi. Tu gre res za sprenevedanje. Pred
               kratkim je bil v parlamentu in ga niste želeli podpreti. Vendar gre pač za politični
               prestiž in hočete, da sedaj obratno, Vlada oziroma koalicija podpre vaš predlog.
               Načeloma bi bilo to možno, če bi bil ta predlog dovolj konsistenten, ampak že prvi
               pogled, pregled naših pravnikov kaže da ni in da ste izpustili cela področja, ki bi
               morala biti urejena in ki jih sedaj ni mogoče niti amandmirati, zato ker ni členov.
               Zato zelo verjetno tega zakona ne bo mogoče podpreti. Bo pa prišlo do vložitve tega
               Zakona o zemljiški knjigi v kratkem, po mojih informacijah. Upam, da se bo vendarle
               zgodil tisti cilj, ki smo ga imeli, to pa je, da so zemljiško knjižni postopki
               končani v 4 dneh, da so cenejši, kot so danes, in da je pravna varnost za ljudi
               večja.</p>
               <p>V zvezi z Zakonom o odvzemu premoženja, ki ga je vložila Poslanska skupina Zares,
               ste rekli, da naj bi bil to šesti predlog, da se ta zakon podpre. Povedal sem, da ta
               zakon enostavno ne vzpostavlja zadostnih materialno pravnih podlag, da jih moramo
               vzpostaviti v Kazenskem zakoniku. V zvezi s tem Vlada pripravlja tudi mnenje o tem
               zakonu. Po mojih informacijah bo to mnenje do tega zakona, ki je v tem trenutku v
               proceduri, odklonilno. Odklonilno je tudi mnenje Sodnega sveta. Vendar to ne pomeni,
               da to vprašanje ne bo urejeno. Zato, ker bo prišlo do ureditve – kot sem rekel – v
               Kazenskem zakoniku in v posebnem poglavju Zakona o kazenskem postopku, ki bo v celoti
               uredil procesne vidike vprašanja zasega oziroma razširjanja konfiskacije.</p>
               <p>V zvezi s sedmim predlogom, ki ga dajete, da naj spremenimo Zakon o sodiščih, ga
               bomo. Verjetno bo šel v proceduro še v januarju. Želimo namreč razširiti možnosti za
               delovanje specializiranega oddelka za sojenje v zadevah gospodarskega kriminala.
               Menimo, da je zlasti glede na podatke, ki jih dobivamo od policije, kako visok
               odstotek registriranega gospodarskega kriminala je ta trenutek, kako se je to
               povečalo tudi zaradi delovanja Nacionalnega preiskovalnega urada mimogrede v
               letošnjem letu, ocenjujemo, da bo treba razširiti institucionalne kapacitete sodišč,
               če hočemo, da bodo kos tem zadevam v smislu, da bodo dosegle sodno obravnavo in sodbo
               v razumnem roku. Zato bomo prišli s takšno spremembo Zakona o sodiščih in ponovno
               takrat vas bom spomnil na to, ko ste rekli, da bi jo kazalo sprejeti.</p>
               <p>Ko pa gre za predsednike sodišč in njihova pooblastila, ta so se zelo okrepila z že
               sprejeto in uveljavljeno novelo in to se tudi v praksi že zelo pozna, zato pa vi
               dobivate, gospod Gorenak, zdaj pisma sodnikov, ker so ti predsedniki sodišč začeli
               mnogo ostreje obravnavati dnevne rezultate in mesečne rezultate, ki jih sodniki
               dosegajo na svojih sodiščih. To se zdaj pozna. Ta zakon zdaj že nekaj časa velja in
               predsedniki sodišč zelo dobro vedo, da, če ne bo rezultatov ob koncu poslovnega leta,
               bodo razrešeni, kajti mi smo sprejeli to spremembo zakona, da, če sodišče ne doseže
               poslovnih rezultatov, ki jih predsednik sodišča sam opredeli v letnem programu dela,
               je to <q>"ex lege"</q> razrešitveni razlog. Zato, vi, gospod Gorenak, dobivate zdaj pisma.</p>
               <p>V zvezi s trditvami, ki ste jih izpostavili, nekdanjega svetovalca pri Ministrstvu
               za pravosodje to ni bil niti v mojem mandatu niti v prejšnjem mandatu, pa še v
               predprejšnjem, ko je bil ta znameniti gospod Dukoff. Jaz mislim, da je škoda
               zgubljati besede o ocenah, ki so se nanašale na neke druge čase, na čase izpred
               šestih in več let. Ko pa gre za vprašanje, ali sodniki sami sebi določajo plače, to
               ni res, ta Državni zbor jih je določil, ta Državni zbor je sprejel zakon, ki je
               določil sodnikom plače. To je storil ob upoštevanju dveh odločb Ustavnega sodišča.
               Res pa je, da vaša prejšnja vlada tega ni hotela storiti, zato je prišlo do sodniške
               stavke. Ta je vplivala tudi na produktivnost sodišč, tega se ne da izmeriti, ampak
               sodniki sami pravijo, če ne drugače je vplivala na zelo, zelo mizerno delovno vzdušje
               v času stavke. To je bil pomemben prispevek vaše prejšnje vlade k temu, da
               produktivnost sodstva ni bila takšna kot bi lahko bila. Mi smo morali najprej
               vzpostaviti normalne razmere, da se je to vzdušje lahko izboljšalo, da zdaj lahko
               pospešeno odpravljajo zaostanke in skrajšujejo čakalne dobe.</p>
               <p>Ko ste omenjali sodno statistiko in podatke o povečanju zaostankov, ni res, da smo v
               Vladi, ko smo pripravili mnenje o tej vaši pobudi, upoštevali stanje v letu 2009.
               Poglejte si prosim to gradivo Vlade in razpredelnice. Povsod piše: Ssodni zaostanki
               na dan 30.8.2008, na dan 30.9.2010, 2010, ne 2009. In enako velja za nerešene zadeve
               in enako velja za odškodnine. In sodni zaostanki padajo. Naj si vi še tako
               prizadevate prikazati, da to ni res, je to dejstvo in hvala bogu, da padajo. Ste vi
               zadovoljni s tem, ker ne padajo? Si vi želite, da ne padajo? Padajo tudi odškodnine,
               padajo podatki o čakalnih dobah.</p>
               <p>Pa še nekaj, že včeraj sem opozoril. Te primerjave koliko je bilo sodnih zaostankov
               leta 2008 in koliko jih je danes, morajo upoštevati eno dejstvo, da smo mi zelo
               zaostrili pojem sodnega zaostanka. Če je bilo še pred dvema letoma za večino zadev
               šteto, da predstavljajo sodni zaostanek, če niso rešene v osemnajstih mesecih, smo
               pred enim letom to mejo postavili na 12 mesecev in letos na 6 mesecev. Skratka, zelo
               smo zaostrili kriterije, kaj to sploh je sodni zaostanek. To seveda direktno vpliva
               na izračune statistik. Torej, če bi mi danes upoštevali stanje sodnih zaostankov po
               kriteriju 18 mesecev, tako kot je bilo to leta 2008, ko ste vi, prejšnja vlada
               končali svoj mandat, potem bi bile pa te številke še bistveno, bistveno boljše kot
               so. Zato morate paziti, da ne pomešate jabolk in hrušk.</p>
               <p>Na problem čakalnih dob v sodstvu sta močno vplivali gospodarska in finančna kriza.
               Močno. Izrazito je narastel pripad novih zadev. Zlasti v gospodarskih sporih,
               izvršbah, delovnih sporih, stečajih, tudi družinskih sporih. Kriza se je odrazila
               tudi v krizi medosebnih odnosov. To se ni zgodilo samo v Sloveniji, zgodilo se je po
               celem svetu. To so trendi, na katere nihče ni imel vpliva, nobena vlada. Ne vaša, ne
               naša, ne kakšna druga. Zdaj bi bilo seveda treba najti ukrepe, da se odzovemo na te
               trende. Hočem reči, če ne bi bilo gospodarske krize, bi bili ti rezultati še bistveno
               boljši, ko gre za vprašanje, ali je sodstvo kos izzivom, povezanih s sojenjem v
               razumnem roku.</p>
               <p>Omenili ste primer Jaklič. Mislim, da ni prav, da sploh poimensko govorimo o ljudeh,
               ki so udeleženci postopkov, pri čemer postopki niso končani. To izhaja tudi iz
               poročila, ki ga je Vlada vključila kot odgovor na vaše gradivo. Ampak rad bi vas
               opozoril na eno stvar. Zakon je tisti, ki določa omejitev koliko časa lahko
               premoženje ostane zamrznjeno. V tem času mora tožilec sprocesirati zadevo. Če boste
               pogledali vladno gradivo, boste videli, koliko časa je tožilstvo potrebovalo, da je
               zahtevalo preiskavo ali da je vložilo neposredno obtožbe. Po moji oceni bistveno
               preveč. Zato se je pa seveda zgodilo, da se je ta rok iztekel.</p>
               <p>Zadeva Satex. Večkrat poudarjeno. To je nekaj, kar našemu pravosodju gotovo ni v
               čast. To je nekaj, kar bo gotovo terjalo reakcijo pravosodja samega. Reakcijo v
               smislu zelo skrbne ocene, zakaj se je to zgodilo, kaj bi se lahko storilo, da bi se
               to preprečilo, ali so tu tudi kakšne objektivne ovire, ali je res objektivna ovira
               tudi zakon, Kazenski zakonik in tista določba, ki pravi, da zadeva zastara v dveh
               letih, če jo Vrhovno sodišče pred tem razveljavi. Mimogrede, vi ste sprejeli ta
               kazenski zakonik, ne mi in bomo imeli morda vsi skupaj priložnost, da ob skorajšnji
               predložitvi novele kazenskega zakonika pretehtamo tudi to določbo. Ampak gotovo se bo
               izkazalo, da je šlo za kombinacijo. Kombinacijo odgovornosti vseh procesnih akterjev,
               tožilstva, obrambe in sodišče. Zelo pogosto, večinoma je tako. To izhaja tudi iz
               judikatov Evropskega sodišča za človekove pravice pa tudi našega ustavnega sodišča.</p>
               <p>Imeli ste primer Grubelič, ki naj bi bil že od leta 1998 doma. Na Ministrstvu za
               pravosodje smo vmes preverili. Mi nimamo podatka, da bi v tej zadevi sodišče
               odločilo, da naj obsojenec ostane doma. Tega podatka mi nimamo. Imamo pa nek drug
               podatek: da se je nazadnje pred letom dni na zahtevo direktorja uprave zavoda
               naročilo izvedensko mnenje medicinske fakultete, posebne skupine strokovnjakov, da
               ponovno preverijo, ali res še obstajajo razlogi, da obsojenec ne more prestajati
               kazni. Odgovor te skupine strokovnjakov je bil nedvoumen: ta obsojenec zdravstveno ni
               sposoben prestajati kazni zapora. To so dejstva, s katerimi razpolagamo, drugih
               nimamo.</p>
               <p>Ko ste omenili mediacijo, češ da sem včeraj poudaril, da ne skrbim samo za
               mediacijo, ampak tudi za arbitražo, in da hodim na neka mednarodna srečanja. Včeraj
               me niste dobro poslušali. To je bilo v Ljubljani. To je bilo v prostorih Gospodarske
               zbornice Slovenije. Na njeno povabilo sem kot minister imel uvodni nagovor, katerega
               namen je bil spodbuditi naše gospodarske družbe, da se pogosteje kot sicer odločajo
               za to, da spore, če se v njih zapletejo, rešujejo z mediacijo ali arbitražo. Tudi v
               luči tega, da je ta trenutek prav gospodarsko sodstvo tisto, ki je najbolj na udaru
               in kjer čakalne dobe lahko povzročajo še poseben problem.</p>
               <p>V zvezi s prehajanjem sodnikov in tožilcev med odvetnike bi vas rad spomnil, da
               imamo mi zelo dobro urejeno prepoved odvetniku zastopanja stranke, če je bil
               kakorkoli povezan z njo prej, ko je bil v drugi vlogi. Če to prepoved nekdo krši,
               potem krši zakon, krši etična pravila, in potem je na disciplinskih organih zbornice,
               da odreagirajo. Ko pa gre za vprašanje prepovedi, ki ste jo vi predlagali, da štiri
               leta kot neke vrste stransko sankcijo za to, da se je sploh odločil, da zapusti
               sodstvo - saj ni nujno, da gre za nekoga, ki ga je Sodni svet razrešil, lahko gre
               samo za nekoga, ki si pač želi drugo področje dela, in zdaj bi mu vi za štiri leta
               prepovedali, da to počne. Večina pravnikov pa si v bistvu želi postati tožilec,
               odvetnik ali sodnik. Večina. In kaj boste zdaj? Zaprli vrata? Ali jih bomo prevzeli
               na breme davkoplačevalcev in jim dajali denarno socialno pomoč? Tu je bilo mnenje
               tako vladne službe za zakonodajo kot Zakonodajno-pravne službe Državnega zbora
               popolnoma jasno: to bi bila kršitev 49. člena Ustave.</p>
               <p>Omenjen je bil nek kazenski pregon zoper bivšega ministra Šturma. Oprostite, ampak
               jaz o tem res ne vem nič in me tudi ne zanima.</p>
               <p>Glede novele Kazenskega zakonika je znano, da je Državni zbor sprejel na naš predlog
               tako besedilo, kot ga je kot pravilnega opredelilo tudi Ustavno sodišče in pred tem
               Vrhovno sodišče. Gre samo za to, da je popolnoma jasno, da so pri nas mladoletniki
               prav tako kazensko odgovorni za kazniva dejanja kot polnoletni storilci. Bila pa je
               dilema in ta dilema ni zrasla na našem zelniku. To je bila dilema, ki se je pojavila
               pri sodiščih, bila je tako močna, da je sodišče celo prekinilo postopek in zahtevalo
               oceno ustavnosti te določbe Kazenskega zakonika. Takrat smo morali hitro odreagirati.
               Enako kot smo odreagirali včeraj, ko smo podprli predlog avtentične razlage 21. člena
               insolvenčnega zakona, zato da bi pomagali delavcem, da bi prišli do odpravnin. Pa
               sodni postopek še ni zaključen, še niti na prvi stopnji ne. Ampak smo to storili, ker
               smo ocenili, da je to nujno in da je tveganje, da bi delavci ne prišli do teh
               izplačil ali pa da bi prišli z veliko zamudo, preveliko. Podobno je bilo pri oceni,
               ali spremeniti Kazenskih zakonik ali ne. Dilemo so postavila sodišča, ne mi, mi smo
               potem samo odreagirali na to dilemo, tako da ni več nobenega dvoma. Ko gre za
               plačevanje odvetnikov in njihove tarife, sem večkrat poudaril, tarifa ostaja taka,
               kot je bila. Odvetniki imajo že vrsto let, niti se ne spomnim koliko nazaj, ampak
               mislim, da več kot pet, šest let nazaj ali pa še več, določbo v svojem zakonu, da se
               lahko dogovorijo s stranko za določeno nagrado, ki ne sme presegati 15 % vrednosti
               tistega kar je prisojeno. To je pravilo, ki ni slovenski unikum. Pozna ga večina
               odvetniških sistemov v svetu. Lahko mu rečete tudi <q>"contingency fear"</q>, angleško, če
               vam bo to ljubše. Bistvo tega dogovora je, da je prostovoljen. Odvetnik in stranka se
               morata o tem seveda dogovoriti. Prav zato, da ne bi slučajno odvetnik stranke na nek
               način preslepil in ji v pooblastilu, ki ga stranka podpiše, ponudil še tako klavzulo,
               smo v času te vlade sprejeli posebno določbo, ki pravi, da mora biti to poseben
               dogovor, poseben pismen dogovor. Odvetniki imajo vso pravico, da to določbo
               uporabljajo, tako kot so jo uporabljali v času prejšnjega ministra, gospoda Šturma.
               Pri stečajnih upraviteljih, kjer govorite o lobiju in tarifah, tukaj me je zbodlo
               zato, ker prejšnji minister enostavno ni opazil - jaz mu ne želim podtikati ničesar
               slabega - ni opazil, da je ob spremembi predpisa prišlo do situacije, da nagrade
               stečajnim upraviteljem navzgor niso bile omejene. Neomejene nagrade so bile. Ker je
               bilo to obračunano od vrednosti premoženja v stečajnem postopku, so bile te nagrade
               lahko astronomske. Takoj, ko sem jaz to opazil, sem spremenil predpis in omejil te
               nagrade stečajnim upraviteljem najprej navzgor in istočasno tudi po posameznih
               postavkah za okoli 25 % na posamezno postavko. To je vsa zgodba. To je vsa zgodba o
               stečajih. Tudi odbor za notranjo politiko je to zgodbo večkrat obravnaval in sprejel
               tudi sklepe. Rad bi vas spomnil, da eden od sklepov, ki jih je ta odbor sprejel,
               pravi, da je bila prejšnja ureditev, torej preden smo mi omejili te nagrade,
               neustrezna. Neustrezna je bila, ker je omogočala neomejene zneske nagrad stečajnim
               upraviteljem. Tole je ta sklep. Potem je Odbor ugotovil še, da je pravilno, da smo mi
               omejili te zneske nagrad in da je Vlada pravilno ocenila potrebo, da se to pravilo o
               maksimalnih možnih zneskih določi tudi v zakon. Storili smo točno tisto, kar je bilo
               potrebno. Odbor je to potrdil kot pravilno, vi pa zdaj to v tem gradivu
               problematizirate. Zdaj bom še nekaj pokazal. Poglejte, tole je graf, kako je bilo s
               temi izplačili stečajnih upraviteljev. Od tukaj naprej, ko sem jaz določil nižje
               zneske, poglejte kako je zadeva padla. Rdeča kolona označuje pravnomočno prisojene
               nagrade stečajnim upraviteljem. Izrazito so se znižali ti zneski. To je bil seveda
               naš cilj. Če temu rečete slaba pravosodna politika, potem ne vem, kaj je dobra.</p>
               <p>Nadzor nad tožilci. Zdaj že lahko rečem, zloglasna zadeva Berglund. Ves čas
               govorite, da je šlo za vmešavanje politike v konkretno zadevo. Ne poveste pa tistega,
               kar je bistveno. Mi se niti z najmanjšim delom aktivnosti nismo vpletli v presojo
               konkretne zadeve, ali je prav ali ni prav, da se preganja ali da se ne preganja neko
               osebo. To nas ne zanima in nas ni zanimalo. Zanimalo nas pa je, kako so šefi
               tožilcev, ki izvršujejo tožilsko upravo, ravnali v tem primeru, ker so si podajali
               spise gor in dol in odvzemali enemu tožilcu in dajali drugemu. To je seveda zbudilo
               vrsto dvomov in sumov. Ampak, ko smo že bili ravno pri tem vprašanju političnih
               vmešavanj, prav v tej zadevi je finsko sodišče zavrnilo zaslišanje te osebe, gospoda
               Berglunda, in med drugim napisalo, da zato, ker bi lahko šlo za politično kaznivo
               dejanje. Finci so to ocenili.</p>
               <p>Ko gre za anonimke, ki naj bi jih pisali sodniki. To je seveda vsega obžalovanja
               vredno, je pa vprašanje, če je to mogoče preprečiti. Najbolje je, da se takšnim
               anonimkam ne daje takšna teža, kot jo nekateri v zadnjem času dajejo.</p>
               <p>Ko gre za trditve, da so bili visoki zneski porabljeni za razna službena potovanja
               na Ministrstvu za pravosodje. Mi smo naredili eno skrbno analizo in naredili
               primerjavo za zadnja tri leta, kako je bilo s temi stroški. Zadnja tri leta tudi
               zato, da ovržemo tisto primerjavo, ki ste jo vi izpostavili Šturm : Zalar. Pa
               poglejmo, kako je bilo s tem. Službena potovanja, izdatki, leto 2008, ko je bil še
               Šturm – 544 tisoč evrov. Leto 2009, to sem bil jaz – 277 tisoč evrov, pol manj. Leto
               2010 do 31. oktobra – 181 tisoč evrov. Dnevnice za službena potovanja, leto 2008, pod
               prejšnjim ministrom – 111 tisoč, leta 2009 – 96, leta 2010 samo še 31. In tako
               naprej. Enak trend pri vseh postavkah, od hotelskih storitev, reprezentance, stroški
               letalskih kart in tako dalje. Prosim vas, nehajte s takšnimi bolnimi primerjavami.
               Saj niti jaz niti minister Šturm nisva hodila v tujino na dopust. Hodila sva delat!
               To je najina zakonita dolžnost – udeleževati se morava sej sveta ministrov, odbora
               ministrov Sveta Evrope, udeleževati se morava mednarodnih konferenc, udeleževati se
               morava bilateralnih srečanj z drugimi ministri. Tako se mora Slovenija pozicionirati
               kot urejena država. In pravite, ko bo pa 60 poslancev, ne bom rekel, vaše črede, to
               ste vi rekli, vaše stranke, vaše stranke, takrat pa bomo mi pravna država. Jaz ne bom
               rekel, da bomo takrat diktatura, ampak mislim, da je bila to neustrezna primerjava v
               zvezi s tem, zaradi česar smo mi danes tu.</p>
               <p>Jaz se moram tudi strinjati z gospodom Žerjavom, da so potrebne prioritete, zlasti v
               kazenskih zadevah. Točno za te prioritete, zato, da tožilci ne bi toliko časa
               porabili na pregonu tako imenovane bagatelne kriminalitete ali kurjih tatov, če je to
               mogoče za koga bolj razumljivo. Točno zato gremo v spremembo Zakona o državnem
               tožilstvu, da bodo dobili prioritete in da bo prioriteta gospodarski kriminal.</p>
               <p>Ne bom govoril o zadevi bulmastifi, tudi zato ne, ker so nas tožilci včeraj
               opozorili, da je zadeva odprta. Med drugim so zato zavrnili sodelovanje na odboru,
               ampak nekateri poslanci še kar želite razpravljati o odprtih predkazenskih in
               kazenskih postopkih. To je najslabše, kar lahko naredite za zaupanje ljudi v
               delovanje pravosodja. Najslabše. Predlagal bi bistveno več zadržanosti glede tega
               vprašanja.</p>
               <p>Ko je šlo za izpostavljeno stališče varuhinje človekovih pravic. Vsi si lahko pri
               nas privoščijo odvetnike. Vsi, tudi tisti, ki morda nimajo denarja, da bi jih
               plačali, kajti takrat jim ga postavi država. Postavi jim ga v okviru postopka za
               brezplačno pravno pomoč. Slovenija ima v tem pogledu izredno nizek cenzus. Če boste
               delali primerjavo z drugimi državami, boste videli, kako visok cenzus so druge države
               postavile za to, da nekdo dobi brezplačno pravno pomoč. To pomeni polno brezplačno
               pravno pomoč za svetovanje in za zastopanje za ves čas postopka. Ko pa gre za nadzor
               nas sodniki, tudi o tem je bilo nekaj govora, v tem izpostavljenemu poročilu
               varuhinje, češ, da je treba okrepiti ta nadzor. S tem se lahko samo strinjamo. To pa
               ne pomeni, da ta nadzor ne deluje. Jaz sem vmes pridobil naslednje podatke. Da imamo
               ta trenutek en disciplinski postopek zoper sodnika, da imamo dva končana – govorim za
               letošnje leto. Da je bilo v enem končanem izrečen ukrep znižanja plače, v enem pa je
               bil sodnik oproščen obtožb, da je več sodnikov po začetku disciplinskih postopkov
               odšlo iz sodstva, nimamo točnega podatka koliko, ampak zagotavljajo mi, da je bilo
               več takih primerov. Nazadnje se je zgodil prejšnji mesec tu v Ljubljani, na
               ljubljanskem sodišču. Nadalje. Da so predsedniki sodišč v zadnjem času vložili več
               zahtev za izredno oceno sodniške službe sodnikov. To je tisto, o čemer sem govoril
               prej, da predsedniki sodišč izvršujejo ta svoja pooblastila in da vedo, kakšno
               odgovornost nosijo, pa tudi, da je bilo nekaj sodnikov v zadnjem času razrešenih, ker
               svojega dela niso opravljali ustrezno. Torej ni mogoče trditi, da sistem ne deluje.
               Že včeraj sem pa poudaril, da je očitno, da sodstvo samo teh primerov ne obeša na
               veliki zvon. Zato tudi ne sprejemam trditve gospoda Žerjava, da v Sloveniji nihče v
               pravosodju še ni odgovarjal. To ne drži in saj ne po informacijah, ki jih gospa
               Žerjav ima, pa pravi, vsaj slišati ni, tudi slišati je, ker sem zdaj o tem govoril in
               ker so mediji pred kratkim poročali o tožilcu, ki je takoj izgubil službo, ko se je
               izkazalo, da je bil ujet pri korupcijskem, domnevno korupcijskem kaznivem dejanju.</p>
               <p>Mene je zbodlo to, kar je gospod Žerjav na koncu predlagal. Zato, ker kaže eno
               globoko nerazumevanje, kaj je naloga pravosodne politike, kaj je pa naloga tožilcev
               in sodišč. On je rekel: <q>"Minister, vse primere obravnavajte v skladu z ustavo in z
               zakoni in za vse enako."</q> Jaz ne obravnavam niti enega primera, od 1,45 milijona zadev
               na slovenskih sodiščih, minister ne obravnava nobenega. Obravnavajo jih tožilci in
               sodniki in ta poziv lahko naslavljate, ampak naslovite jih prosim na pravi naslov, ne
               na ministra. Gospodarstvo upravičeno zahteva pravno državo, vendar bo moralo
               gospodarstvo tudi samo nekaj storiti zanjo. Kajti gospodarstvo vstopa v poslovna
               razmerja in če v teh poslovnih razmerjih nekdo ne plačuje, ne izvršuje pogodbenih
               obveznosti, se morda zanaša na to, da bo dolgo časa trajalo, preden bo seženo z
               izvršbo na njegovo premoženje. To zdaj ne pomeni, da lahko pravosodje reši vse
               probleme tega sveta, ker ga ne more. Poslovna kultura je tu zelo pomembna in
               gospodarstvo lahko veliko naredi, da obvladuje poslovna tveganja v začetni fazi, ko
               vstopa v poslovna razmerja. Med drugim tudi kako oblikuje klavzule v pogodbah, ki
               pravijo, kaj se bo zgodilo, če bo prišlo do spora. Še enkrat poudarjam moje
               priporočilo. Naj se gospodarstvo bistveno več kot doslej sklicuje na pogodbene
               klavzule o arbitraži in mediaciji v primeru, če bo prišlo do spora. To omogoča res
               hitro rešitev. Res hitro rešitev in tudi kakovostno. Istočasno bo to pomenilo tudi
               razbremenitev sodnega sistema. Potem bo vsem skupaj nam mnogo lažje.</p>
               <p>Jaz vem, da imajo nekateri tudi osebne izkušnje s kazenskim pravosodjem. Tega ne bi
               želel komentirati, tudi ne tega, trditve, da vsi sodniki delajo nezakonito in da je
               treba večino takoj odpustiti in vse tožilce. Mislim, da gre pač tu za neresne
               predloge. Bi pa rad opozoril na nekaj. Kdorkoli vloži kazensko ovadbo, kdorkoli in ne
               prejme obvestila, kaj se je s to kazensko ovadbo zgodilo, naj ve, da se ta kazenska
               ovadba očitno obravnava. Samo, če tisti, ki ovadbo poda, prejme sklep tožilstva, da
               je ovadbo zavrglo, samo ta situacija je tista, ki pomeni, da je tožilstvo postopek
               končalo, ovaditelj pa lahko prevzame pregon, sam ga lahko prevzame in spravi zadevo
               na sodišče. V vseh ostalih primerih, kjer pa povratne informacije ni, pa pomeni, da
               pravosodni organi opravljajo svojo nalogo. Za enkrat hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K repliki se je javil gospod Gorenak.</p>
               <p>Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Zelo na kratko, da vas dopolnim, gospod minister. Da, gospod Cerar, predsednik
               Sodnega sveta, je rekel, da pravna država ni klinično mrtva, ja, v redu. Dajte prosim
               biti dosledni, povejte še kaj je zraven rekel. Rekel je tudi: <q>"Pravna država v
               posameznih segmentih upada ali ne deluje."</q> Torej, jaz se z njim strinjam, saj jaz
               nisem drugega govoril. Govoril sem, da ima raka, to sem govoril. Vi pa trdite, da je
               v najboljši kondiciji. Ampak, predsednik Sodnega sveta vas demantira.</p>
               <p>To, da zemljiška knjiga nima členov, se strinjam, nima tistih členov, s katerimi ste
               hoteli dati 10 do 30 milijonov odvetnikom in notarjem. In ima še nekaj napak, ki jih
               bomo odpravili v obliki amandmajev. To je vse, kar je, to je treba vedeti. Če so
               pisma sodnikov rezulata tega, da jih predsedniki sodišč bolj priganjajo k delu, bom
               vesel, tudi takšno interpretacijo lahko vzameva, bom vesel, ampak, ko bodo tiste
               številke, ki ste jih vi govoril o odpuščenih sodnikih, o znižani plači sodnikov in
               tako naprej, bistveno višje, takrat bom to tudi verjel.</p>
               <p>Seveda je Državni zbor določil plače, pred tem pa Ustavno sodišče, torej je sodna
               veja oblasti in ne zavajati. Statistika je tudi jasna. Ampak, če vzamete te
               statistične podatke, o katerih vi govorite, se kitite s perjem, ki je last dr.
               Šturma. Če vzamete podatke avgust leta 2008 naprej. Avgust leta 2008 je bil še on
               minister, prva polovica leta 2009 je delovala po inerciji gospoda Šturma. Ne se
               kititi s tem, dajte pogledat podatke za leto 2010. Jaklič, da ga poimensko imenujemo.
               Ja, zakaj se delati, da tako rečem, en državljan je bil, ja, če sem v Financah videl,
               da je to gospod Jaklič, zakaj naj zdaj rečem, en državljan je bil, pustite bedarije.</p>
               <p>Pravite sodnike pa tožilce, če kaj zagrešijo, ja, kam jih bomo dali? Na zavod za
               zaposlovanje? Ja, točno tako, tja, kamor gredo tisti iz Mure, Preventa, Merkurja. Tja
               jih je treba dati. S tem, da tisti od Mure, Preventa, Merkurja niso nič krivi, tisti
               pa bodo službo izgubili iz krivdnih razlogov. Hvala bogu, da je center za socialno
               delo, pa hvala bogu, da imajo lahko nadomestila. Enaki naj bodo vsem državljanom. Vi
               pa želite, da so odvetniki in nič drugega.</p>
               <p>Naj vas opozorim še na naslednje. Vi ste zadevo Grubelič že preverili ponoči in jaz
               sem vam hvaležen, da ste preverili. Ampak, glejte, vi ste zdaj sporočili kaj. Vi ste
               sporočili, če ukradeš tovarno in imaš nahod, ne boš šel v zapor, če pa ukradeš kuro,
               pa si lahko še tako bolan, pa boš šel takoj v zapor. To ste sporočili. Torej, 12 let
               gospod hodi po svetu, ker ima nahod ali kaj ima.</p>
               <p>Gremo naprej. Kovačič, Auer. Torej, če nimaš nahoda te pa predsednik države
               pomilosti.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gospod Gorenak, čas za repliko.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala.</p>
               <p>Samo še vprašanje: Kdaj in zakaj ste izpustili državnega sekretarja Šuštarja kljub
               temu, da je koprski zapor nasprotoval? Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil v imenu predlagatelja gospod Grims. Minister se bo vključil,
               kadar bo želel.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Tudi tišina je včasih zelo zgovorna, tako da bom štel to kot pozitiven odgovor.</p>
               <p>Vsekakor si dostikrat v mojih razpravah pomagam s humorjem. To je skladno s tistim
               načelom, ki smo ga poznali v minulih obdobjih, ko se je dostikrat reklo, da so stvari
               preveč resne, da bi jih obravnavali na povsem resen način. Če bi danes ministra v
               njegovi ostrini in vehemenci jemal smrtno resno, potem bi se moral zdaj grozno bati,
               ker sem včeraj v eni šali, ko sem povedal en angleški stavek, izdal osrednje vladno
               operativno vodilo, osrednje geslo kot najbolj čuvano državno skrivnost.Upam, da ne bo
               zaradi tega nič narobe. Malo zabave mora pač biti.</p>
               <p>Šel bom stopnjevano, od bolj šaljivih zadev k manj šaljivim. Najprej bi začel
               takole. Ta razprava do sedajle je pokazala dvoje, da še vedno veljata obe stari
               modrosti, ki jih pozna slovensko ljudsko izročilo. Prvič, da vsak berač svojo malho
               hvali. In drugič, da sita vrana ne razume lačne.</p>
               <p>Prej je bilo v eni od razprav koalicije v uvodnem delu rečeno, da je to adventni
               čas, ko mora biti mir in spokoj v dušah. Ja, če bi bile stvari res tako enostavne,
               jaz se z njim absolutno strinjam. Vendar, najprej je država dolžna vzpostaviti enake
               pogoje za vse ljudi. Poglejte, prej sem govoril o malih in srednjih podjetnikih,
               sedaj pa naj tisti kolega ali pa če bo gospod minister mogoče, pojasnil, kakšen mir
               naj ima tisti lastnik malega ali srednjega podjetja, ki v tem trenutku išče denar, da
               bi izplačal plače svojim zaposlenim, da bi njihove družine lahko imele lep božič in
               novo leto, pa tega ne more storiti, ker zaradi nedelujočega pravosodnega sistema in
               izsiljevanja velikih partnerjev ne more dobiti plačila za že storjeno delo, za že
               opravljeno delo ali pa za produkt, ki ga je že zdavnaj izročil skladno z veljavnimi
               pogodbami. In ko gre tja terjat svoj denar, se mu posmehujejo: <q>"Kar toži nas, potem
               te bomo pa izločili, nikoli več ne boš v našem sistemu."</q> Kaj lahko on stori? V
               normalnem delujočem pravnem sistemu se ve, kaj bi se zgodilo s takim velikim
               podjetjem, ki izsiljuje. Srečalo bi se s stečajem. Osebno s svojim premoženjem bi
               odgovarjali vsi, ki so tam odgovorne osebe, in na koncu bi fasali še kakšno kazensko
               ovadbo. V Sloveniji je pa, ko omeniš finančno nedisciplino in možnost stečaja, to
               skoraj nepojmljivo, da to dvoje povezuješ v svojih razpravah. To samo pove, kako
               daleč smo od razvitega sveta, od demokratičnih vrednot Združene Evrope in kako
               nedelujoč pravni sistem v resnici je. Če se tukaj potem govori o miru in se na te
               primere pozablja, ker imamo očitno državljane pod A in pod B, žal, pa ne bi smelo
               tako biti, tudi po Ustavi nikoli ne sme tako biti, potem je to samo dokaz za tisto,
               da sita vrana ne razume lačne.</p>
               <p>Zelo zanimivo je bilo slišati, da se bo v okviru sprememb zakonodaje predlagalo tudi
               s strani sedanje vlade oziroma vladajočih odvzem oziroma zaseg premoženja po načelu
               obrnjenega dokaznega bremena. Super. Samo spomnil bi vas, da niti par mesecev še ni
               minilo, ko smo točno tu v tej dvorani obravnavali evropski akt, evropsko direktivo,
               ki se je dotikala točno tega vprašanja. Ta ista vlada, gospe in gospodje, je izrazila
               pridržek do take rešitve in sem osebno predlagal in SDS me je pri tem podprla, da se
               tisti pridržek umakne, pa ste glasovali proti. Skratka, v besedah eno, v dejanjih
               drugo. Važno je, da se dela vtis.</p>
               <p>Moram pa reči, da smo se srečali še z nečim. Kitenje s tujim perjem. Ko gre za
               kitenje s tujim perjem, moram reči, so v tej vladi sami manekeni. Ne samo, da smo
               poslušali si pripisovanje zaslug za stvari, ki so v resnici bile zastavljene iz
               prejšnjega mandata. Ampak da ne bom komu storil krivice, naj opozorim, da so te
               primerjave, šlo je za tiste številke, ki sem jih že v uvodnem delu obrazložil, kaj v
               resnici pomenijo, so točno toliko verodostojne kot tisto, ko sedajle ministrica za
               notranje zadeve javno zatrjuje: <q>"Poglejte, v času našega mandata smo pa bistveno
               znižali število mrtvih na cestah."</q> Ja, ampak dobro jutro, ne zaradi te vlade, pa
               njene politike, ampak zato, ker so bile leta 2008, sredi leta uvedene vinjete. Promet
               je stekel, stekel je po avtocestah. Promet po lokalnih in regionalnih cestah je
               varnejši, zmanjšalo se je število hudih nesreč, zmanjšalo se je število smrtnih
               žrtev. Vi pa pripravljate ukinitev vinjet in spet se bo povečalo število smrtnih
               žrtev, ampak to ste tako naredili, da bo to najbrž doletelo naslednjo vlado, ki bo
               potem verjetno v vaših besedah dežurni krivec za tisto poslabšanje varnostnih razmer,
               ki ga boste sami s svojim ravnanjem zakuhali.</p>
               <p>Zelo zanimivo je tudi pojmovanje lova na čarovnice. To je izraz, ki ga je gromoglasno
               uporabil minister. Lov na čarovnice, zaradi tega, ker imamo danes tu razpravo? Gospe
               in gospodje, parlamentarni nadzor nad izvršilno vejo oblasti je eden od demokratičnih
               temeljev vsake demokracije in je tudi zapisan v slovenski ustavi, v njenih pravnih
               normah, in ima torej ta razprava neposredno ustavno in tudi zakonito in poslovniško
               podlago. In to opredeliti kot lov na čarovnice, pove samo to, da tisti, ki to izreče,
               preprosto ni demokrat, ker ne verjamem, da ne razume, ker ga imam za pametnega,
               šolanega človeka, ampak preprosto po srcu ni demokrat in se tako opredeli. Da je temu
               res tako, utemeljujem z naslednjim. Vmes je navrgel pravosodni minister, da je
               referendum zapravljanje denarja. Referendum, gospe in gospodje, je ustavna
               institucija v Sloveniji. Je ustavni institut, ki ima tudi posebne dimenzije, ki jih
               moderna ustavnopravna stroka zelo jasno pove. Gre za edino učinkovito sredstvo za
               omejevanje oblasti v razmerah moderne parlamentarne demokracije, ker pač ima vsaka
               vlada neko večino v parlamentu in je referendum, torej neposredna odločitev ljudstva,
               edino učinkovito sredstvo za dejanski nadzor, za dejanski balans, za dejansko
               omejevanje oblasti. Brez omejevanja oblasti se pa nobene oblasti ne more več
               imenovati demokratična. Še več, moderna ustavnopravna stroka referendum pojmuje kot
               posebno obliko delitve oblasti, morda nekateri tega res niste vedeli, ampak
               verjemite, da je tako; gremo lahko dol po nek učbenik, pa vam ga pokažem.</p>
               <p>No, da ne bomo preveč zašli, bi se vrnil na nekatere trditve, ki so bile tu še
               izrečene.</p>
               <p>Poglejte, minister je izrazil željo, da bi se čim manj govorilo o aferi bulmastifi.
               Jaz ga vsekakor zelo razumem. V zvezi s tem se da najti veliko stvari, pa ne govorim
               o sami aferi, ampak o ravnanju konkretnih organov, o katerih, verjamem, da je sedanji
               oblasti grozno neprijetno govoriti. Poglejte samo zadnji primer, zaradi katerega,
               mimogrede, že krožijo šale, da bi lahko minister za pravosodje umaknil tisto slepo
               devico iz znaka, pa gor enega bulmastifa na tisti ščit nastavil. Namreč, kaj se je
               zgodilo? Prejšnji ponedeljek je bila na televiziji oddaja, v kateri so bila s strani
               novinarjev in ostalih prisotnih predstavljena nekatera dejstva. Zdaj smo bili
               obveščeni, da se je zato to zadevo znova odprlo. Pa lepo vas prosim, kam smo v tej
               državi prišli! Vse institucije te države niso bile sposobne v vseh teh mesecih
               odkriti tistega, kar je nekaj novinarjev odkrilo v nekaj dneh in predstavilo v tisti
               oddaji. Ja, pa ali je nekaj z vsemi našimi preiskovalci, z vsemi organi pregona, z
               vsem res tako narobe? Ali so vsi tako nestrokovni in nesposobni, da jih lahko vsi
               novinarji takole v nekaj dneh postavijo na hladno? Najbrž ne. Nekaj drugega je. Trdno
               sem prepričan, da so še kako usposobljeni naši organi pregona in vse ostale
               institucije, o katerih danes teče beseda. Vprašanje je samo hoteti. Vprašanje je
               torej politične volje. Očitno gre za to, da nekomu ni bilo v interesu, da bi se o teh
               stvareh korektno in dosledno ter celovito izvedla preiskava in bi potem tudi sprejeli
               ustrezne ukrepe, da bi se stvari torej pripeljalo do konca v okviru pravosodnega
               sistema. Zanimivo je, da smo bili, če samo seštejem nekaj vesti iz sredstev javnega
               informiranja, informirani v minulem letu dni tudi o tem, da je prav pri tej aferi
               bulmastifi brat nekega ministra menda storil grobo strokovno napako, nekateri so
               zapisali celo, da je kršil zakon, ne vem, nočem soditi. Ampak zanimivo, da po neki
               drugi vesti je bil potem kasneje s strani sedanje te iste vlade imenovan za nagrado
               na neko bajno dobro plačano funkcijo nekam v Evropsko unijo. Če je znan ta primer
               gospodu ministru, bi rad slišal utemeljitev za tako ravnanje. Je pa zelo zanimiv
               sistem nagrajevanja v tej državi, to pa moram reči. Me pa to ne čudi.Poglejte, če se
               pač tako ravna, da se parlamentarni nadzor potem imenuje lov na čarovnice, čeprav gre
               za ustavno normo. Konec koncev to počne ista vlada, katere ministrica je zadnjič nas
               vse imenovala čredo. Veste, raje sem član črede kot da so moji lasje najbolj varovana
               in zaščitena skrivnost te države, to moram reči. Ampak vsekakor je to oblika
               sovražnega govora, če kdo ni opazil, in če to počnejo že ministri, potem je pa to
               zelo nekaj, kar bi nas moralo vse skrbeti. Ampak očitno to nikogar niti ne zanima,
               niti ne skrbi. Vsekakor to, da v taki vladi biti pravosodni minister, marsikaj
               pojasnjuje, seveda pa ne opravičuje. Takšno je torej stanje in zato je danes treba
               opraviti to razpravo. Zato, ker je treba vsaj dati en jasen signal vsem institucijam
               te države, da naj ne glede na očitno aktualno pomanjkanje politične volje strokovno,
               dosledno in predvsem v skladu z zakoni opravljajo svoje delo. Kajti trenutno Vlada ni
               tista, ki bi bila motor, ampak je v resnici cokla v sistemu. Moram reči, da mi je
               žal, da je tako.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Franco Juri. Prosim!</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, predsedujoči. Kolegi in kolegice!</p>
               <p>Danes seveda spet ena dolgotrajna razprava, kjer bomo slišali veliko stvari, ki smo
               jih že tudi sicer in ki vendar ne pojasnjujejo, čemu se pravzaprav danes ukvarjamo s
               problemom, ki govori predvsem o tem, da je predlagatelj te točke, torej Slovenska
               demokratska stranka, zamešal parlamentarni nadzor nad izvršilno oblastjo s
               parlamentarnim nadzorom nad sodno vejo oblasti. In o tem je danes očitno govora.
               Nekateri razumejo parlament in tudi pult iz katerega nastopajo in si privoščijo
               pridige na račun sodnikov kot priložnost, da bi to isto sodstvo ustrahovalo. Verjetno
               ni slučaj, da se to dogaja skoraj vzporedno, hkrati, istočasno z izjavami predsednika
               največje opozicijske stranke, ki svari in opozarja na to, da se pripravlja prevzem,
               totalitarni prevzem države, da se bodo dogajale represije, kadrovske čistke v vojski
               itd.</p>
               <p>Kaj to pomeni? Jasno je bilo že v nekaterih razpravah izpostavljeno očitno dejstvo,
               da se Slovenska demokratska stranka zaveda čeri in tudi nevarnosti, da bi končno
               pravna država zalaufala in da bi končno pravna država začela delovati prav tam, kjer
               tudi javnost, tudi državljanke in državljani pričakujejo, da se bo nekaj premaknilo.
               Poglejte, bom dal nekaj konkretnih dejstev. Pripravlja se odškodninsko sojenje v
               zvezi z Luko Koper. Pripravlja se odškodninska obravnava v zvezi z Intereuropo.
               Pripravlja se znamenito sojenje v zvezi z afero Patria. Torej, kaj je boljšega kot
               sklicati eno sejo in skušati dokazovati, da sodniki ne veljajo, da so sodniki
               skorumpirani ali da so sodniki podrejeni političnim interesom? Pa tudi en del
               tožilstva, seveda tisti del tožilstva, ki ne odgovarja interesom največje politične
               stranke opozicije. Lepo prosim, danes se dogaja poizkus ustrahovanja sodstva v
               Sloveniji in žal tudi iz tega Državnega zbora smo si predvčerajšnjim vsi dovolili hud
               spodrsljaj. Odvzeli smo imuniteto sodnici, ki je sodila enemu izmed poslancev in žal
               večina v tem Državnem zboru je glasovala za odvzem te imunitete in s si s tem
               privoščila še en udarec na račun neodvisnosti sodnikov in ti isti sodniki, ki bodo
               jutri sodili tajkunom, politikom pri korupcijskih aferah, pri kazenskih zadevah ali
               pri odškodninskih zadevah, so seveda dobili jasno sporočilo s strani te iste
               zakonodajne oblasti, ki arogantno nastopa in želi disciplinirati sodnike. Pazite,
               sodniki, kaj boste počeli z nami, s poslanci, s politiki, s predsedniki opozicijskih
               ali koalicijskih strank, z velikimi tajkuni. Pazite, ker se vam lahko zgodi odvzem
               imunitete in morda tudi suspenz. Torej, bodimo iskreni, bodimo pošteni in zavedajmo
               se pravzaprav, kaj skušamo doseči z današnjo razpravo. Današnja razprava je samo
               alibi za to, da bi deligitimirali sodno oblast v trenutku, ko ta sodna oblast končno
               začne delovati. Delovati po pravilih pravne države in to, samo to je namen
               predlagatelja te točke. Jaz se sicer kot poslanec Zares zelo veselim dejstva, da je
               predlagatelj vključil v argumentacijo za to sejo tudi naš predlog o Zakonu o zasegu
               nezakonito pridobljenega premoženja. Veselim se, če bo Vlada seveda temu primerno
               odgovorila, ampak to ne v doglednem času, takoj, kajti zaseg nezakonitega
               pridobljenega premoženja je eden tistih pravnih korakov, ki jih spodbuja tudi
               Evropska unija in ki delujejo v borbi proti organiziranemu kriminalu v nekaterih
               državah in to zelo učinkovito. Torej, dajmo čim prej urediti te stvari, da ne bo naš
               predlog in predlog dobrega zakona postal tudi plen razprave in špekulacij opozicijske
               stranke, ki skuša danes razvrednotiti pomen sodstva in sodnikov.</p>
               <p>Jaz izza tega pulta danes izražam vso spoštovanje do sodnic in sodnikov, ki si upajo
               opraviti svoje delo. Ne bi želel, da bi po tej razpravi javnost dobila vtis, da
               zapuščamo sodstvo in da želimo mi kot parlament in ta skušnjava je vselej prisotna,
               še zlasti pri SDS, da bi mi prevzeli vlogo sodnikov in sodišč. To, kar pravi ulica in
               kar pravi kolega Branko Grims, je zakon. Jaz si tega seveda ne želim. Jaz v taki
               državi, kjer bi se zakon zreduciral na ti dve postavki, ne želim živeti in upam, da
               bomo znali utrditi stebre pravne države in tudi jasno vlogo vseh treh vej oblasti. Če
               tega ni, seveda bomo še naprej priče takim in drugačnim razpravam, ki zelo spominjajo
               na to, kar se dogaja pri naši zahodni sosedi. Tam imamo prav tako fenomen, ki se
               imenuje berlusconizem, kjer skušajo utišati neodvisno sodstvo, da bi prilagajali
               lahko zakonodajo in celotno sfero javnega osebnim interesom nekaterih vodilnih
               politikov. Zato pričakujmo, da bo v naslednjih tednih precej napeto. Jasno bo napeto.
               Se bodo začela sojenja, pomembna sojenja, na mizi bodo dokazi in takrat bo treba
               najti alibi, motiv za to, da se sodstvu prepreči svoje delovanje. Z moje strani in s
               strani naše poslanske skupine gre vsa podpora sodnikom, njihovemu pogumu, in smo za
               to, da postavimo pogoje za njihovo neodvisno in neovirano delo. In upam, da se ne bo
               več zgodilo, da bomo na tako ležeren način odvzeli sodnici ali sodniku kar tako
               imuniteto. Gre za instrument zaščite zelo izpostavljenih institucionalnih figur. To
               so sodniki, ki pri svojem delu tvegajo. Tvegajo tudi osebno. To smo večkrat videli.
               Brez tega jamstva bi jih izpostavili različnim pritiskom. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>No, čeprav nimam nobenega namena omejevati razprave, pa sem vendar kot predsedujoči
               dolžan opozoriti, da je tema današnje točke stanje in delo v pravosodju in ne stanje
               in delo v največji opozicijski stranki, Slovenski demokratski stranki. Toliko v
               vednost.</p>
               <p>Besedo ima gospod Majhenič. Pripravi naj se gospod Magajna.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p><q>"Kako naprej? Smo na razpotju, ali bodo tožilci samostojni in odgovorni v pregonu
               kriminala ali pa zgolj državni uradniki, ki jim bodo njihovi šefi naročali, koga naj
               preganjajo in koga ne."</q> To je bila izjava ministra Zalarja za časnik Večer.</p>
               <p>Tožilci morajo biti samostojni, to določata ustava in zakon, in da bo storil vse, da
               tako tudi bo. Zelo odločen in prepričljiv je bil gospod minister, ki je v svojih
               izjavah nakazal na pritiske tožilcev, ki tega v razpravi, ko se je obravnavalo
               poročilo tožilstva, niso zanikali. Še več, izjavili so, da takšnih pritiskov tožilci
               niso doživeli nikoli v karieri, kot ga čutijo danes. Zelo upravičeno se vprašamo: Od
               koga pa so pritiski? O tem pa se ni nihče izjasnil. Mediji so poročali, da so bila
               tožilstva neučinkovita po letu 2008, še posebej pri pregonu storilcev pomembnejših
               gospodarskih kaznivih dejanj. Iz urada državnega tožilstva je bilo objavljeno, da je
               bilo v lanskem letu s področja kaznivega dejanja korupcije zavrženih ovadb za 30,2 %
               vseh obravnavanih oseb, s področja kaznivega dejanja oškodovanja upnikov pa kar za
               24,8 % vseh oseb. Tožilstvo je lani, če upoštevamo postopke, ki so tekli po starem in
               novem Kazenskem zakoniku, ki je stopil v veljavo leta 2008, med rešenimi ovadbami
               zavrglo 73 % ovadb, ki so bile vložene zaradi korupcije, 67 % ovadb, vloženih zaradi
               zlorab, in 47 % ovadb na področju oškodovanja upnikov. Eno je očitno: da je nerešenih
               primerov veliko več od tistih, ki so šli v postopek.</p>
               <p>Leto 2010 je zagotovo zaznamovalo veliko naporov Ministrstva za pravosodje, da se je
               intenzivno ukvarjalo s tožilstvom in manj s sodnimi postopki, kjer so sodniki očitno
               bolj neodvisni pri svojih odločitvah, vendar glede na veliko število sodnikov na
               število prebivalcev v Sloveniji, kar trikrat več kot v sosednji Avstriji, premalo
               učinkoviti. Sodniki so preveč časa povečali stavki in plačilnim razredom kot pa delu,
               za katerega so bili zmeraj pošteno plačani. Po izjavi ministra Zalarja imamo 1,5
               milijona sodnih postopkov, samo letos preko 900 tisoč. Očitno je, če je številka
               točna, da smo najbolj konfliktna družba, tožijo se vsi, ki so polnoletni, razen
               otrok. Verjamem, da temu ni tako, kajti tu so gotovo zajeti tudi prekrški, ki pa so
               pojem zase. Je pa nekaj zagotovo: ker to ni normalno, bo treba nekaj spremeniti.
               Junija je bilo pred slovenskimi sodniki 40 % več zadev kot pred sedmimi leti. Vloge
               za brezplačno pomoč pa so narasle za 35 %, tako da gredo stroški v milijone evrov.
               Lani je bilo za brezplačno pravno pomoč porabljenih 4 milijone evrov, v letu 2011 pa
               naj bi po predvidevanju vzela pravna pomoč kar 8 milijonov evrov. O brezplačni pravni
               pomoči odloča predsednik sodišča, gre pa lahko za redno, izredno, izjemno, posebno,
               nujno in tako dalje. Tu gre za nekoliko poenostavljeno zadevo, odloča pa se kar o
               veliki vsoti denarja, od katerega odvetniki dobro služijo. Ker je sporov veliko, se
               je ponudila tudi mediacija, ki je veliko obetala, saj naj bi letno rešili kar preko
               deset tisoč primerov. Tako so morala vsa prvostopenjska sodišča, v Sloveniji jih je
               devetinpetdeset, obvezno ponuditi mediacijo od 15. junija naprej. Menim, da gre za
               dobro potezo, ki se kaže kot uspešna, še posebej na področju družinskih in
               gospodarskih sporov. Mediatorji pa so tudi temu primerno nagrajeni je poudaril
               minister, ko je zagovarjal prednost mediacije. Nerešenih zadev je veliko, zato je
               bilo treba nekaj storiti, da bo nekaj za uho drugače zaslišati. Zato so se sredi leta
               2000 spomnili, da bi prešli na nov način merjenja nerešenih zadev. Zdaj sodišča
               reševanje zadev merijo v tako imenovanih sodnih zaostankih. Oo novem pa bi imeli
               pričakovani čas za reševanje zadev, torej nekakšna čakalna<gap n="..."/> <stage>/ izklop mikrofona/</stage>
           </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Magajna, pripravi naj se gospod Petek.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Stanje v pravosodju, kako ga vrednotiti in oceniti, da bi bile te ocene vsaj
               približno objektivne ? Imamo statistične podatke, ki pa si jih tudi očitno razlagamo
               po svoje, pa čisto subjektivne izkušnje gledanja.</p>
               <p>Te ocene se danes gibljejo od, če povzamem stališče mladih ekonomistov, pravo je
               klinično mrtvo, do ocene samega ministra, pravosodje je v najboljši kondiciji zadnjih
               petnajst let. Če bi izhajali iz zadnje trditve, res ta današnja seja ne bi bila
               potrebna. Vendar že včeraj na Odboru za zunanjo politiko sem izpostavil še druga
               vprašanja, ki jih morda tudi v tem zajetnem gradivu ni bilo, plačilna nedisciplina,
               neplačevanje prispevkov za socialno varnost pa že večkrat danes omenjeno, obrnjeno
               dokazno breme. Plačilna nedisciplina in neplačevanje prispevkov seveda niso zadeve
               samo tega ministrstva. So medresorske, pa vendar, kot sem že omenil večkrat, me čudi,
               da ob vsej tej obilici strokovnjakov in tudi že dobrih predlogov, ki prihajajo v
               parlament, tudi s strani poslancev, Vlada ne more in ne more teh zadev rešiti. To me
               skrbi, ravno nedisciplina udari tiste na kraju verige neplačnikov, espejevce,
               samostojne podjetnike in zaposlene. Pa ne vem, ali je potrebna še kakšna zunanja
               ekspertiza. Že kar poglejmo čez mejo malo severno, kako imajo urejeno v Avstriji, ali
               bi tam lahko dobili kakšen dober zgled, zakaj toliko časa, da se te zadeve ne
               uredijo, in toliko škode povzročamo. To je zame neverjetno ali kot sem že rekel,
               tukaj manjka politična volja. Enako za področje neplačevanja prispevkov. Rečeno je
               bilo, da bo to zadevo rešil bodoči pokojninski zakon, ki pa jo očitno odmika. Takoj
               bi bilo treba danes pristopiti k ukrepom in je veliko vednosti in znanja, samo da se
               ga ne uporabi.</p>
               <p>Drugi takšen splošen očitek oziroma občutek je, da imamo državo dveh pravnih redov,
               eno za elito, drugo za državljane oziroma da smo država dveh vrst državljanov. Zdaj
               ta občutek je lahko tudi seveda zelo oseben, pa vendar, da se ne bom spuščal samo na
               osebno raven, večkrat je bil omenjen primer Baričevič - Meglič. Res človek se ne more
               znebiti občutka, da je šlo pri zadevi Baričevič za zrežirano orkestrirano zadevo.
               Očitno bomo o tej zadevi tudi še v bodoče razpravljali.</p>
               <p>Tudi zadeva, ki je v postopku, to je firma Ram Invest, in oddajanje prostorov
               notranjemu ministrstvu, to je stavba Nacionalnega preiskovalnega urada. 136 tisoč
               evrov najemnine ob tem, ko ta firma samo iz tega naslova mesečno pridobiva kar precej
               sredstev, saj so stroški lizinga manjši od tega, kar pridobi ta firma. Zakaj se ni
               Vlada sama poslužila tega najema te oblike in predala neki zasebni firmi? Tudi tukaj
               se sumi, da gre za osebne povezave in kot je danes v današnjem Delu tudi spoštovani
               pravnik Miro Cerar zapisal: <q>"Če v političnih in kapitalskih vrhovih vlada močno
               zavezništvo in še korupcijsko zavezništvo, potem noben policist, noben tožilec in
               noben sodnik ne more opravljati svojega dela."</q> In na to opozarjamo, na osebne
               povezave. Govori se, saj je Slovenija tako mala, ne moremo se izogniti tem osebnim
               povezavam. Že, kot vemo, je minister Zalar dober prijatelj gospoda Pogačarja in gospe
               Katarine Kresal in da je to nerodna situacija, pa tudi če nekdo izpostavlja te osebne
               stvari, ampak govorimo o sistemu v državi. Pa bom tukaj poleg sebe, Andreja Zalarja
               še citiral Andreja Šifrerja: "Za prijatelje si je treba čas vzet', se poveselit' <stage>/
               .../</stage> saj za prijatelje je dobro le najboljše." To opozarjamo. Tega se bojimo. In en
               predlog, kot ga je gospod Zalar rekel, dajte, pridite s predlogi. Moj predlog Vladi
               je sledeč; da razmisli, kot je že razmislila leta 2008, ali je dobro, da ima ista
               stranka, LDS, dva tako pomembna resorja, represivna, pravzaprav ministrstva v svojih
               rokah? To so možne številne povezave. Ravno afera Baričevič kaže na možnost teh
               povezav med preiskovalci, med tožilci, med sodniki, med ministri in naj vlada še
               enkrat razmisli. Pa ne da bi zdaj jaz apeliral, da je treba koga odstaviti, samo ta
               ministrstva bi bilo treba nekako kadrovsko malo drugače razporediti, da ni v krogu
               teh, kot je rekel Andrej Šifrer, za prijatelje. Če bi ta predlog prišel v razmislek,
               mogoče je en namen te seje bil izpolnjen.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Petek, pripravi naj se gospod Colarič.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala za besedo, gospod podpredsednik.</p>
               <p>Tako včeraj na odboru kot danes smo večkrat slišali, da imamo krasno pravno državo.
               Toda sprašujem vas: Kako je ta država lahko krasna, kako je lahko krasna ta pravna
               država, če pa imamo toliko krivic? In o teh pišejo mediji dan za dnem in o teh
               krivicah prebiramo dan za dnem. Včeraj, tudi danes smo slišali decidirano trditev
               ministra, da v Sloveniji nimamo dveh pravnih držav. Mogoče res. Tudi sam bi lahko
               sprejel tako trditev in bi rekel: <q>"V Sloveniji imamo res eno pravno državo, toda
               znotraj te pravne države imamo dve vrsti državljanov."</q> Prvo in drugorazredne
               državljane seveda po analogiji predsednika države, ki deli teme v Sloveniji na prvo
               in drugorazredne teme. Seveda so državljani, ki tudi krivične in neumne zakone, ki
               jih sprejemamo v tem parlamentu, spoštujejo, se jih držijo, ker so pač tako vzgojeni,
               in imamo državljane, ki te zakone enostavno obidejo, jih ne spoštujejo, izigravajo,
               ker jim pač to omogoča njihov položaj v družbi, na drugi strani tudi denar in
               kapital, da si lahko privoščijo najboljše odvetnike. Ta prva kategorija državljana
               preprostih ljudi in teh je večina v Sloveniji, ki zakone spoštuje skorajda tako kot
               Platon, imajo pač takšno moralo, vrednote, takšen značaj, da se jim zdi nekaj
               nedopustnega, da zakonov ne bi spoštovali, da ne bi plačevali položnic, da ne bi
               plačevali položnic, da ne bi plačevali davkov. Imamo pa druge državljane, ki tovrstne
               morale enostavno ne poznajo. Spoznali so, da se v Sloveniji splača kršiti zakonodajo,
               ker se jim nič ne zgodi. Če pa slučajno koga, če slučajno kakšno veliko ribo v
               Sloveniji že zasačimo, je vprašanje, kakšen bo sodni epilog. Če pa pride do neke
               pravnomočne obsodbe, pa je na koncu še predsednik države, ki lahko vse skupaj
               pomilosti.</p>
               <p>In seveda v to kategorijo lahko uvrstimo tudi primer bulmastifov, o katerih je bilo
               danes tukaj rečeno, da naj ne bi govorili. Ta primer je bil v zadnjih dneh ponovno
               obujen, na nek način je bil že pravno pokopan. In tudi ta primer ima podobno kot
               pravna država več obrazov. Kot prvo imamo v tem primeru opraviti z neko pošastno
               socialno patologijo v tej državi, seveda znotraj slovenske politične, gospodarske in
               še kakšne druge elite. V tem primeru je treba ločiti ta tragični primer, smrt z vso
               dolžno pieteto. Na drugi strani pa ne smemo mimo utemeljenih sumov zlorabe psov in s
               tem povezanih kaznivih dejanj, ki doslej niso bila pojasnjena. Zadeva se je hotela
               precej na hitro zaključiti in pospraviti pod preprogo. Po zaslugi novinarjev, vsaj
               začasno, temu ni tako.</p>
               <p>Meni je žal, da v teh mesecih, skorajda v letu dni, ni bilo iz vladajoče koalicije
               slišati neke jasne obsodbe tega dogajanja. To je suma zlorabe živali. V časopisih smo
               lahko brali, Američani so navajeni najrazličnejših dogodkov v svoji državi, da so
               celo oni bili šokirani nad tem, kaj se je v Sloveniji zgodilo. Skratka, pogrešali smo
               javno obsodbo tega dogodka s strani vladajoče elite. Javno obsodbo, da to, kar se je
               zgodilo, enostavno ni prav. In z raznimi fintami se je želelo vse to prekriti,
               namesto da bi povedali, da to ni prav. In s tem vladajoča koalicija pošilja
               državljanom Republike Slovenije zanimivo sporočilo, skratka da ni več sposobna
               presojati, kaj je v tej državi prav in kaj ni prav. Ministri pa govorijo o čredah.
               Predsednik Vlade posamezne poslance poimenuje <q>"kretene"</q> in podobno. In to kaže, da je
               moralni rating v tej državi zelo zelo nizek.</p>
               <p>Vsak peti slovenski odvetnik, kolegice in kolegi, je v najnižjem dohodninskem
               razredu. In če boste pogledali na parkirnih prostorih pred sodišči, s kakšnimi
               avtomobili se pripeljejo tja, potem je zaključek povsem jasen. Zato se moramo tudi
               vprašati, katere ljudi rekrutiramo na najvišja mesta v slovenskem pravosodju. Ob
               imenovanju predsednika Vrhovnega sodišča se je izkazala želja po vračanju na staro, v
               prejšnji režim, kjer so se očitno nekateri počutili zelo domače. In po svoje
               razumljivo, da nekateri hočejo to domače okolje, domače ognjišče. To imenovanje
               gospoda Masleše kaže, da je Slovenija še daleč od neke moderne družbe.</p>
               <p>O notarju in notariatu ne bi, ker smo okoli tega včeraj nekaj več rekli. Minister je
               bil zaveden, ko je na Ravnah ukinil notarsko mesto. Dam mu pa vso pohvalo, to napako
               je hitro spoznal in je Korošcem notariat vrnil oziroma vrnil je notarsko mesto na
               Ravnah na Koroškem.</p>
               <p>Glede stečajev in nagrad stečajnikov, tudi o tem je govora v našem gradivu, ki smo
               ga pripravili za to sejo. Sam pozdravljam znižanje oziroma omejitev pretiranih nagrad
               stečajnih upraviteljev. Toda ta javna napoved znižanja nagrad je imela za posledico
               to, da so v 8 delovnih dneh slovenska sodišča izplačala stečajnikom za več kot tri
               cele milijone evrov nagrad.</p>
               <p>Takšno javno napoved lahko jemljemo v nekem kontekstu, češ, razdelite si plen in
               okrog teh stečajev, bi lahko tudi v tem Državnem zboru lahko rekli še marsikaj
               drugega. Predvsem gre za razne povezave sodnikov stečajnih upraviteljev in če bi
               pregledali nekatere stečaje in seveda teh stečajev, je v Sloveniji na stotine, bi
               lahko našli marsikatero zanimivo tajkunsko zgodbo. Skratka, stečajno premoženje zelo
               poceni prodati. Najprej podjetje spraviti v stečaj in ga nato za male denarje
               prodati.</p>
               <p>Minister nas je pozval tudi k temu, da bi posredovali določene predloge. Dobro. Sam
               bom predlagal en predlog, in sicer za en dan pošljimo slovensko sodstvo v stečaj in
               ga nato postavimo na novih, zdravih temeljih. Glede na to, da je minister zelo
               inteligenten mož, razgledan, vem tudi, da prebira literaturo, zdaj, če še ni utegnil
               prebrati najnovejše knjige Boštjana M. Zupančiča, Prva od suhih krav, mu to knjigo
               resnično priporočam.</p>
               <p>V njej gospod Boštjan M. Zupančič pravi, da je <q>"kriza slovenskega pravosodja tudi v
               njegovi feminizaciji"</q>, in da me ne bi kakšna revolucionarna celica pospravila v
               fojbo, bom Boštjana M. Zupančiča kar citiral, tako pravi: <q>"neučinkovitost
               feminiziranega pravosodja in feminiziranega zdravstva sta tako rekoč plazeči se
               katastrofi,"</q> stran 163. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Colarič. Pripravi naj se gospod Bogovič.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa, gospod podpredsednik. Gospod državni sekretar, kolegice, kolegi!</p>
               <p>Ko sem pregledoval to gradivo za to sejo oziroma še prej za sejo Odbora za notranjo
               politiko, sta se mi pojavljali dve dilemi, in sicer prva, ali je to razprava v
               pravosodju ali pa gre za neko, bi rekel, malo interpelacijo proti pravosodnemu
               ministru? In drugič, ali pa ne gre le za pregled dela Odbora za notranjo politiko,
               pravosodja in javno upravo skozi oči opozicije? Namreč, če pogledamo to gradivo,
               vidimo, da so tukaj zajete tako rekoč vse zadeve, ki smo jih obravnavali na sejah
               Odbora, ki niso dobile zadostne podpore na sejah in seveda so se zdaj pojavile v tem
               gradivu kot gradivo o stanju v slovenskem pravosodju. Osebno pa mislim, da je to
               gradivo neprimerno za razpravo in da pač del zakonodajne oblasti izkorišča in
               vzvišeno sodi o stanju v pravosodju pa tudi o delu ministra.</p>
               <p>Seveda je razpravljati o pravosodju zelo fino, ker se tako rekoč vsak prej ali slej
               znajde v kakšni zadevi na sodišču. Konec koncev je bilo v lanskem letu v delu na
               sodiščih tako rekoč milijon in pol primerov. Kar pomeni, če je bilo vsaj par sto
               tisoč rešenih, je vsaj spet par sto tisoč nezadovoljnih, ker so izgubili na sodnijah,
               in seveda vsak, ki ima neke zamere, ali do policije, tožilcev, sodišč in zato je to
               tema, ki gotovo, vsaj nekateri mislijo, prinaša predvsem politične točke. Na žalost
               pa osebno mislim, da s tem delamo veliko škodo pravosodju. Še posebej pa to škodo
               delajo tisti, ki govorijo, da je tukaj katastrofalno stanje, da je pravna država
               klinično mrtva in tako naprej. To govorijo predvsem tisti, ki so že imeli priložnost
               tudi voditi to razpravo, pa so seveda po nekaj mesecih sestopili in sedaj nam delijo
               nasvete, kako je treba voditi državo, kakšno je stanje v pravosodju, energetiki, na
               najrazličnejših področjih, ker se spoznajo po navadi na vse. Seveda da ne bo kdo
               mislil, da mislim, da je vse v pravosodju odlično. Vendar mislim, da morajo predvsem
               tisti, ki delajo na tem področju, zbrati pogum, delati kvalitetno in izločiti
               nepravilnosti, ki se pojavljajo tudi pri njihovem delu. Tako, da gradiva ne bom
               podprl, prav tako sklepov, ki so bili predloženi v osnovi, sicer smo jih na Odboru za
               notranjo politiko včeraj tudi že zavrnili, tako da mislim, da bomo to gradivo tudi
               zavrnili kot neprimerno. Še vedno verjamem, ker sem optimist, v pravno državo v
               Sloveniji. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Bogovič. Ga ni. Gospa Potrata. Pripravi naj se gospod Sajovic.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Svojo razpravo uvajam z opozorilom poslanske kolegice Darje Lavtižar Bebler, da je
               zdrs Slovenije pri Economistu zaradi nizke pravne oziroma politične kulture. In vsem
               poučevalcem o demokraciji bi to moralo biti zadosti jasno opozorilo, da bi se zavedli
               nekaterih reči tudi v okviru današnje razprave. Kar nekaj je bilo takšnih, ki ste
               citirali pogovor s predsednikom Sodnega sveta in izbirali različne odlomke, ampak na
               to današnjo razpravo se pa posebej nanaša po moji presoji ta del, s katerim Cerar
               končuje intervju. Neki minimum dostojne in odgovorne politike tudi predpostavka za
               vzpostavitev kakovostnega sodstva. To se pravi dostojna in odgovorna politika, ker se
               vse to vključuje v kontekst, ker je treba povedati, da ni mogoče sodstva in razmer v
               sodstvu izločiti iz splošnega družbenega konteksta. Pravosodje kot del celotnega
               družbenega sistema je soodvisno od politike, gospodarstva, šolstva in kulture.
               Države, kjer bi sodstvo cvetelo, vse drugo pa drselo navzdol, preprosto ni in je ne
               more biti. To so stvari, o katerih bi bilo treba razmišljati, ko kar tako pavšalno
               govorimo in nekateri celo tekmujejo, kako bodo bolj slikovito izrazili stanje v naši
               državi. Slišali smo tudi, da je pravna država klinično mrtva. Ko iščem argumentacijo
               za to, da bi dokazala, da verjamem v pravno državo in v to, da je država Slovenija
               pravna država, se lahko sklicujem tudi na predsednika države, ki govori, da je eden
               od vidikov družbene krize tudi manjše zaupanje v inštitucije in temu manjšemu
               zaupanju inštitucije, da ne rečem načrtnemu rušenju zaupanja v inštitucije, smo
               večkrat priča tudi v Državnem zboru. To me resno skrbi, zlasti pri tistih, ki tako
               pridigajo o demokraciji. Tukaj je predsednik države v intervjuju rekel: <q>"Zanikanje
               avtoritete sodišč ali norčevanje, celo vulgarno izražanje na račun pravosodnih
               inštitucij družbi škoduje. To odločno zavračam in pozivam vse, ki sodelujejo v javnem
               razpravljanju, da razumejo naše skupne državne inštitucije kot naše skupno dobro. Če
               jih bomo še naprej slabili, bomo škodovali sami sebi."</q></p>
               <p>Prav zato se oglašam v tej razpravi, ker ne želim sodelovati pri slabitvi državnih
               inštitucij, ki omogočajo to, da smo pravna država. In zdaj se bom sklicevala še na
               mnenje Zakonodajno-pravne službe, ki nas je opozorila na to, da so tisti, ki so
               spisali gradivo za to točko dnevnega reda, zelo flandrali in zelo lahkotno
               uporabljali terminologijo, tudi govorijo o tožilski organizaciji, čeprav vemo, da je
               strokovni termin državno tožilstvo. Ob devetem predlaganem sklepu so jim tudi
               svetovali, naj se vendar zavedajo, da je ustrezno pravno sredstvo za vse tisto, kar
               je osnova za to točko dnevnega reda, pravzaprav institut interpelacije zoper ministra
               ali pa institut parlamentarne preiskave, ne pa neka razprava vse povprek.</p>
               <p>Naj povem še, kako dvolični so ravno tisti, ki nas poučujejo o demokraciji. Če je
               obsojen viden predstavnik politike ali če je obtožni predlog zoper njega vložen,
               potem se za tem skriva politični konstrukt. Hkrati pa ti isti strašno naglas vpijejo,
               kako imamo dve pravni državi. No, ker sem se sama znašla v tem gradivu, bi še na eno
               dvoličnost opozorila. Ko je govora o političnih pritiskih ministra na tožilsko
               organizacijo, se, mislim, da v tem gradivu tam na 31. strani sestavljavci gradiva,
               zgražajo nad silovitimi napadi poslank in poslancev iz koalicije na tožilstvo. Ampak,
               oprostite, prej je eden od poslancev govoril, kako je naloga Državnega zbora tudi
               nadzor. Takrat smo samo na 7. seji Odbora za notranjo politiko obravnavali poročilo o
               delu Državnega tožilstva. Po zakonu je to obravnavo treba opraviti v parlamentu. In
               kolikor se svoje razprave spomnim, jo pa lahko preberete v magnetogramu, nisem
               storila nič drugega, kot samo prebrala tisto, kar je bilo v poročilu napisano. Jaz
               sem bila seveda obsojena, da napadam državno tožilstvo, maloprej je bilo pa rečeno,
               kako moramo skrbeti za nadzor. Dvoličnosti, kolikor hočete. Ko ni bilo dovolj tega,
               smo potem imeli še dve seji Odbora za notranjo politiko, nujni, se razume, o
               političnih pritiskih na tožilstvo. Ampak če poslušam tisto, kar odgovarja minister na
               te očitke o političnih pritiskih na državno tožilstvo, je mogoče vedeti tudi to in
               pritrditi ministru, da se trudi opraviti tisto, kar je za državno tožilstvo bistveno.
               To pa je pripraviti tudi novelo Zakona o državnem tožilstvu, ki naj bi jo v kratkem
               sprejeli. Vse to, kar sem zdaj govorila, samo potrjuje, da je ravno politična kultura
               pri nas res zelo nizka.</p>
               <p>Kar pa zadeva plačilo položnic, bi našli med nami tudi take, ki tega ne jemljejo za
               svojo obvezo. Pa da kdo ima kakšno korist od tega, ker se sme s kakšno dejavnostjo
               ukvarjati, preden jo zakon določa, bi tudi našli primere in našli tem primerom celo
               imena in priimke. Sama torej menim, da je ta seja popolnoma zgrešila svoj pravi
               namen, ker govorimo pač o tistih stvareh, ki so pa res politično motivirane, ampak
               nimajo za to ustrezne oblike, kot jo ustava daje. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Sajovic. Pripravi naj se gospa Župevc.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo.</p>
               <p>V Sloveniji nam bo zagotovo vsem davkoplačevalcem precej bolje, ko bomo učinkovitost
               pravosodja ocenjevali po zakonitosti, pravičnosti, neodvisnosti, učinkovitosti, ne pa
               politični barvi, levi ali desni usmerjenosti, kajti lopovi imajo neke, pod
               narekovaji, višje cilje, ki nimajo ne barvne ne strankarske usmerjenosti. Seveda bi
               se dalo na to temo danes veliko govoriti, vendar imam časa manj kot dve minuti. Toda
               tudi pri tej zgodbi velja, da tisti, ki nimajo greha, naj prvi vržejo kamen, zagotovo
               bom boljši od tistih iz opozicije, kajti naštel bi jim lahko kopico primerov z imeni,
               osebami in priimki, ki se jih seveda še kako tičejo in pa dotikajo, pa seveda ne bom
               kvaril razprave s takimi malenkostmi. Vse skupaj nas na tem področju čaka res veliko
               dela. Poslanke in poslanci moramo začeti najprej pri sebi sprejemati boljše zakone,
               bolj jasne, bolj pregledne, bolj učinkovite. To je prvi del naše naloge. Na drugi
               strani, takrat, kadar gre za skupno dobro države, ne se deliti tako kot danes, pač pa
               se pri konstruktivnih dobrih predlogih združiti in iti v dobro vseh naprej. To so
               tiste bistvene zadeve, katere pa sam vidim kot najbolj prioritetne. Prvi, tam kjer
               smo padli na izpitu, je bila zagotovo ob osamosvojitvi trgovina z orožjem, nismo je
               dokončali. Naslednja velika za davkoplačevalke, davkoplačevalce predraga zgodba,
               zaključek denacionalizacije. Tam smo pravno storili take kikse, da bo tudi še vnuke
               naših otrok bolela glava, predvsem pa denarnica. Pa še kaj bi se dalo o tem več
               govoriti, ampak s kolegom sva se dogovorila, da si čas, ki nam je ostal, pošteno
               razdeliva. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Župevc, pripravi naj se gospod Jerovšek.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa gospod podpredsednik.</p>
               <p>Jaz upam, da nas sedaj spremlja veliko državljank in državljanov. Zakaj? Zato, ker
               je jasno vidno, da je čas kosila in ob času kosila očitno vnema za pravno državo
               malce pade. Razprava, ki so jo danes pokazali poslanci in poslanka Slovenske
               demokratske stranke, največ pove res o njih samih in potrjuje dobro znani rek, da je
               napad najboljša obramba. Treba je napasti slovensko sodstvo, na pamet, povprek, ker
               slovensko sodstvo očitno preganja napačne ljudi. In ne samo to, poslanec Slovenske
               demokratske stranke je v svoji uvodni razpravi plastično povedal nekaj, kar je zelo
               bistveno za to razpravo. Govoril je o političnem pritisku na pravosodje, citiram,
               <q>"zlasti na tožilstvo"</q>. Ponavljam, <q>"politični pritiski na pravosodje, zlasti na
               tožilstvo"</q>. Oprostite, ampak konkretnim tožilcem, ki jih branijo konkretni politiki,
               to ne more biti v veselje, še manj pa v ponos. Po mnenju SDS je torej treba zaščititi
               tožilstvo, predvsem smatram, vrhovno državno tožilstvo, predvsem generalno državno
               tožilko, ki je očitno ranljiva, in tako očitno menijo poslanci SDS, kliče po zaščiti
               politike. Mislim, da boste najbolje razumeli, če citiram kar besede te iste generalne
               državne tožilke. Tole je iz govora, ki ga je imela pred dobrim letom dni na
               izobraževalnih dnevih tožilcev. Citiram, <q>"od politike pričakujemo, da ne postavlja
               vprašanj, zakaj preganjamo določene storilce kaznivih dejanj na škodo določenih
               oškodovancev. Takšna vprašanja, kot smo jih doživeli letos, predstavljajo grob
               pritisk na neodvisen in strokoven organ slovenske države in kažejo na nespoštljiv
               odnos do tožilske institucije."</q></p>
               <p>Prav poslanci SDS so danes klicali v tej dvorani: <q>"Halo, gospa Hrastar"</q>. Naslavljali
               so konkretne tožilce, konkretne sodnike in verjamem, da bomo danes, nekaj časa nam je
               še ostalo, naslovili še kakšnega konkretnega kriminalista, češ, kaj bi morali delati,
               kaj so storili narobe, predvsem pa s katerim primerom bi se morali ukvarjati in s
               katerim naj se ne ukvarjajo. Strinjam se s tem, kar je v svoji razpravi omenil eden
               izmed poslancev Slovenske ljudske stranke. Dejal je, da si ljudje želijo končanje
               razvpitih afer. Res je, medijske zgodbe, velike aretacije in ne nazadnje tudi izredne
               seje o tekočih kazenskih in predkazenskih postopkih ustvarjajo velika pričakovanja in
               pogosto ostane neopaženo, kaj se zgodi potem, ko kamere ugasnejo, ko zgodba izgine iz
               medijev. V primeru Čista lopata se je na primer odzvalo društvo kriminalistov, ki je
               dejalo: <q>"Vemo, da se marsikateri sodni proces, na katerem se obravnavajo obtožbe za
               hude oblike gospodarskega kriminala, ne konča z obsodilno sodbo, kar slabi občutek o
               dobrem delovanju pravne države."</q> Velike zgodbe pač ustvarjajo velika pričakovanja in
               rezultati, kot je bilo že rečeno, sprožajo subjektivne ocene. Vedno bodo zadovoljni
               in vedno bodo tudi tisti, ki ne bodo zadovoljni. Jaz si predstavljam, da tisto, kar
               je dejala generalna državna tožilka, velja za vse politike, tako na levi, kot na
               desni strani. Ne samo za eno stranko, ampak za vse.</p>
               <p>Tudi mi smo včeraj kot preiskovalna komisija vložili dve kazenski ovadbi. Zakaj to
               omenjam? Zato, ker se je odzval javno eden izmed pravnih pooblaščencev potem, ko je
               komisija na pristojno državno tožilstvo vložila dve kazenski ovadbi zaradi krive
               izpovedbe, in dejal <q>"da verjetno bolje pozna definicijo kaznivega dejanja krive
               izpovedbe kot politiki, ki vodijo komisijo."</q> Dovolite mi, da rečem to. Včasih bi bilo
               bolje molčati. Politikom, ko kritizirajo organe pregona, organom pregona, ko
               kritizirajo odvetnike, in ne nazadnje tudi odvetnikom, ko kritizirajo politike, morda
               bi bilo bolje, da presojamo po dejanjih. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jerovšek. Pripravi naj se gospod Kikelj.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi!</p>
               <p>Danes, ko razpravljamo o stanju v pravosodju, lahko z gotovostjo rečemo, da je teza,
               ki jo je postavil minister Zalar, ko je govoril nekaterim predsednikom sodišč pred
               par dnevi, in teza o tem, da imamo danes najboljše stanje pravne države v zadnjih
               petnajstih letih, zgrešena, neresnična in lažna. Kajti ta teza je posmeh slovenskim
               državljanom, je zanje žaljiva, kajti podcenjuje njihov občutek za preudarek, za
               pogled v zadeve, kajti vse ankete javnega mnenja kažejo, da temu ni tako. Da so
               državljani dobesedno obupani, ker ni zaščite pravne države in pravosodja za majhne
               ljudi in še kakšna zaščita in potuha za posvečene. Zaradi tega je seveda bistveno,
               bistveno bolj točna teza uglednih ekonomistov, Damjana, Mastena in Polanca, in še
               druge teze, ki so v tistem članku napisane, ampak ta teza, da je pravna država
               klinično mrtva. Govorili pa so predvsem o področju gospodarskega kriminala, pranja
               denarja in korupcije. Ko smo soočeni s sto milijonskimi vsotami, ki so izginile iz
               bank za tajkune, in nihče od teh ni procesiran, da lahko minister reče, da je to
               najboljše stanje v zadnjih petnajstih letih, smo lahko državljani zgroženi in tu
               reče, tudi tu ponavlja, tu v parlamentu.</p>
               <p>Minister je danes po mojem v svoji uvodni predstavitvi prestopil rubikon tega, kaj
               si minister neke vlade lahko dovoli v govorjenju na račun tega, o čem se v parlamentu
               sme razpravljati in o čem se ne sme razpravljati. Minister je dobesedno grozil
               poslancem. O čem ne bi smeli govoriti v svojih prejšnjih razpravah. Za to minister ni
               poklican. O tem naj rečejo kaj sodniki. Če pa so poslanci prestopili, so oni
               prestopili mejo dovoljenega. Med drugim je gospod minister v tej uvodni predstavitvi
               dejal, da nihče v tej državi ni nedotakljiv. Ni več nedotakljivih, je poudaril. Še
               kako nedotakljivi so, še kako in še kako posvečeni. Kajti, o tem nam priča zadeva
               zastaranje Satexa. A tam niso urgirali najvišji bančniki in vsi drugi, ki z močjo
               kapitala in oligarhija, da se je sodni postopek tako zavlekel in zastaral. In
               minister nam spet grozi: Govorite o odprtih zadevah. Ta zadeva je pokopana. Plačali
               bodo 24 milijonov evrov, kolikor je revalorizirana vrednost tega denarja, to bodo
               plačali davkoplačevalci. Ni 11 milijonov, revalorizirana vrednost je 24 milijonov
               evrov. O tem, da so nedotakljivi, nam govorijo primeri: Jaklič, Socius – Peklar, ki
               bo prav tako kmalu zastaral, in se vse dela na tem, nenazadnje tudi gospod Janković.
               Pred leti je bila vložena obtožnica, ker je milijon evrov nakazal iz Mercatorja za
               varovanje Maximarketa družbi, ki sploh ne obstaja oziroma nima licence za kaj
               takšnega. Je bil fiktivni posel, je na sodišču in ne gre nikamor. Je nedotakljiv. In
               od nedotakljivosti nekaterih nam največ pove to, da je Slovenija zdrsnila v tem
               indeksu demokratičnosti, ki ga je objavil londonski Economist. In ni zdrsnila samo na
               tem indeksu, na tej lestvici, ampak ob tem zdrsu moram sicer reči, da ob obrambi
               oziroma opravičevanju, zakaj je zdrsnila, in kje so vzroki, so nekateri izgubili
               razsodnost in to izredni profesorji. Gospod Štrajn pravi,da sta za to kriva Janša in
               njegova vlada, a to je nerazsodnost izrednega profesorja po treh letih. Padli smo
               tudi na indeksu svobode tiska, stopnji koruptivnosti, še posebej naj omenim indeks
               človekovega razvoja, to je kumulativni indeks, kjer je Slovenija prvič padla pod
               Češko. Prvič v zgodovini. Znani akademik leve provinjence je ob tem dejal, da zdaj
               vidi, da je napaka, da je bil proti lustraciji, kajti, če bi bila lustracija, in to
               je izjavil levičar, potem Slovenija tako nizko ne bi padla, in zdaj, danes imajo šefi
               Udbe iz ozadja odločilno moč pri kadriranju v sodstvu, pri kadriranju v bankah, pri
               kadriranju v gospodarstvu. Zaradi tega se Slovenija potaplja in žal pravosodje ne
               zmore notranje moči. Nihče v pravosodju in ne v ministrstvu se ne čuti odgovornega,
               da bi ponudil odstop ob zastaranjih in ob tej hudi zadevi. In dodatno, za razliko
               tega, je dr. Urban Vehovar, nekdanji član Komisije za boj proti korupciji, navedel,
               da so se sestali ti sivi možje, sive eminence in dejali: <q>" Dr. Gorana Klemenčiča,
               predsednika komisije, je treba čim prej zamenjati, ker je neobvladljiv, ker izgleda,
               da dejansko iskreno preganja posvečene. Če ne drugače, ga bomo proglasili za norega."</q>
               To so iz najožjih krogov zaupne informacije, očitno. Gospod minister naj kar brani
               takšno stanje, gospod minister, ko napada tudi, češ, kot krivdo parlamenta, da je
               Zakon o zemljiški knjigi padel in ne vem kaj, zelo jasno kaže svoj profil in svoje
               zavzemanje, za kakšno pravosodje se zavzema. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kikelj, pripravi naj se gospod Ribič.</p>
            </sp>
            <sp who="SDZ5:KikeljJanez">

               <speaker>JANEZ KIKELJ:</speaker>

               <p>Gospod podpredsednik, hvala lepa.</p>
               <p>Moram reči, da sem današnjo razpravo v skoraj v enaki obliki poslušal že včeraj na
               odboru. Tako, da se sprašujem, če morda v tem poslopju ne deluje ozvočenje, ker
               predlagatelji že, če prav vidim, 5 ur govorijo ene zadeve, ki so jih predvsem povzeli
               po medijskih prispevkih, minister Zalar jim odgovarja s tabelami, številkami,
               statistiko, pa nič. Vaš dinamo, ki vzbuja nezaupanje med ljudmi, dela dalje. Dobil
               sem občutek kot da danes prisostvujem stand up komediji. Razpravljate o zadevah, ki
               so predmet sodstva, torej druge veje oblasti, ne pa zakonodajne veje oblasti. Z
               izpostavljanjem oseb, podjetij, ustanov le črnite posameznike, zbujate nezaupanje v
               kompleten sistem. Trdite nekateri ali pa večina, tudi v medijih je bilo to danes
               nekje zaznati, da pravna država ne deluje, da je celo mrtva ali najmanj, da obstajata
               dve in da se vsi ti navedki nanašajo na mandat zadnje vlade, zadnjih dveh let.</p>
               <p>Pa vendar mislim, da tukaj nisem ravno najmlajši, ampak vsem ostalim spomin seže
               tudi v 90-ta leta. Ali se spominjate, kaj se je takrat dogajalo, ko ni bilo nobene
               izredne seje o pravosodju? Iz tožilstva so izginjali pisalni stroji, ki so bili
               kronski dokaz za afero, poznate jo, Depala vas. Kdo je bil takrat odgovoren na
               tožilstvu? Ve se, nekomu je pač tudi takrat pasalo, da do zaključka te epizode ni
               prišlo. Zakaj takrat niste sklicali izredne seje? Mislim, da je bil ravno tako
               problem. Zakaj niste sklicali izredne seje o pravosodju, ko so zastarali vsi postopki
               pri orožarskih aferah? Vsi pravijo, da je orožarska afera mati vseh afer. Takrat ni
               bilo nič. Eden znanih politikov bi rekel: <q>"Nikome ništa."</q> Eden prejšnjih govorcev je
               navajal veliko primerov z imeni, s priimki. Med sejo sem dobil celo sms enega od teh
               omejenih ljudi, zakaj tukaj v Državnem zboru lažemo, zakaj navajamo krive trditve.
               Podana je bila ovadba, konkretna oseba je dala kontra ovadbo za krivo pričanje, nič
               se ne zgodilo, spet. Ampak s konkretnimi imeni se je tukaj operiralo. Mislim, da to
               ni naša vloga.</p>
               <p>Še eno zadevo bi omenil, tukaj sva oba s podpredsednikom – mislim, da – nekako
               poznava zadeve, ker prihajava iz Vrhnike, omenjena je bila IUV. Industrija usnja
               Vrhnika, katero ste omenjali, mislim, da gospod Gorenak v svojem glavnem nastopu, je
               zašla v krizo v mandatu prejšnje vlade. Zakaj je zašla v krizo? Eno leto se je delalo
               na tem, da se menja nadzorni svet, poslovodstvo, vmes je firma čakala, kaj se bo
               zgodilo. V upravo se je pripeljal famozni Anglež, ki je prišel s finančnega
               ministrstva, to se pravi, takratni finančni minister ga je poslal kot rešitelja, za
               njim so prišli milijoni evrov za reševanje IUV. Kaj je bilo na koncu? Firma je
               propadla, ta denar ni prišel niti, kot pri nas na Vrhniki rečemo, do fabrike. Anglež
               je izginil, postopki so sedaj, tudi pravijo, da tožilstvo nima vpliva, ampak očitno
               glede na to, kdo je bil obtožen, bi pogledali na drugo stran, ne k nam.</p>
               <p>Danes ste večkrat citiral dr. Mira Cerarja. Večina ga uporablja takrat, kadar jim je
               to povšeči in samo tiste izseke, ki so jim povšeči. Bom pa citiral ga direktno, ker
               sem prebral intervju z njim na internetni strani časnika Delo in je svoj intervju
               zaključil s temi stavki: <q>"Bi pa politike pozval k treznejšemu, realnejšemu in
               uravnoteženemu premisleku o razmerah v pravosodju. Zagotovo so problemi, so pa tudi
               dobre prakse in to dobro jedro moramo ohraniti pri življenju in na njem graditi
               prihodnost sodstva."</q> Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Ribič, pripravi naj se gospod Frangež.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo. Spoštovani!</p>
               <p>Koliko ljudi se je in se tudi danes vsak dan čuti samih v Sloveniji, v lastni
               domovini, zapuščenih od tistih, ki bi jim morali pomagati, jim dajati suport,
               varovati njihovo človeško dostojanstvo, človekove pravice in državljanske svoboščine?
               Vsi se spomnite, ko sem lansko leto v času počitnic začel opozarjati in spraševati
               najprej Ministrstvo za kmetijstvo, potem pa tudi druge ustanove glede pravilnosti ali
               nepravilnosti vračanja nevarnih psov bulmastifov. Mimogrede, takšni nevarni psi imajo
               med 60 in 80 kilogramov in če imaš štiri take v stanovanju, potem je to tempirana
               bomba. V zadevi z bulmastifi so me takrat novinarji spraševali, ali so bili name
               vršeni kakšni pritiski, naj se ne ukvarjam s to zadevo. Moram reči, da so se vršili
               veliki pritiski takrat s strani Ministrstva za kmetijstvo, pa tudi od drugod. Takrat
               sem se srečal tudi s tedanjim ministrom na njegovo željo, ki me je prepričeval, kako
               so vsi postopki vračanja bulmastifov legalni, zakoniti in pravični. Bil sem celo
               deležen posmeha, češ, kaj se ukvarjate z vračanjem nekih kužkov, kot da nimate česa
               bolj pametnega delati. Ampak vedel sem, da moram narediti vse za varnost ljudi pred
               temi nevarnimi psi. Konec te zgodbe nam je znan. Sedaj je slišati, da se zadeve
               počasi zaključujejo. Vendar je tu še gospod Meglič, ki pa so ga ti isti psi pred leti
               ogrizli, ga skoraj ubili in mu pustili doživljenjske posledice. On pa še vedno tava
               in si dopoveduje, da bo tudi za njega dosežena nekoč roka pravice. Kdaj?</p>
               <p>Sodišče doživljamo kot poslednjega garanta pravnosti in pravičnosti. Spoznanje, da v
               družbi ni pravice, je med najmočnejšimi vzroki malodušnosti, depresije in
               samomorilnosti prebivalstva. Ljudstvo z več občutka za pravičnost, kot je slovensko
               ljudstvo, tragično doživlja odmiranje ideje pravičnosti.</p>
               <p>Spoštovani! Ko se spomnim na te pritiske, jih še vedno čutim, še danes jih čutim.
               Vsi, ki so storili velike goljufije, okradli državo, si protipravno pridelali veliko
               imetja, so na prostosti. Nihče jim ne reče, da morajo imetje, denar vrniti državi, v
               pokojninski sklad in tako naprej. Pa nič. Postaja me strah o tem govoriti, da se mi
               ne bo kaj zgodilo. Ali je to pravna država? Ali res to državo vodijo omrežja
               odvetniških lobijev, ki najdejo za vsako nepravilno početje opravičilo? Do kdaj? Smo
               si zato želeli lastno državo, da nam jo sedaj pred očmi uničujejo nekateri izobraženi
               ljudje, ki niso vredni, da živijo? Bog nam pomagaj!</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Frangež. Pripravi naj se gospod Germič.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovane in spoštovani!</p>
               <p>Tudi sam bom začel s tisto izjavo predlagateljev seje o klinično mrtvi pravni
               državi. Ena od stvari, ki jih cenim v velikih dneh osamosvojitve naše države, je, ne
               le enotnost, s katero je bila dosežena politična volja tega naroda zato, da smo se
               odločili za samostojno in neodvisno državo, pač pa tudi to, da je bila ta
               samostojnost zgrajena v pravu. Da ima svoj temelj v pravni državi, ne le kot subjekta
               mednarodnega prava, pač pa, da je svojo državnost utemeljila na pravni kontinuiteti.
               Mi se tedaj nismo odločali za revolucijo, ampak za to, da je ta država nastajala na
               pravni način, utemeljeno na Ustavi in zakonih. In to je vir te pravne države.</p>
               <p>In ko kdo z lahkotnostjo govori o klinično mrtvi pravni državi,,naj ne pozabi, da s
               tem na smrt obsoja tudi državo. Zame ta država ne more obstajati, če ni pravna
               država. Seveda lahko govorimo o tem, da ima ta pravna država svoje velike slabosti.
               Izhajajo, ne samo iz delovanja pravosodnega sistema, pač pa tudi prepogosto
               arbitrarnega ravnanja same države in tega zakonodajnega telesa.</p>
               <p>Predsedujoči je prej enega od razpravljavcev opomnil, da je to razprava o stanju v
               slovenskem pravosodju in ne razprava o delovanju največje opozicijske stranke. Jaz se
               s to njegovo intervencijo ne morem strinjati, ker mislim, tako kot sem lahko mislil
               ob vrsti razprav na različnih izrednih in nujnih sejah tega visokega doma, ki so
               imele samo en namen. In to je generiranje nadaljnje erozije zaupanja v državo, v
               pravno državo, v njene institucije in ne nazadnje tudi v demokratične in pravne
               sposobnosti te naše skupnosti, da razrešujemo težave, v katerih smo se znašli, da
               rešujemo probleme te skupnosti.</p>
               <p>Zato moram na to gledati drugače. Ta današnja razprava je samo še eno nadaljevanje
               zgodbe o tem, kam pridemo zaradi toleriranja neodgovorne politike, kam pridemo, če je
               političnim ciljem in političnemu boju podrejeno vse, tudi resnica, tudi dostojanstvo,
               tudi spoštovanje institucij pravne države in države sploh, kot najbolj izrazitih
               zunanjih znakov tega, da smo država, da smo skupnost, ki se je na pravni način
               odločila, da bo skupaj sobivala, in si za to sobivanje določila tudi skupna pravila
               tega sobivanja.</p>
               <p>Justicija ima poveznjene, slepe oči, a mora imeti mirno roko pri presoji tehtnice
               pravičnosti in odprto in dobro srce. Mislim, da nam pri tem, ko v tej dvorani z
               lahkotnostjo delimo zelo težke sodbe, ko predvsem na eni strani te dvorane prepogosto
               umanjka politične kulture, na katero se hkrati velikokrat sklicujejo, ko velikokrat
               umanjka zaupanja v državo, spoštovanja v to državo, v spoštovanje demokratično
               sprejetih odločitev te države in tega naroda, takrat si res zaželim, da bi tudi mi
               imeli kdaj pa kdaj poveznjene oči, nekoliko mirnejšo roko pri presoji družbenih
               problemov in bistveno bolj odprto in pravično srce.</p>
               <p>Vem, da je sklicevanje pri tovrstnih temah vedno znova, tudi sam sem že velikokrat
               opozarjal na to, da te razprave ne služijo ničemur drugemu kot notranje političnim
               potrebam največje opozicijske stranke, ki dosledno ves ta mandat sledi geslu Tem
               bolje za nas, čim slabše za državo ali obratno Hujše bodo razmere v tej državi,
               boljše za nas.</p>
               <p>To je sprevržena logika, ki jo največja opozicijska stranka prakticira ves mandat in
               je vredna vseh obsodb. Bližamo se prazničnim dnem, ko bomo praznovali tudi dvajseto
               obletnico plebiscita, izraza te naše samostojnosti in enotnosti. Jaz bi si želel, da
               bi v teh dneh znali izpričati tudi malo več prizanesljivosti, strpnosti in
               prijaznosti. Brez tega, da bomo v tem političnem prostoru pripomogli nekaj več
               enotnosti pri soočanju z družbenimi problemi in soočanju drug z drugim, ne bomo mogli
               premagati velikih izzivov, ki pred tem narodom stojijo. V to sem trdno prepričan in
               počasi gremo naprej. Počasi, kljub vsem blokadam, vsem pastem in vsem napadom, tudi
               opozicije, skušamo reševati nakopičene težave te družbe in pri mnogih stvareh smo
               uspešni. Ne tako, kot bi si želeli, ne brez napak, ampak vendarle z eno dobro voljo,
               ki skuša pogledati izza političnega boja in izza političnih interesov in se vprašati,
               kaj moramo storiti za to, da naredimo nekaj dobrega za to državo. Statistika je samo
               eden od izrazov. V sodstvu in v pravosodju bomo zelo težko pristali na to, da bomo
               samo skozi statistične vatle merili njegovo uspešnost, ker je veliko pomembnejše
               vprašanje, ali je njegovo ravnanje zakonito in pravično. A vendar, ko sem prebiral
               gradiva, ko sem prebiral podatke, ki jih je danes v svojem odličnem in odločnem
               nastopu, za katerega mu tudi čestitam, nanizal gospod minister, ne morem mimo
               prepričanja, da tudi v pravosodju stvari premikamo na bolje, in da je napačen vtis,
               da je pravna država nehala funkcionirati. Še enkrat bom dejal, to je izjemno nevaren
               vtis, ki ga z velikim zanosom podpihujete in ki ga, žal, naj mi bo tokrat dovoljeno,
               da se obregnem tudi ob medijski prostor, uspešno podpihujejo tudi mediji. Pri tem ne
               želim reči, da je vse, kar se v tej državi zgodi, v redu in fajn. Marsikaj je žal
               narobe, ampak mislim, da, če bomo nadalje rušili institucije te države, ki so tukaj
               zato, da te stvari preganjajo in ustrezno sankcionirajo, si delamo s tem prekleto
               slabo uslugo. Jaz se bom s svojim ravnanjem ob glasovanju o današnjih sklepih ponovno
               uprl temu, da bi bila država vedno znova na tapeti notranjepolitičnih interesov, ne
               pa dela zato, kaj je v tej državi treba narediti, da nam bo vsem skupaj bolje in za
               skupno dobro.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Germič, pripravi naj se gospa Irgl.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala za besedo.</p>
               <p>Bom rekel sam, poslušam razpravo včeraj in danes tukaj, seveda si sam postavljam
               vprašanje o moji vlogi kot poslancu, na kakšen način naj opravljam to poslanstvo, h
               kateremu se kot poslanci sicer nismo tako zavezali, kot ga podpiše vsak minister.
               Torej, da odgovorno krepim inštitute te države, da odgovorno prispevam k temu, da
               zagovarjam neodvisnost treh vej oblasti. Ko danes v tej razpravi poslušam navedbe, za
               katere lahko zelo hitro ugotovimo, da so nepopolne, da so ciljane drugače, kot je
               bilo nekaj rečeno, in na ta način zgreši tisto poanto, ki jo je nekdo v nekem
               kontekstu ali izrekel ali zapisal. Če prevzemamo to odgovornost, da želimo imeti
               pravno državo, in jaz sem zelo podpiral in podpiram stališča, ki jih zagovarja ta
               stranka, da je edina prava pot, pravna pot in seveda, ko danes govorimo o tem, da na
               eni strani zagovarjamo usmeritve poti te države, ki vodita v pravno državo za dve
               skupini ljudi, za povprečne in za neke elite, se seveda ne morem znebiti občutka, da
               vse v to kampanjo peljemo zato, ker se na drugi strani zategujemrežo, v katero se
               lovijo velike ribe. Če je namen današnje razprave, da se seveda vzpostavljajo dvomi v
               institucije, ki bi morale te primere pripeljati v epilog, in tukaj se strinjam in
               tudi tukaj polagam ministru na srce, da bo seveda vse te obveze, ki jih je danes tudi
               izrekel, da se bo krepila posebna tožilska skupina za pregon gospodarskega kriminala,
               da seveda bo pripravljen zakon, ki bo omogočal obratno dokazno breme za vse tiste, ki
               si niso pridobili premoženja na pošten in korekten način, in da seveda se bo na teh
               primerih jasno videlo, da besede, ki jih je danes izrekel tukaj minister, niso le
               besede, ampak bodo potrjena tudi dejanja v pravno državo in Republika Slovenija kot
               pravna država bo veljala za vse, kar seveda mora biti sporočilo tudi iz te<gap n="..."/> <stage>/
               izklop mikrofona/</stage></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Irgl, pripravi naj se gospod Žnidaršič.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Najlepša hvala za besedo. Spoštovani predsedujoči, spoštovani minister, poslanke in
               poslanci!</p>
               <p>Najprej gospodu Frangežu, ki je prej dejal, da mediji podpihujejo prikazovanje
               napačne slike o pravosodju. Če bi gospod Frangež dobro preletel današnji tisk, potem
               bi videl, da od včerajšnjih petih ur seje, ko smo seveda opravičeno razpravljali o
               stanju v pravosodju, ni bilo zapisanega niti enega samega stavka. Niti tega, da je
               seja potekala. Seveda se je pa zelo veliko na več straneh pisalo o brezplačnikih, to
               pa res. To se pa vedno zelo dobro pokriva v naših medijih. Ne bom ugotavljala, zakaj,
               ampak to je pač, taka je realnost v našem medijskem prostoru. Morda je res naročeno.
               To ne bi bilo nič čudnega, če bi bilo tako.</p>
               <p>Ampak začela bom tam, kjer je končal spoštovani minister za pravosodje, v svojem
               uvodnem nagovoru, kjer je dejal, da je treba dati kakšen dober predlog glede
               pravosodja. Če se ne motim, je kolega Vinko Gorenak dal sedem zelo dobrih predlogov v
               zvezi z izboljšavo pravosodja vse od spremembe Zakona o kazenskem postopku do
               spremembe Zakona o odvetništvu. O tem smo že večkrat govorili tudi na tej seji
               oziroma na seji Državnega zbora in pa tudi na Odboru za notranjo politiko, javno
               upravo in pravosodje. Ampak, če mi dovolite, bi vam tudi dala en predlog. Morda bi
               bilo dobro, če bi razmislili, če nekdo drug morda zasede vaše mesto, nekdo, ki bo
               morda imel več posluha in občutka za to, da se dejansko v pravosodju stvari ne
               odvijajo tako, kot bi se morale, in da ni vse tako rožnato, kot nam želite
               predstaviti. Včeraj smo vas približno eno uro poslušali v uvodnem nagovoru na Odboru,
               da je skorajda v pravosodju vse idilično, pa še zdaleč ni temu tako. Ni problem v
               tem, da imamo najboljše naprave v sodnih dvoranah, kot ste dejali v uvodu. Ni problem
               v tem. Hvala bogu, da jih imamo. Problem je v vsebini oziroma v tem, da se stvari in
               postopki pravzaprav ne premaknejo nikamor, sploh, ko gre za ljudi, ki so blizu
               politični levici. Tukaj imamo resne probleme in to ljudje pač vidijo, tudi če se še,
               ne vem, mečete na trepalnice, da temu ni tako, ampak žal dejstvo je, da tudi zadnje
               analize, ankete kažejo, da so ljudje izjemno nezadovoljni, tudi s sodstvom in tudi s
               pravosodjem v celoti.</p>
               <p>Sama sem mnenja, da je zelo dobro, da se danes opravi ta razprava o razmerah v
               pravosodju, da se opravi razprava o političnih vplivih nanj in seveda tudi o ukrepih
               za ureditev tega stanja. Predvsem sem mnenja, da je treba govoriti o tem, ker smo v
               zadnjem času priča zelo zanimivim kadrovskim podvigom v pravosodju. Pomembno je, da
               smo danes v tej državi v situaciji,,ko na čelu dveh najpomembnejših organov oziroma
               ministrskih resorjev v državi stojita zelo pomembna predstavnika LDS-a. Tako ena
               stranka obvladuje pravosodje in notranje ministrstvo, želja je seveda tudi še po
               prevladi nad tožilstvom. Ampak zanimivo je to, da se je ravno ta stranka v svoji
               referendumski kampanji največkrat opredeljevala in imela velike besede o pravni
               državi, socialni državi in spoštovanju človekovih pravic. Ampak postavlja se resno
               vprašanje: Koliko je dejansko ostalo od te pravne države, za katero vi, spoštovani
               minister, trdite, da obstaja, in da smo v tej državi vsi enaki pred zakonom? Zanima
               me tudi: Koliko je dejansko ostalo od socialne države in koliko je ostalo od
               spoštovanja človekovih pravic in demokratičnih standardov?</p>
               <p>Že približno leto in pol nazaj sem opozarjala na to, da pod to oblastjo prihaja do
               drastičnega padca demokratičnih standardov. Seveda so se v koalicijskih strankah
               nasmihali, posmihali, smejali, ampak danes jih je na to opozorila tudi tujina. Danes
               se Slovenija ne uvršča več med demokracije, ampak med poldemokracije. Čeprav
               vprašanje, če smo sploh v Sloveniji imeli kdaj tisto pravo demokracijo, verjetno je
               bila bolj navidezna, ampak danes so nam pa to povedali dejansko tudi še v tujini.
               Mogoče bi bilo pa zdaj prav, da se resno zamislimo nad takšnim položajem, da ne boste
               rekli, da govorimo samo v opoziciji tako, ampak tudi tuji strokovnjaki na to
               opozarjajo. Seveda pa ni nič čudnega, da se soočamo s takšnim stanjem v tej državi,
               če pa imamo oziroma se nam dogajajo Ertli, Masleše, Fišerji, Titove ceste in tako
               naprej.</p>
               <p>Spoštovani minister, že včeraj, danes pa ponovno, ste dejali,da ne obstajata dve
               državi, se pravi, ena za elito, ena za navadne državljane. Mogoče tako razmišljate
               vi, ker gledate z nekega drugega zornega kota, ker ste bližje tej eliti. Ampak
               verjemite mi, da ljudje, ki pa komaj preživijo mesec, pa dejansko nimajo občutka, da
               živimo v enaki pravni državi, kjer bi bili vsi enaki pred zakonom. Na eni strani
               imamo posameznike, ki nimajo niti za osnovno dostojno preživetje, na drugi strani pa
               posameznike, ki enormno bogatijo na račun države in so celo zelo blizu tudi
               predsedniku vlade. To so zelo pomembne primerjave, ki kažejo, da stanje v tej državi
               ni dobro in da to vsekakor ni pravna država, še manj pa socialna, čeprav je to
               zapisano v Ustavi Republike Slovenije.</p>
               <p>Poglejmo samo afero, ki je bila danes že večkrat izražena, pa se o njej naj ne bi
               smelo preveč govoriti, afera bulmastifi, ampak je dobro, da se o tem govori, ker gre
               pravzaprav za pravi šolski primer, kjer je v celoti odpovedala pravna država. Dejstvo
               je, da še posebej pod to oblastjo imajo nekateri več pravic, ker pač pripadajo neki
               družbeni eliti, ki je močno povezana s politično levico. Izjemno hitro so se namreč
               izpeljali postopki vrnitve psov lastniku, čeprav so vse nadzorne institucije
               dokazale, da so psi nevarni in da se ne smejo vrniti lastniku in da lahko povzročijo
               nove napade Ker so bila tukaj dobra poznanstva, povezave med ljudmi, se je to zgodilo
               in to izjemno hitro, čez noč. V nasprotnem primeru, ko pa je gospod Meglič terjal
               samo tisto, kar mu pripada, in je njegova pravica, ker je bilo konec koncev
               dotaknjeno njegovo življenje, pa sodni mlini meljejo izjemno, izjemno počasi. Ne vem,
               zakaj. To zame ni pravna država, še najmanj pa to država, kjer bi bili vsi enaki pred
               zakonom. Tudi varuhinja človekovih pravic se je ob poročilu varuha oktobra letos
               javno spraševala, ali smo še socialna država ali smo še pravna država. Tudi Komisija
               za peticije ter človekove pravice in enake možnosti se je večkrat ukvarjala s temi
               vprašanji. Varuhinja je precej časa opozarjala na sodne zaostanke kljub projektu
               Lukenda, ki so ga izpeljali v prejšnjem mandatu. Zaostanki so še vedno tukaj. Se
               pravi, pravosodje vendarle ni tako rožnato. Varuhinja opozarja tudi na nezadovoljstvo
               z delom sodnih izvedencev, opozarja na nezadovoljstvo ljudi nad delovanjem
               odvetnikov, opozarja na neenakosti, ki se vršijo znotraj države. Se pravi, tega si ne
               izmišljujemo mi v opoziciji, ampak na to opozarjajo ljudje, ki so na ključnih
               položajih v tej državi. To so ljudje, ki imajo neko težo in so zavezani varovanju
               pravne, socialne države in spoštovanju človekovih pravic. In opozarjajo točno na to,
               na kar opozarjamo tudi mi v opoziciji. Seveda pa ne moremo tudi mimo gospodarskega
               kriminala. Dejstvo je, da so vsi pokazatelji pokazali, da je Slovenija pogrnila na
               področju omejevanja gospodarskega kriminala in da je sodelovanje policije ter
               pravosodja ter ostalih nadzornih funkcij slabo, ključno pa je vmešavanje politike v
               delo policije in to je velik problem. Včeraj ste dejali, da je sodstvo do konca
               pripeljalo kar nekaj primerov gospodarskega kriminala. Ti procenti so bili izjemno
               nizki, pa vendarle nekaj je bilo storjenega, ampak v večini je šlo za kurje tatove,
               ki jih je treba preganjati, ampak najprej je treba poskrbeti za tiste, ki so to
               državo pripeljali danes sem, kjer smo, ampak teh se pa ne preganja. Tukaj je neko
               drugo merilo. Dejstvo je, da rezultati kažejo, da do sedaj sodstvo še ni imelo
               oziroma obravnavalo konkretnega odmevnega primera na področju gospodarskega
               kriminala, ki bi mu stopilo na prste. Kje imamo Vegrad? Kako je s Talumom? Dobro,
               Talum, vemo, da je šlo oziroma gre za konflikt interesov, ampak ker je prvi človek
               Taluma pripadnik Socialnih demokratov oziroma njihov član, se seveda nič ne zgodi, to
               je jasno.</p>
               <p>Kaj je z zadevo Merkur, Pivovarno Laško, Istrabenzom? Kaj je z vprašljivimi posli
               ljubljanskega župana? Skratka, tukaj imamo veliko, veliko stvari, ki se ne pripeljejo
               nikamor. Žal jaz osebno ne morem govoriti, da živimo v državi, ki je za vse enaka, in
               sploh o tem, da je to pravna država. Tukaj bi želela ponovno od vas odgovor, kje vi
               vidite te konkretne primere, pa ne mi naštevati kurjih tatov v primeru AMZS, ki jih
               je treba preganjati, da ne bo pomote, ampak kakšen konkreten velik odmeven primer,
               tako kot se, recimo, dogaja na Hrvaškem. Najlepša hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Žnidaršič. <stage>(Ga ni.)</stage> Gospa Črnugelj. Pripravi naj se gospod
               Petan.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo. Lepo pozdravljeni kolegi in kolegice!</p>
               <p>Moram priznati, da sem premišljevala, ali bi se sploh oglasila danes na tej seji
               glede na to, da nisem članica matičnega delovnega telesa in da ni ravno lepo upadati
               v delo drugega. Pa vendarle je bilo izrečeno toliko tega in glede na to, da sem
               premišljevala in prebrala eno misel, da je premišljevanje delo in da je misel dejanje
               in dejanje je tudi delo, sem se vendarle odločila le nekaj povedati, predvsem pa, ker
               je naša Zakonodajno-pravna služba izrekla dokaj slabo mnenje o pripravljenem gradivu.
               Zakaj prihaja do takšnih situacij, da moramo nenehno ugotavljati, da so nekatera
               gradiva, ki jih tukaj v parlamentu, v centru neke demokracije, sprejemamo na mizo in
               obravnavamo. Zakaj tako šibko znanje oziroma šibka moč argumentacije? Demokracija je
               sigurno zapleten proces, zapletena zadeva, katere se moramo učiti vsi. Moramo se
               učiti strpnosti, komunikacije, tudi poslušati in slišati in moramo se tudi učiti
               videti. In ne nazadnje med seboj tudi pogovoriti in dogovoriti. Kot taka je
               demokracija proces, ki bo trajal in bo v tem nastajanju še dolgo dolgo trajal, glede
               na to, koliko smo nekateri stari in učenja sposobni in željni. Jasno je, da je
               zibelka demokracije v Ateni in demokracija zorela v zlatem obdobju Aten in da smo
               sedaj v času krize in da ta kriza izkazuje svojo moč oziroma nemoč. In če bi, recimo,
               z nekim argumentom ali oceno demokracije označila to današnje gradivo, bi lahko
               rekla, da ni ne moč in ne premoč, ampak mogoče celo izraz nemoči.</p>
               <p>Pa vendarle, glede na to, da so argumentacije ministra in tudi drugih, ki so danes
               govorili, bile dokaj močne, bom prebrala zlato misel, in sicer misel o resnici:
               <q>"Resnica ni sestavljena iz delov. Resnica je samo ena, celovita in neločljiva in je
               taka v vseh časih, v preteklosti, sedanjosti in prihodnosti. Resnico lahko primerjamo
               z obokom. Če odpade samo ena opeka, se poruši cel obok. Ponarejanje in ponarejen
               novčič je bil sprejet v 99 trgovinah. V stoti pa ga ne bodo sprejeli."</q> To misel je
               izrekel Mahatma Gandhi. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Petan. Sledi gospod Zalar.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Najprej bi postavil vprašanje, ki je bilo ministru danes že postavljeno: Ali drži,
               da je bil iz zapora izpuščen gospod Šuštar? To je tisti, ki je bil ob svojem velikem
               soju žarometov, ne vem, če si je zaslužil takšno stvar, ampak to ni važno. Sedaj je
               prestajal kazen. Po podatkih, informacijah, ki jih imamo, da naj bi bil izpuščen, in
               to kljub temu, da je komisija v zaporu, kjer prestaja kazen, bila proti. Vi, gospod
               minister, pa bi naj, zato vas sprašujem, pa bi naj odredil, da lahko odide na
               prostost. Ne vem, če je postopek takšen. Zato vas sprašujem, da bomo obveščeni, da
               bomo imeli prave podatke, da ne bomo koga obtoževali po nepotrebnem. Torej, ali je
               bil gospod Šuštar res izpuščen na vašo intervencijo?</p>
               <p>Sedaj pa drugo, tudi jaz sem se zamislil ob tej razvrstitvi angleškega ekonomista,
               ki sestavlja lestvico demokracij. Tu je Slovenija, ko je komaj prišla na lestvico
               popolnih demokracij, že padla med države, ki nimajo popolne demokracije. In k temu
               prav gotovo pripomore tudi splošno stanje v državi in prav gotovo tudi stanje v
               sodstvu. Dejstvo pa je tudi, da tudi sam soglašam s tem, da je pri nas pravna država
               na pogrebu. Seveda k temu nekateri pripomorejo več, drugi manj. Prav gotovo. Tudi sam
               sem prepričan, da imamo dve pravni državi, eno za tiste, ki spadajo pod tako
               imenovane lobije, ki imajo dostope, ki jih drugi nimajo, in tiste navadne državljane.
               Ne nazadnje na to lestvico lahko pridemo, če naš predsednik državljane razporeja med
               prvorazredne in drugorazredne. Drugorazredni so tisti, o katerih se noče pogovarjati.
               To so tisti, ki so bili umorjeni po II. svetovni vojni brez sojenja ali pa z
               revolucionarnim sojenjem. O teh se noče pogovarjati, so drugorazredni. Prvorazredni
               pa, ne vem, ali so tisti, ki so jih pobili?</p>
               <p>Drugo, prav gotovo je tudi to, da, če sam predsednik države razvršča državljane na
               tiste, ki jim je treba dati še eno priložnost, če naredijo napako, in na tiste, ki
               jim te priložnosti ne bi dal. Tako da tudi to pripomore, da smo potem država, ki
               zdrsne navzdol pri demokraciji. Potem se čudimo in iščemo vzroke tam, kjer jih ni.</p>
               <p>Komentiral bi samo še naslednje. Včeraj se je v medijih pojavila informacija o
               odmevnem procesu - upam, da mi ne boste prepovedali, da bi govoril o konkretni
               zadevi. To je bilo v medijih in si ne bom ničesar izmislil, samo prebral bom nekaj.
               Gre za odmevno sojenje druščini preprodajalcev mamil na celjskem okrožnem sodišču.
               Gre za državljane Slovenije, Bosne in Hercegovine, Alžirije in Kosova, kjer je
               odvetnica obtoženih 60-krat klicala kronsko pričo, kako naj govori na sodišču.
               60-krat! Če to kaj pripomore k ugledu sodstva in v sodni veji, niso prav nič
               problematizirali te zadeve. Če se je to res zgodilo, in jaz ne dvomim v to, ker do
               zdaj ni nihče zanikal, kar je žalostno, se pravi, da je to res, je pa še bolj
               žalostno. Če to drži, potem se ne smemo čuditi, če na vseh lestvicah ta trenutek v
               Evropi ali v svetu padamo za deset, dvajset mest in da tudi s takšnimi dejanji, ki pa
               se jih ne obsoja, v čemer je problem, prav gotovo ne pripomoremo k ugledu sodstva.
               Toda za to nismo mi krivi. Za to se jaz ne čutim prav nič krivega, da bi vplival na
               ugled sodstva ali kateregakoli sodišča, ker sem samo prebral, kar je pisalo v
               medijih. Jaz nisem kriv za to. Pač pa so krivi tisti, ki to delajo, pa se v sistemu
               nič ne zgane. Da se kaj dogaja, to človek razume, ampak da se sistem, ki bi moral to
               nadzirati in kaj povedati o tem, nič ne zgane.</p>
               <p>Samo toliko. Pričakujem pa, gospod minister, odgovor v zvezi z gospodom Šuštarjem.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod minister za pravosodje Aleš Zalar. Pripravi naj se Janko
               Veber.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa.</p>
               <p>Začel bom s tem, da se v vseh državah sveta odnos ljudi, širše javnosti, ne samo
               politike, do pravosodja gradi zlasti skozi dve izkušnji. Ena je neposredna izkušnja,
               ki jo imajo ljudje s pravosodnim sistemom. Druga je posredna, to je tista, ki jo
               dobijo samo preko tega, kar izvedo iz medijev ali kar jim povedo drugi ljudje.</p>
               <p>Najprej glede neposredne izkušnje naših ljudi z našim pravosodjem. Izjemno veliko
               število ljudi se obrača na naša sodišča. Ne bom rekel, da je to nenormalno. To je
               očitno posledica več vzrokov. Tudi tega, da smo še mlada država, tudi tega, da se pri
               nas ljudje postopoma zavedajo vseh pravic, ki jih imajo in ki jih lahko tudi sodno
               iztožijo, če je to potrebno. To je gotovo eden od vidikov. Drugi vidik je ta, da so
               učinki mednarodne krize močno vplivali na situacije, v katerih so se ljudje znašli,
               ne samo pri zaposlitvah, ne samo pri plačilni nedisciplini, tudi, pri družinskih
               sporih. Vse to je izredno vplivalo na to, da se ljudje obračajo na sodišča. Zato ni
               mogoče govoriti, če primerjamo podatke za lansko leto, ko se je 930 tisoč strank
               obrnilo na naša sodišča – 930 tisoč! –, torej, ni mogoče govoriti, da ljudje in
               pravne osebe našemu sodstvu ne zaupajo. Ker, če mu ne bi zaupali, potem se sploh ne
               bi obračali nanj. Očitno mu zaupajo, očitno imajo velika pričakovanja v razmerju do
               tega, kaj lahko dosežejo na sodiščih. Frustracija, ki jo stranke doživljajo, je, da
               svoj spor izgubijo. Če upoštevate, da je pred našimi sodišči več kot 95 % vseh
               sporov, civilnopravnih sporov, torej sporov med posamezniki, sporov med podjetji in
               tako dalje, potem si lahko predstavljate, da je vsaj ena od strank v sporu, ko
               sodišče presodi, nezadovoljna s tistim, ker ni v skladu z njenimi pričakovanji. Del
               tega nezadovoljstva seveda izvira tudi iz tega in več kot je takih sporov in več kot
               je strank, ki se na sodiščih pravdajo, večji je delež tistih, ki so nezadovoljni z
               rešitvijo. Rešitev je torej tu, ampak stranka ni z njo zadovoljna.</p>
               <p>Drugi vir nezadovoljstva je pri tistih strankah, ki čakajo na sodno presojo. Tu
               imamo sredstva, tu imamo poti, tu imamo možnosti in stranke naj jih tam, kjer jih še
               niso, izkoristijo. Lahko se obrnejo tudi name, kot na ministra za pravosodje. Zakon
               namreč omogoča, da v takem primeru zahtevam od sodišča pojasnilo, ali so tu kakšne
               ovire za prepočasen potek sojenja, lahko zahtevam tudi pospešitev odločanja.
               Predsednik sodišča lahko tu odredi sodniku, da razpiše obravnavo in podobno. Mi imamo
               mehanizme, ki to omogočajo in tiste frustracije ljudi, ki izvirajo iz tega, da še
               čakajo, tiste so rešljive na način, kot sem povedal, v skladu z zakonitimi potmi.</p>
               <p>Potem imamo pa seveda drug vidik videza delovanja našega pravosodja. Ta pa je tisti,
               ki je povezan s tem, kaj mediji sporočijo ljudem. Mediji sporočajo ljudem samo o
               aktualnih, recimo jim včasih tudi razvpitih primerih. Danes so bili tu že omenjeni
               primeri: Vegrad, Prevent, SCT, Istrabenz, Laško, Intereuropa in tako dalje. Če
               sklepam po medijskih zapisih, so, ko gre za kazenskopravne vidike v zvezi s
               poslovanjem teh gospodarskih družb, postopki v teku v vseh teh primerih. Ti postopki
               so v različnih fazah. Vlada je v zvezi z Vegradom posebej pridobila poročilo
               tožilstva, kako je s temi postopki, in je bil tudi predstavljen. Nekatere zadeve so v
               predkazenskem, nekatere so že v kazenskem postopku. Tu torej stvari gredo po svoji
               zakoniti poti. Ampak ni pa mogoče preskakovati. Ni mogoče, čeprav bi si to in to je
               razumljivo, marsikdo to želel, da bi že jutri dočakali pravico, kakršna koli že bo, v
               obliki obsodilne, zavrnile ali oprostilne sodbe. Ampak ni mogoče preskočiti
               procedure. Ni mogoče storiti tistega, kar izhaja, recimo, iz znamenite pravljice
               Alica v čudežni deželi. Najprej obsodba, potem pa sojenje, zato ji odsekajmo glavo.
               Tako ne gre. V pravni državi ne. Vsak sodni postopek, tudi kazenski, terja svoj čas.
               Terja določeno tehtanje, ki ga mora opraviti sodišče in to naša sodišča počnejo.
               Seveda pod pogojem in ta je ključen, da se tožilci odločijo za kazenski pregon.
               Kajti, če ni tožnika, ni sodnika. T je treba zelo jasno razmejiti vloge. Tožilec je
               tisti, ki opravi prvo presojo in šele, če presodi, da gre za utemeljenost suma, da je
               bilo storjeno kaznivo dejanje, sledi kazenski postopek.</p>
               <p>Postopki torej tečejo zoper zelo, zelo različne ljudi. Malo bolj in malo manj
               vplivne. Ampak trditev, da pa postopki ne tečejo zoper ljudi, ki so blizu politični
               levici, zaradi vpliva vladajoče politike na to, to pa je absurdna trditev, ki jo je
               izrekla gospa Irgl. Ker bi v bistvu to pomenilo, da Vlada nadzira generalno državno
               tožilko in ji daje usmeritve, da naj na nižjem nivoju ne preganjajo tistih ljudi, ki
               so politično blizu tej vladi. Mislim, da je to več ali manj vsakomur jasno, da ,če je
               kaj absurd, bi bil pa to. Predvsem pa ne pričakujte, da bi se Vlada vpletala v
               konkretne postopke. Katera koli, ne ta, ne kakšna druga. Ker je to pa potem konec
               pravne države. Potem bomo imeli pa res klinično mrtvo pravno državo. Tu nima politika
               kaj početi. Politika pa lahko zagotovi tožilcem in sodnikom orodja za to, da bodo
               učinkoviti, in to počnemo.In o tem sem danes že veliko govoril.</p>
               <p>Zelo veliko se je naše ministrstvo in vlada ukvarjala s socialno državo, kar je bilo
               tudi danes namreč vprašanje, kje pa je socialna država. Če pomagam to vprašanje še
               bolj natančno definirati: Kje pa je socialna država na področju pravosodja, kaj pa je
               ta vlada in to ministrstvo naredilo na področju socialne države v pravosodju? Pa
               poglejmo, mi smo v zvezi s tem najprej poskušali dati večjo zaščito žrtvam kaznivih
               dejanj in to najbolj ranljivim družbenim skupinam. To so otroci, to so invalidi, to
               so žrtve družinskega nasilja. Vsem njim smo zagotovili izplačilo odškodnin, če bodo
               postali žrtve kaznivih dejanj. Upamo seveda, da ne in da bo tega čim manj, ampak vsi
               vemo, da se temu ne bo mogoče v celoti izogniti. V takšnem primeru bodo dobili
               odškodnino od države neposredno. Pa ne samo ti, tudi druge žrtve kaznivih dejanj bodo
               lahko dobile odškodnino od države, če se bo izkazalo, da storilec ne more izpolniti
               pravnomočne sodbe oziroma sodne izvršbe, če torej ni mogoče seči na premoženje
               storilca. V tem primeru bo tudi država plačala odškodnino žrtvam kaznivih dejanj.
               Zelo pomemben socialni element smo pripeljali v področje kaznovalne politike.</p>
               <p>Nadalje, spremenili smo Zakon o sodnih taksah. Nekatere sodne takse smo občutno
               znižali, občutno znižali! Tukaj se Slovenija zelo razlikuje od vrste drugih evropskih
               držav, ki so zaradi hudih pritiskov na državne proračune zviševale sodne takse in jih
               še zvišujejo. Ravno včeraj sem prebral eno poročilo Komisije za učinkovitost
               pravosodja pri Svetu Evrope, ki predstavlja ukrepe nekaterih držav, ki zvišujejo
               sodne takse, ker skušajo s tem pridobiti več prihodkov v državni proračun. Mi smo se
               zavestno odločili, da tega ne bomo storili zaradi negativnih posledic za posameznika.
               Pa ne samo to. Določili smo cenzus za oprostitev plačila vseh sodnih taks za
               vsakogar, ki je upravičenec do denarne socialne pomoči. To je velik element socialne
               države, ki smo ga pripeljali v sodne postopke. Poleg tega naj opozorim, da imamo za
               ljudi in za pravne osebe dokaj ugoden dostop do brezplačne pravne pomoči. Do
               zastopanja in svetovanja pri odvetnikih. Brezplačno spet ta strošek bremeni
               državo.</p>
               <p>Potem smo pripeljali socialni moment v stečajne postopke in to na več načinov. Enega
               se boste morda spomnili, ker ga je Vlada podprla včeraj v zvezi z avtentično razlago
               insolventnega zakona, ki bo omogočil izplačilo odpravnin tudi tistim delavcem, ki so
               v tem trenutku v podjetjih, ki so predvsem v poravnavi oziroma so bili pred tem
               odpuščeni oziroma jim je prenehalo delovno razmerje. Ampak to ni bilo vse. Mi smo
               uvedli sistem neizpodbojne domneve, da, če podjetje ne izplačuje plač ali ne
               obračunava prispevkov tri mesece zapored, je to avtomatična možnost za začetek
               stečajnega postopka, ki seveda delavcem omogoča, da prejemajo nadomestila iz
               jamstvenega in preživninskega sklada. Da torej niso v nekem vakumu, kjer nimajo
               možnosti, da pridejo do minimalnih nadomestil. Mi smo v Zakonu o izvršbi in
               zavarovanju vzpostavili mnogo socialnih elementov, ker smo omejili izvršbo v tistem
               delu, ko bi lahko segla na preživninske dolžnosti posameznika, da ne bi trpeli
               njegovi družinski člani oziroma tisti, ki jih je dolžan preživljati. Skratka, vrsto
               socialnih korektivov smo v teh dveh letih sprejeli, da bi ljudem olajšali dostop do
               pravice.</p>
               <p>V zvezi z zloglasno zadevo bulmastifi se ves čas skuša prikazati dvojna merila. Ne
               gre za dve pravni državi. Bolj gre za vprašanje, ali ima tukaj država dvojna merila.
               Mislim, da je prav, da se tukaj pojasni naslednje. Ko gre za vprašanje, ali vrniti
               pse ali ne, o katerem je odločal upravni organ, je ta upravni organ o tem odločal v
               upravnem postopku. Sodna odločitev je bila izdana v okviru postopka za izdajo začasne
               odredbe, ki je po zakonu ekspresen postopek, ki se izvede brez obravnave, kjer mora
               sodišče takoj odločiti, ampak to je, poudarjam, začasna odločitev. Ko pa gre za
               vprašanje odškodnine, ki nekomu pripada zaradi dejanja, ki je bilo protipravno in je
               povzročilo škodljive posledice, pa je to pravdni postopek, je to popolnoma drug
               postopek, ki se vodi pred popolnoma drugim organom in po čisto drugačnih pravilih
               igre. In ti dve situaciji primerjati z istimi vatli, je popolnoma nekorektno. Vsak
               pravnik to ve. To ne pomeni, da opravičujem dolgotrajnost postopka, o katerem ste
               govorili, kjer oškodovanec, gospod Meglič, uveljavlja odškodninski zahtevek.
               Absolutno tega ne opravičujem. Ne poznam pa okoliščin te zadeve, da bi lahko sodil o
               tem, ali gre za neutemeljeno zavlačevanje ali gre za zelo kompleksen spor, v kateri
               fazi sploh je ta zadeva. Teh podatkov kot minister nimam in zato o tem ne želim
               ugibati. Varuhinja človekovih pravic je večkrat v letnem poročilu in v pogovorih, ki
               smo jih imeli z njo na Ministrstvu za pravosodje, izrazila zadovoljstvom nad
               napredkom, ki je bil dosežen pri zagotavljanju uresničevanja pravice do sodnega
               varstva. Večkrat. Napredek je ugotovila. Ni res, da idealiziramo to stanje. Nikoli
               nismo trdili, da je stanje idealno. Nikoli tudi ne bo idealno, ker po naravi stvari
               ne more biti idealno. Sodni postopki so vedno reaktivni, so reakcija na nekaj, kar se
               je zgodilo in kjer je potem treba iskati materialno resnico, kaj se je zgodilo. In
               seveda, ker so reaktivni, so tudi daljši. In ker so tukaj zelo natančna pravila igre
               za to, da je to postopek, ki je pošten do vseh udeležencev v sporu, po naravi stvari
               to nekaj časa traja.</p>
               <p>Ko gre za sodelovanje policije in tožilstva, omenjeno je bilo, da je to sodelovanje
               slabo. Ne vem, na čem temelji taka ocena. Lahko pa povem, da je Vlada nedavno
               sprejela uredbo o sodelovanju policije in tožilstva, pa ne samo teh dveh organov,
               ampak tudi vseh drugih organov, ki so lahko kakorkoli vključeni v preiskovanje in
               odkrivanje in pregon kaznivih dejanj. To velja za Urad za preprečevanje pranja
               denarja, pa protikorupcijsko komisijo pa Agencijo za trg vrednostnih papirjev in še
               vse druge regulatorje, ki imajo specialna znanja na posameznih področjih. Ta uredba
               zelo natančno določa, kako so se ti organi dolžni medsebojno obveščati, si
               izmenjavati informacije, sodelovati. Hkrati smo vzpostavili podlago v Zakonu o
               kazenskem postopku, da tožilci oblikujejo posebno specializirano skupino, kamor
               vključijo strokovnjake s teh področij, da jim pomagajo sestavljati obtožne akte. Mi
               smo torej dali tožilcem več orodij, kot so jih imeli do nedavnega, da bi bili lahko
               uspešnejši pri pregonu gospodarskega kriminala. Seveda, tisti ki storijo kaznivo
               dejanje s področja gospodarstva, že po naravi stvari niso kurji tatovi, ne morejo
               biti kurji tatovi in ta primerjava je ne ustrezna. Namreč, to je bilo v razpravi
               gospe Irglove izrecno izpostavljeno, češ, da se preganja samo tiste kurje tatove v
               okviru gospodarskega kriminala, ki pravzaprav predstavlja neke vrste bagatelo na tem
               področju. To čisto ne drži. Res pa je in tukaj se pa strinjam, da bi bila lahko
               uspešnost pregona tožilcev na tem področju pri zahtevnih oblikah gospodarskega
               kriminala večja, kot je, in s tem se strinjajo tudi tožilci. Tudi generalna državna
               tožilka. Mislim, da moramo mi vsi skupaj naš skupen napor usmeriti v to, da jim to
               tudi omogočimo. Omogočili jim bomo predvsem s tem, da jim, kot sem rekel, damo na
               razpolago ustrezna orodja, če jih potrebujejo, in po drugi strani da jih ne
               obtožujemo vse vprek nesposobnosti. To ne pomeni, da so brezmadežni, in to tudi ne
               pomeni, da so neodgovorni, da niso dolžni nikomur polagati računov za to, kar
               počnejo. Mi imamo natančna pravila, po katerih se ta odgovornost ugotovi. In se je,
               večkrat sem že poudaril, ugotavljala in ugotovila, ne samo v razmerju do tožilcev,
               tudi v razmerju do sodnikov. Takšnih primerov si sicer kot minister ne želim. Upam,
               da jih bo čim manj, ampak če se zgodijo, potem je dolžnost sodstva in tožilstva, da
               takšne primere hitro odkrijejo in hitro sprejmejo odločitev, ali je treba uveljaviti
               odgovornost posameznika.</p>
               <p>Ko gre za vprašanje, ki je bilo postavljeno, kdaj bomo doživeli da bodo konkretni
               primeri v postopkih, tako kot na Hrvaškem. Jaz si ne želim tega, kar se dogaja na
               Hrvaškem. Za Hrvaško je znano, da ima mnogo hujše probleme s sistemsko korupcijo,
               tudi politično korupcijo kot pa Slovenija. To je neprimerljivo stanje. Ampak po drugi
               strani to ne pomeni, da smo mi v Sloveniji naravno imuni na korupcijo. Nismo. To
               dokazujejo tudi nekateri kazenski postopki, na žalost, tudi zoper nekatere, ki sedite
               v tem Državnem zboru.</p>
               <p>Odgovor na vprašanje v zvezi z zadevo Šuštar. Jaz sem to preveril, ta gospod naj bi
               bil pogojno odpuščen. Seveda minister za pravosodje s tem nima nič. Prvič, pravzaprav
               sem slišal za ta primer, tako da odločno zavračam insinuacije, da naj bi jaz
               interveniral v tej smeri. O pogojnih odpustih odloča posebna tričlanska komisija, v
               kateri so vrhovni sodnik, vrhovni tožilec in predstavniki Ministrstva za pravosodje.
               Ta komisija je popolnoma samostojna. Nikoli ne obvešča ministra o tem, niti koga
               obravnava niti kakšne odločitve je sprejela. Minister nima v razmerju do te komisije
               nobenih pooblastil.</p>
               <p>Glede Celja in vprašanja, ko naj bi neka odvetnica 60-krat klicala kronsko pričo.
               Tudi jaz sem to prebral in se začudil. Ampak, ker ste se spraševali, kaj se bo zdaj
               zgodilo. Najmanj, kar se bo zgodilo, je, da bo sodišče v tej zadevi ocenilo, kakšna
               je verodostojnost takšne <q>"kronske priče"</q>. To je najmanj, kar se bo zgodilo. To je
               seveda v prvi vrsti naloga sodišča. Če pa tožilstvo, ki je stranka takšnega postopka,
               meni, da bi tu lahko šlo še za kaj več kot kršitev poklicne etike, pa ima vsa
               pooblastila, da ukrepa.</p>
               <p>Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Besedo ima gospod minister Aleš Zalar. Gospod Grims, se opravičujem.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Ja, najlepša hvala.</p>
               <p>Res, da je izjemno dolgo trajalo, očitno, da privre resnica na dan, je treba zelo v
               globine iti. To se je danes tako izkazalo, ampak zdaj mislim, da se je, če seštejemo
               zadnje besede, zelo jasno videlo, kakšno je dejansko stanje slovenskega pravosodja.
               Zelo malo možnosti je, da storilce velikih gospodarskih kriminalnih dejanj privedejo
               pred obličje pravice, iz mnogih razlogov, ki so bili danes že našteti. Če slučajno
               pridejo, se izkaže tista temeljna lastnost slovenskega pravosodja, ki jo politologija
               imenuje preprosto počasnost. Zadeve trajajo, trajajo, trajajo in praviloma absolutno
               zastarajo. Če slučajno pride do izreka sodbe, potem pristojni sodnik eventualno tudi
               piše kakšnih 6 mesecev obrazložitev tiste sodbe, pa zadeva zastara absolutno zaradi
               tega. Če je slučajno, v dveh primerih je tako bilo. Šlo je za Hit, gospod Danilo
               Kovačič, in šlo je za edini javnosti znan primer velike korupcije v javnem sektorju
               za nekdanjega državnega sekretarja, gospoda Borisa Šuštarja, izrečena sodba, potem je
               prej ali slej predčasno izpuščen ali pogojno ali pa je kar oproščen. V vsakem primeru
               je na prostosti. Kakšen je signal, ki ga daje slovensko pravosodje vsem, ki jih
               srbijo prsti in imajo v gospodarstvu priložnost, da zlorabijo svoj položaj? Zelo
               enostavno, prost lov, lov je odprt. Sezona lova se je začela že zdavnaj. Potem
               govorimo o tem, da imamo pravosodje, ki dobro deluje, in se čudimo in vijemo roke v
               Vladi in vladajoči koaliciji, kako nam lahko The Economist stori tako hudo krivico,
               da nas uvrsti med države, v katerih demokracija ni več popolna, ampak je okrnjena.
               Okrnjena pa je, ker pravna država ne deluje tako, kot bi morala. To potem učinkuje na
               vse druge podsisteme družbenega življenja. To učinkuje na slabše rezultate v
               gospodarstvu. To učinkuje na to, da potem kar poslušam, na Gorenjskem mali in srednji
               podjetniki sploh ne načrtujejo več ničesar drugega kot to, da bodo čim prej prenesli
               sedež podjetja preko meje v sosednjo Avstrijo, pa ne samo z Gorenjske, poznam tudi
               kakšen primer iz Novega mesta, pa s Koroške, pa še iz kakšnega dela Slovenije, ki
               razmišlja samo še o tem. Zakaj? Ker imajo tam delujoč sistem pravosodja. Ker tam ve,
               da ne bo žrtev finančne nediscipline, ker ve, da ne bo žrtev vseh mogočih izsiljevanj
               v gospodarstvu, ker tam ve, da niso nekateri veliki, ki so politično še kako blizu
               sedanji oblasti, neizmerno zaščiteni tudi s sistemom nedelujočega pravosodja, če
               hočete ali pa ne dovolj dobro delujočega pravosodja, ker tam vedo, da bodo lahko
               normalno poslovali na Evropi primerljiv način. Za Slovenijo, gospe in gospodje, pa je
               to tragedija, kajti to pomeni izgubo razvojnih priložnosti. To pomeni tudi za vas, če
               želite, izgubo prihodkov v proračun, ki jih tako radi delite, zato ste zadolžili to
               državo, državo z nekaj milijard evrov v samo dveh letih, da je danes vsak državljan,
               vsaka državljanka bistveno bolj zadolžena, kot je bila v nekdanji Jugoslaviji. Ampak,
               očitno vas vse to ne zanima. Važno je, da skrbite za točno določene skupine, ker na
               ta način računate, da si kupujete svojo politično oblast in da si na ta način
               kupujete politično prihodnost. Vam lahko zdaj povem, da s tem načinom ne boste prišli
               daleč, žal ga bo plačala Slovenija kot celota.</p>
               <p>Gospoda ministra, ki je odgovoril na tisoč vprašanj, na katere ni bil vprašan, in
               samo na eno od dveh, na katere je bil vprašan, opozarjam, da je izpustil drugo
               vprašanje. Tisto, ki sem ga omenil v mojem nagovoru: Ali pozna primer, da bi bil brat
               nekega ministra vpleten v afero bulmastifi, po mnenju celotne pravne stroke tam
               naredil veliko strokovno napako, nekateri so celo trdili, da gre za zlorabo položaja
               in kršitev zakona, nato pa bil s strani sedanje Vlade imenovan in nagrajen za svoje
               početje na zelo dobro plačano funkcijo nekam v Evropsko unijo? Ali lahko odgovorite,
               gospod minister, če vam je znan ta primer, za koga gre, še na to moje vprašanje?
               Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Janko Veber. Pripravi naj se Ivan Grill.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo.</p>
               <p>Če govorimo o stanju v pravosodju in političnih vplivih na pravosodje, potem je
               zagotovo današnja seja ena od tistih, kjer transparentno poskuša Državni zbor kot
               politični organ neposredno vplivati na delovanje sodnih organov. Tako, da je ta točka
               in ta seja, o kateri danes govorimo, nekaj, kar se pravzaprav ne bi smelo zgoditi na
               tak način. Če nekdo želi dati interpelacijo proti ministru, naj jo pač vloži in bomo
               govorili o ministru in o nalogah, ki jih minister opravlja ali ne opravlja in je
               odgovoren za izvajanje določenih nalog. To je pač moje razumevanje te problematike.
               Sicer pa mislim, da bi se Državni zbor resnično moral izogibati takšnim političnim
               pritiskom na delovanje sodišč. Še posebej, ko prihajamo v čas, ko se dejansko tudi
               nekako najzahtevnejši primeri v samostojni Sloveniji bližajo obravnavi na sodiščih.
               To kaže na to, da je pravzaprav interes predlagateljev usmerjen v to smer, da se
               poskuša pravosodje prikazati kot nekredibilno in kot tisto, ki kakor koli bo
               odločilo, ne bo odločilo prav. Ravno v primeru, če to odloči za nekoga, ki je član
               opozicije ali pa predlagateljev.</p>
               <p>Naj pa tudi sam čisto iz svoje izkušnje povem, kako je prejšnja vlada delovala. Zato
               je tudi nekredibilno, da sploh predlagate takšno obravnavo, ko minister Mate sam
               dirigira drugemu ministru, koga mora ovaditi. Oprostite, kakšna pravna država je to
               bila v mandatu, ki se je iztekel pred nastopom te vlade? To sem doživel na svoji koži
               in ne želim si, da bi kdorkoli v tem ali pa v naslednjih mandatih ali pa pod bilo
               katero vlado doživel kakšno podobno zadevo. Ne more minister nalagati drugemu, ki je
               bil takrat predsednik komisije za romsko problematiko, da mora nekoga ovaditi. To je
               konkreten primer, ki govori o tem, da to, kar danes govorimo, in to, kar ste
               predlagali, pravzaprav dajte najprej razčistit pred svojim pragom in potem govoriti o
               tem, kaj je narobe v pravosodju, kaj je narobe s pravno državo in kako pravzaprav
               funkcionirajo posamezne vlade. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Izvolite, gospod Grims, predlagatelj.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Samo kratek odgovor, spoštovani kolega!</p>
               <p>Ko smo govorili zdaj o teh primerih, kako se odvijajo stvari na področju pregona
               gospodarskega kriminala in kaj se dogaja z ljudmi, če so že slučajno pravnomočno
               obsojeni, vas opozarjam, da to ni bil očitek na račun sodišč, tako kot ste morda
               napačno razumel. Eden je bil očitno izpuščen na intervencijo predsednika oziroma po
               odločitvi predsednika, drugi pa na osnovi odločitve komisije Ministrstva za
               pravosodje. Zelo enostavna zadeva. S tem sodišča niso imela prav nič opraviti.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Ivan Grill. Če bo še čas do tri četrt, bo naslednji še zadnji Gvido Kres.
           </p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa. Spoštovani gospod minister!</p>
               <p>Tudi jaz sem sopodpisnik te zahteve za to razpravo za to sejo pa vam lahko
               zagotovim, da nisem v nobenem postopku na nobenem sodišču, vsaj, da bi vedel ne.
               Mogoče se pa lahko tudi to zgodi, da bomo v medijih prebrali, da bo mogoče na podlagi
               današnje razprave. Tako, da tisti očitek, ki ste ga navedli, da smo tukaj tisti, ki
               imamo take ali drugačne probleme, da smo v postopkih ravno iz tega razloga sklicali
               ali pa zahtevali to razpravo, to ni korektno in bi verjetno veljalo razmišljati, da
               se temu tudi opravičite.</p>
               <p>Popravil bi vas tu tudi v tisti svoji obrazložitvi o gospodu Šuštarju, članu LDS-a,
               saj bil je, kjer ste se nekako skušali distancirati, da vi s tem, njegovim odpustom
               nimate nič. Očitno temu ni tako. Dejstvo je, da je zapor Koper, kjer je gospod Šuštar
               nazadnje sedel, pripravil poročilo, v katerem je odsvetoval pogojni odpust. Vendar je
               potem komisija za pogojni odpust, ki jo imenujete vi in vam je neposredno podrejena,
               v nasprotju s predlogom zakona oziroma zapora odločila drugače. To je neobičajna
               praksa. Pomeni, da formalno nimate dejansko pri tem nič. Imate čiste, oprane roke,
               neformalno ste pa po vsej verjetnosti vi tisti, ki ste imeli na to vpliv.</p>
               <p>Potem me zelo preseneča, da s strani predvsem koalicije danes ponovno slišimo
               ponovno očitke, kako si dovolimo, da v Državnem zboru lahko razpravljamo o sodiščih,
               o delu sodišč oziroma nasploh o delu pravosodja. Ja, kje pa lahko še razpravljamo v
               tej ljubi Sloveniji? Včeraj smo na Odboru za zdravstvo in na Odboru za znanost in
               visoko šolstvo razpravljali o težavah zaradi nekih političnih iger v ozadju, da se ne
               gradi medicinska fakulteta v Mariboru. Zaradi nekih interesov politične stranke Zares
               smo bili mi zopet deležni kritike, kako skušamo razpravljati o zadevah, ki se nas ne
               tičejo, da vršimo nek pritisk na revizijsko komisijo in da je to nedopustno. Danes
               ponovno poslušamo, da ne smemo razpravljali o delu sodišč, o tožbah, o obsodbah in
               tako naprej. Parlament mora biti in upam, da bo vedno prostor, kjer bomo takšne
               razprave seveda tudi lahko opravljali.</p>
               <p>Minister je v svojem uvodnem nastopu izrazil zadovoljstvo nad delom sodišč oziroma
               nad delom pravosodja, da kako smo tukaj napredovali. Jaz sam tega mnenja ne delim.
               Gospod Gorenak je tam lepo navedel, da takšno mnenje imate verjetno mi, vaša
               predsednica gospa Kresal, predsednik države pa mogoče še tudi koalicija, ampak vse
               skupaj sprašujem, dajte vprašat ljudi. V Poslanskih pisarnah me še vedno obišče 80 %
               do 90 % ljudi, ki me obišče predvsem iz razloga, da so bili obravnavani na sodiščih
               nekorektno, da se jim je zgodila krivica. Pa ne zato, da so izgubili tožbe ali sodbe.
               Tudi tukaj je mogoče tista dilema ali pa razprava, da je vedno nekdo nezadovoljen,
               ampak veste, kaj je zanimivo? Da vedno ali pa praviloma izgubi na sodišču tisti
               preprosti človek, ki nima denarja za drage odvetnike. In ne meni zdaj skušati
               prodajati zgodbo, da se z dobrimi odvetniki, s proceduralnimi zapleti in ne nazadnje
               z denarjem da vplivati na marsikaj.</p>
               <p>In tukaj, ko je prej gospod minister omenil, da si ne zamišlja, da bi Vlada vplivala
               na delo sodišč, na delo tožilstva, na vse te postopke, niti ta niti katera koli
               druga. S tem se deloma strinjam, ampak že večkrat sem v svojih razpravah omenil, da
               žal v Sloveniji vodi pravosodje oziroma nasploh ta sistem neka elita v ozadju. Ne
               želim ponovno kaj hudo dosti razpredati o aferi Baričevič, ampak, če tam vse te
               povezave pogledamo, ni bil tukaj minister, pa vse tisto, kar smo poslušali,
               neposredno vpleten, ampak elita v ozadju. Ta elita so odvetniki, ta elita so tajkuni
               oziroma premožni ljudje in ta elita ima podporo takšno ali drugačno tudi ministrstva,
               tudi Vlade.</p>
               <p>Poglejte, kako različno obravnavamo sodnike, kaže tudi primer, ki smo ga imeli ravno
               v tem Državnemu zboru ob podeljevanju imunitete. Jaz se strinjam s tem, da bi bilo
               treba v Ustavi imuniteto ukiniti za vse, predvsem pa za poslance, kajti takšna
               imuniteta, kot je, v bistvu niti nič ne pomeni. Ampak, da se je s strani koalicije
               podelila imuniteta sodnici, proti kateri je bila vložena zasebna tožba preprostega
               človeka, govorim preprostega človeka, katerega je ona v svojem postopku nagovorila,
               da je pristal na poravnavo, plačal za popravila avtomobila, zaradi katerega je bil
               seveda tudi uveden takrat postopek, ga je nagovorila, da je plačal, okoli tisoč
               petsto evrov stranki, s katero je imel prometno nesrečo. Nakar je on ugotovil, da je
               bila tista škoda sto petdeset evrov. Ker je želel, da se ta postopek razčisti,
               obelodani na sodišču, je uvedel ali pa vložil proti njej zasebno tožbo. In koalicija
               je proti tej sodnici izglasovala imuniteto, da ji ni možno uvesti sodnega postopka.
               Ali smo enaki pred zakonom zaradi takega banalnega primera? Vesel sem, da se ni to
               zgodilo proti sodnici v Kopru. Tudi tam je bila želja, da se ji podeli imuniteta, pa
               je očitno na podlagi dosti tehtne razprave pa tudi argumentov prevladal razum, da so
               se nekateri poslanci nekaterih poslanskih skupin vzdržali. Dejstvo ali rek, da bi
               lahko sodnike imenovali nedotakljivi, velikokrat drži.</p>
               <p>Vprašajmo se, kako uspešna so naša sodišča. Koliko smo imeli rešenih tožb za
               gospodarski kriminal? Zelo, zelo malo, pa še tisti, ki so bili, so bili potem
               izpuščeni na tak ali drugačen način. Takšna razprava o učinkovitosti, o delu naših
               sodišč je več kot potrebna, da se opravi tudi v hramu demokracije, kot je Državni
               zbor. Zato ne pristajam na kakršnekoli podtikanja, da se gremo neko politizacijo,
               kako si dovolimo razpravljati o delu naših sodišč in da smo na kakršenkoli način
               osebno v te zgodbe vpleteni in da želimo na ta način ščititi sebe. To preprosto ne
               drži. Upam, da bo tudi današnja razprava prispevala k boljšemu delu sodišč, kajti to
               si zaslužimo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Kres, najbrž bo ena minuta in pol premalo. Predlagam, da prekinemo razpravo.</p>
               <p>Prekinjam 1. točko dnevnega reda in 36. izredno sejo zbora, ki jo bomo nadaljevali
               jutri ob 9. uri.</p>
               <p>Poslanke in poslance naprošam, da zaradi priprave dvorane na svečano sejo Društva
               poslancev 90 iz dvorane odnesemo vsa gradiva.</p>
               <p>Obveščam vas, da se bo ob 16.30 uri pričela 22. nujna seja Odbora za delo, družino,
               socialne zadeve in invalide, ki bo potekala v Veliki dvorani na Tomšičevi. Hvala
               lepa.</p>
               <p>Jutri ob 9. uri je nadaljevanje seje. <stage type="time">(SEJA JE BILA PREKINJENA 22. DECEMBRA
                  2010 OB 15.45.)</stage>
               </p>
            </sp>
         </div>
      </body>
   </text>
</TEI>