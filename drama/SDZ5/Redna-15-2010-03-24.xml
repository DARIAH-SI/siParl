<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-15-2010-03-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|B418AEA929D9A2B1C12576F7003453E1</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=B418AEA929D9A2B1C12576F7003453E1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-15-2010-03-24.DZ" n="15">
               <name>Redna</name>
               <date when="2010-03-24"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-15-2010-03-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">15. seje</stage>
            <stage type="date">(24. marec 2010)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 9.00. </stage>


            <sp xml:id="SDZ5-Redna-15-2010-03-24.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in poslanci, gospe in gospodje. Prosim, da najprej
               zasedete svoja mesta. Pričenjam 15. sejo Državnega zbora, ki je bila sklicana na
               podlagi prvega odstavka 57. člena Poslovnika Državnega zbora. Obveščen sem, da se
               današnje seje ne morejo udeležiti naslednji poslanki in poslanci: Janja Klasinc,
               Melita Župevc, Miran Potrč do 15. ure, Zmago Jelinčič Plemeniti, mag. Franc Žnidaršič
               od 16. ure, Bogdan Barovič, Milenko Ziherl, Marjan Pojbič, Roberto Battelli in Anton
               Colarič po 15. uri.</p>
               <p>Na sejo sem vabil predstavnika Urada predsednika Republike Slovenije k 21. točki
               dnevnega reda, predsednika Vlade, ministrice in ministre k 1. točki dnevnega reda,
               predstavnika Državnega sveta k 18. točki dnevnega reda ter predstavnike Vlade k vsem
               točkam dnevnega reda. Vse prisotne lepo pozdravljam. Obveščam vas, da bo zbor ob 15.
               uri začel obravnavo 1. točke dnevnega reda, to je z vprašanji poslank in poslancev.
               Če zbor do 14.30 ure ne bo zaključil z obravnavo 3. točke dnevnega reda, bo zbor
               takrat obravnavo te točke prekinil in opravil glasovanje o že obravnavanih točkah
               dnevnega reda. Državni zbor bo z obravnavo morebitne prekinjene 3. točke dnevnega
               reda nadaljeval v petek, 26. 3. 2010, po končanem glasovanju.</p>
               <p>Prehajamo na določitev dnevnega reda 15. seje Državnega zbora. Predlog dnevnega reda
               ste prejeli s sklicem seje 16. marca 2010. O predlogu dnevnega reda bomo odločali v
               skladu z drugim odstavkom 64. člena Poslovnika Državnega zbora. Predlogov za umik
               točke z dnevnega reda ali širitev dnevnega reda nisem prejel. Zboru predlagam, da za
               današnjo sejo določi dnevni red, kot ste ga prejeli s sklicem. Poslanke in poslance
               prosim, da preverite delovanje svojih glasovalnih naprav. Glasujemo. Navzočih je 52
               poslank in poslancev, za je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je dnevni red 15. seje zbora določen.</p>
               <p>Prehajamo na <title>8. TOČKO DNEVNEGA REDA,</title> to je na <title>DRUGO OBRAVNAVO PREDLOGA
                  ZAKONA O JAVNEM SKLADU REPUBLIKE SLOVENIJE Z KULTURNE DEJAVNOSTI V OKVIRU REDNEGA
                  POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada. Besedo dajem
               predstavnici Vlade za dopolnilno obrazložitev predloga zakona. Besedo ima Majda Širca
               ministrica za kulturo. Prosim.</p>
            </sp>
            <sp xml:id="SDZ5-Redna-15-2010-03-24.sp2">

               <speaker>MAJDA ŠIRCA RAVNIKAR:</speaker>

               <p>Dobro jutro oziroma dober dan. Veseli me, da se bližamo koncu obravnave o<gap n="..."/></p>
            </sp>
            <sp xml:id="SDZ5-Redna-15-2010-03-24.sp3">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani! Prosim za zbranost, ministrica govori.</p>
            </sp>
            <sp xml:id="SDZ5-Redna-15-2010-03-24.sp4">

               <speaker>MAJDA ŠIRCA RAVNIKAR:</speaker>

               <p>Javnemu skladu Republike Slovenije za kulturne dejavnosti, ki je v dosedanjem procesu
               obravnave šel, lahko rečem, tekoče, skladno z usklajevanji in na zadnjem matičnem
               odboru uskladil neke, moram reči, da bolj nomotehnična vprašanja kot vsebinska, kajti
               vsebinska smo v dosedanjem procesu priprave usklajevali kar na širokem nivoju. Tudi z
               občinami glede na to, da se sodelovanje javnega sklada za ljubiteljske dejavnosti v
               veliki meri dotika celotnega slovenskega prostora tudi na lokalni ravni.</p>
               <p>Tisto, kar velja opozoriti še enkrat za tem pultom, je to, da z zakonom urejamo
               usklajeno delovanje javnega sklada za ljubiteljske dejavnosti z novim zakonom o
               javnih skladih, ki ga poznate iz preteklosti kot dobro delujoče in organizirano telo,
               ki pokriva, usklajuje, spodbuja, stimulira in tudi na nek način izobražuje celotni
               ljubiteljski prostor na področju kulture in številna društva in druge organizacije,
               ki se avtonomno organizirajo na širšem slovenskem prostoru.</p>
               <p>Skratka, od stare ureditve, spomnimo se še enkrat, da leta 2008 je prišlo do
               spremembe zakona o javnih skladih, ki je na nek način zaprl možnost delovanja dvema
               skladoma s področja kulture, to se pravi, skladu o ljubiteljski dejavnosti in tudi
               filmskemu skladu, ker je določil pravila igra, ki veljajo za druge, bolj premoženjske
               sklade. Ampak v pomanjkanju organizacije oziroma oblik form, ki bi omogočale ravno
               tako avtonomno in tudi primerljivo delovanje od že postavljenega, smo se odločili, da
               nadgradimo obstoječi zakon in ga dopolnimo na ta način, da bo nesporen s tem krovnim
               zakonom o javnih skladih. Skratka, ohranjamo vse tisto, kar se je v praksi izkazalo
               kot dobro, seveda smo pa prisluhnili tudi novim pobudam iz stroke in prakse in jih
               uskladili z življenjem in s črko zakona.</p>
               <p>Skratka, samo v dveh besedah še to. Sklad bo tudi v bodoče kot nacionalna kulturna
               platforma, ki bo ohranila celovitost nacionalnega kulturnega prostora oziroma
               skladnost kulturnega razvoja, omogočala bo pretok kulturnih informacij in kulturnih
               dobrin, zmanjševala bo razlike v kulturni v razvitosti posameznih okolij in seveda
               bogatila kulturno ponudbo in dvigovala kakovostno raven dejavnosti. Skratka, tudi v
               bodoče bo kot javni servis, na katerega država prenese del nalog Ministrstva za
               kulturo, zlasti del operativnih nalog na ravni projektnega financiranja, ki je
               namenjeno posameznim kulturnim izvajalcem - to se pravi, gre za sistem denarnih
               pomoči do določene manjše vrednosti - in še naprej bo strokovni usmerjevalec in
               promotor ljubiteljskih kulturnih dejavnosti doma in v tujini, med zamejci in Slovenci
               po svetu preko izobraževalnih oblik, prireditev in preko založništva. Vsi več ali
               manj vemo, da je bil sklad na način, kot je deloval v preteklosti in ko je povezoval
               številna društva, dobro sprejet, potreben na terenu in Ministrstvo za kulturo je bilo
               z njegovim delovanjem in organizacijo zadovoljen.</p>
               <p>Rada bi na koncu samo pripomnila, da bi v skladu z drugim odstavkom 138. člena
               Poslovnika pričakovala, da bomo, če bo ta druga obravnava uspešna, na tej seji
               postorili tudi tretjo obravnavo in tako pripeljali zakon v življenje. Hvala vam lepa.
            </p>
            </sp>
            <sp xml:id="SDZ5-Redna-15-2010-03-24.sp5">

               <speaker>PREDSEDNIK DR. PAVEL GANTAR:</speaker>

               <p>Hvala. Vaš predlog ob obravnavi smo zabeležili in ga bomo upoštevali. Hvala lepa.</p>
               <p>Predlog zakona je obravnaval Odbor za kulturo, šolstvo, šport in mladino kot matično
               delovno telo. Besedo dajem predsednici mag. Majdi Potrata za predstavitev poročila
               odbora.</p>
            </sp>
            <sp xml:id="SDZ5-Redna-15-2010-03-24.sp6">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana gospa ministrica s sodelavcema,
               poslanke in poslanci! Odbor za kulturo, šolstvo, šport in mladino je Predlog zakona o
               Javnem skladu Republike Slovenije za kulturne dejavnosti obravnaval na 15. seji. O
               predlogu zakona je bila opravljena tudi splošna razprava, in sicer na 13. redni seji
               Državnega zbora, ko je bil sprejet tudi sklep, da je Predlog zakona o Javnem skladu
               Republike Slovenije za kulturne dejavnosti primeren za nadaljnjo obravnavo.
               Zakonodajno-pravna služba je predloženi zakon proučila z vidika skladnosti z ustavo
               in pravnim sistemom ter z zakonodajno-tehničnega vidika dala pripombe k 15 členom.
               Komisija Državnega sveta za kulturo, znanost, šolstvo in šport je predlog zakona
               podprla in menila, naj predlagatelj še enkrat prouči določbo zakona, ki določa, da
               zaposleni v skladu ne morejo biti člani nadzornega sveta, hkrati pa priporočila
               Ministrstvu za kulturo, naj čim prej normativno uredi ljudsko in ljubiteljsko
               kulturo. Komisija za narodni skupnosti je kot zainteresirano telo menila, da bi bilo
               potrebno dopolniti 4. člen predloga zakona in to tako, da bi bilo iz vsebine
               razvidno, da javni sklad za kulturne dejavnosti sodeluje z avtohtono italijansko in
               madžarsko narodno skupnostjo ter romsko skupnostjo na področju ljubiteljskih
               kulturnih dejavnosti, kar naj bi omogočalo nadaljnje poglobljeno sodelovanje predvsem
               na področju prireditev in nudenja svetovalnih storitev strokovne službe omenjenega
               sklada. To mnenje je povzela tudi v predlogu amandmaja. Odbor za lokalno samoupravo
               in regionalni razvoj pa je v svojem mnenju med drugim opozoril na pomen šeste alineje
               4. člena predloga zakona, sicer pa predlog zakona podprl.</p>
               <p>Odboru je bilo posredovano tudi več mnenj, in sicer Slovenske izseljenske matice,
               Pomurske madžarske samoupravne skupnosti, tudi Obalne samoupravne skupnosti
               italijanske narodnosti, Mestne občine Novo mesto, občine Krško, Domžale in Skupnosti
               občin Slovenije k 15. členu zakona. Amandmaje so vložile štiri koalicijske stranke k
               3., 4., 6., 7., 9., 15., 16., 18. in 22. členu in Poslanska skupina italijanske in
               madžarske narodne skupnosti k 4. členu.</p>
               <p>Pri delu odbora so sodelovali ministrica za kulturo Majda Širca Ravnikar, direktor
               Sklada za kulturne dejavnosti mag. Igor Tršar, predstavnica Zakonodajno-pravne službe
               Katarina Kralj ter predstavnik Državnega sveta Anton Peršak. Uvodno obrazložitev
               zakona je dala ministrica Majda Širca, ki je tudi podprla sprejetje amandmajev, ki
               jih je vložila koalicija, saj je menila, da bo tekst predloga zakona z njihovim
               sprejetjem bolj jasen. Predloge amandmajev in zakona je razložila tudi predstavnica
               Zakonodajno-pravne službe in povedala,da je večina pripomb upoštevanih v predlogih
               amandmajev. Največ razprave o posameznih členih je bilo ob dveh vloženih amandmajih k
               4. členu. Vlada je pojasnila, da zakon ne ustvarja nobene pozitivne diskriminacije za
               katerokoli društvo in da bi s sprejetjem amandmaja narodnih skupnosti utegnilo priti
               do določenih anomalij. Tudi glede predlaganega amandmaja odbora, ki ga je predstavila
               predvsem predstavnica Zakonodajno-pravne službe, je Vlada menila, da sprejeta
               zakonodaja narekuje, da se nadzorujejo javna sredstva v celoti, vključno s 6%
               sredstev, ki prihajajo iz lokalnih skupnosti in jih nadalje sklad razdeljuje na
               podlagi medsebojnih pogodb.</p>
               <p>V skladu s tem je bil pripravljen tudi predlog amandmaja, ki bo predmet naše
               razprave.</p>
               <p>Po končani razpravi so bili sprejeti vsi predlagani amandmaji, ki so jih vložile
               koalicijske poslanske skupine. Sprejet je bil tudi predlog amandmaja odbora. Glede na
               sprejete amandmaje je na podlagi prvega odstavka 133. člena Poslovnika Državnega
               zbora pripravljeno besedilo dopolnjenega predloga zakona, v katerega so vključeni
               tudi sprejeti amandmaji. Dopolnjeni predlog zakona je sestavni del tega poročila in
               prosim za podporo zakonu. Hvala.</p>
            </sp>
            <sp xml:id="SDZ5-Redna-15-2010-03-24.sp7">

               <speaker>PREDSEDNIK DR. PAVEL GANTAR:</speaker>

               <p>Hvala. Zbor je na 13. seji opravil prvo obravnavo predloga zakona. Predstavitev
               stališč poslanskih skupin ni možna. Prehajamo na razpravo o členu o vloženem
               amandmaju, ki jo bomo opravili na podlagi pregleda vloženega amandmaja z dne 23. 3.
               2010. V razpravo dajem 4. člen ter amandma Poslanskih skupin SD, Zares, DeSUS in LDS.
               Želi kdo razpravljati? Želi še kdo? Prosim, za prijavo. Besedo ima Aleksander Zorn.
               Prosim.</p>
            </sp>
            <sp xml:id="SDZ5-Redna-15-2010-03-24.sp8">

               <speaker>ALEKSANDER ZORN:</speaker>

               <p>Hvala lepa. Spoštovani.</p>
               <p>Zakon in amandma bomo podprli. Zdi se ustrezno, oboje, hkrati pa je na samem odboru
               bila razprava o marsičem in bili smo si, kar je nenavadno, močno složni za celo vrsto
               predlogov in amandmajev, tako da je to kakšno skupno delo ali skupno soglasje.
               Skratka, sklad je glede tega skladen.</p>
               <p>Še vedno pa napovedujem, da bo prišlo do kompetentnih tekmovanj oziroma zadreg med
               financiranjem občin in javnim skladom, ki je v državni lasti, kar se bo pokazalo v
               praksi. Pri občinah, ki so kulturi posebej naklonjene, bo manj težav, pri občinah, ki
               so nenaklonjene, tudi take poznamo, pa bo prihajalo do težav, in takrat bo treba.
               verjetno, zakon popravljati. Ta amandma nekoliko to zadrego že popravlja, mislim pa,
               da ne v zadostni meri.</p>
               <p>Potrebno je povedati, da seveda tak zakon potrebujemo, saj je navsezadnje
               ljubiteljska kulturna dejavnost, ki je bila včasih v Sloveniji izjemno razširjena,
               tista osnova, na kateri potem tudi vsa kultura stoji v kasnejših časih in v
               profesionalnih vrstah. Hvala lepa.</p>
            </sp>
            <sp xml:id="SDZ5-Redna-15-2010-03-24.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Majda Potrata. Prosim.</p>
            </sp>
            <sp xml:id="SDZ5-Redna-15-2010-03-24.sp10">

               <speaker>MAG. MAJDA POTRATA:</speaker>

               <p>Hvala za besedo.</p>
               <p>Rada bi povedala, da je razprava o tem amandmaju na odboru potekala prav zaradi tega
               tako dolgo in poglobljeno, ker smo imeli različne razprave o tem, ali lahko sklad
               nadzira porabo sredstev ne samo tistih, ki so iz državnega proračuna, ampak tudi iz
               proračuna lokalnih skupnosti. Gre preprosto za dejstvo, da je Računsko sodišče pred
               tem ugotovilo, da kulturna društva, ki so pogosto prireditelji takih programov, ne
               morejo biti neposreden sogovornik pri črpanju sredstev tako iz občinskih proračunov
               kot tudi iz državnega proračuna. Če samo za primer povem, v Mestni občini Maribor je
               bila ravno sedaj razdrta pogodba in ta možnost črpanja sredstev, ker ostaja Javni
               sklad, izpostava v Mariboru, edini, ki lahko razporeja sredstva. V vsakem primeru, pa
               ne glede na to, ali so to sredstva lokalne skupnosti ali sredstva iz državnega
               proračuna, to so javna sredstva. In nek način nadzora nad porabo javnih sredstev je
               treba zagotoviti. Vprašanje je zapleteno. Res da je o predlogu zakona kot
               zainteresirano delovno telo razpravljal tudi Odbor za lokalno samoupravo, ki je
               predlog zakona podprl, se pa ukvarjal veliko časa ravno s tem vprašanjem in predlog
               za amandma odbora, s katerim nismo bili zadovoljni na odboru ne predstavnica
               Zakonodajno-pravne službe ne predstavniki predlagatelja, smo potem sprejeli to
               rešitev, da smo predlog za amandma odbora podprli, hkrati pa potem tudi napovedali,
               da bo predlagatelj za sejo Državnega zbora pripravil izboljšano besedilo. To
               izboljšano besedilo je sedaj pred vami kot predlog za amandma, je usklajeno, tako kot
               smo mi rekli predlagatelji, tudi s predstavniki Zakonodajno-pravne službe in vam ga
               priporočamo v sprejem, zaradi tega, ker menimo, še enkrat povem, da je res mogoče
               pritrditi tistim, ki ugotavljate, da je naklonjenost lokalnih skupnosti za
               ljubiteljsko dejavnost zelo različna, pri čemer ni apriornega stališča, da so manjše
               lokalne skupnosti manj naklonjene ljubiteljski kulturi, ampak gre preprosto za to, da
               je treba nekatere poti financiranja prilagoditi in tudi spoštovati pripombe
               Računskega sodišča. Trenutno druge poti, kot rečeno, ne najdemo.</p>
               <p>Socialni demokrati bomo predlagani predlog amandmaja podprli, kar lahko tudi iz
               podpisov k temu amandmaju razberete, če pa bo treba kaj v nadaljevanju zaradi prakse
               ali življenja, ki bo nakazovalo potrebo po spremembi, spremeniti, pa to verjetno ne
               bo ne prvi ne zadnji zakon, ki ga bo treba spremeniti.</p>
               <p>Seveda pa bi predvsem rada povedala to, da bi si želela, da bi pa ob sprejetju tega
               zakona prišli tudi boljši časi za kulturno dejavnost v državi in da bi iz javnih
               sredstev namenjali več denarja za kulturno dejavnost, če sledimo tistim, ki
               razmišljajo o tem, kakšna naj bo prihodnost države Slovenije po izhodu iz krize, in
               stavijo predvsem na to, da bi za srečnejše in bolj kakovostno življenje v tej državi
               imela pomembno vlogo tudi kultura. Hkrati pa se želim zahvaliti tudi predstavniku
               narodne skupnosti dr. Gönczu, ki je razumel, da nesprejetje amandmaja na odboru ne
               ogroža in ne omejuje pravic obeh narodnih skupnosti in romske skupnosti, tako da je
               videti, da bomo zakon lahko sprejeli v popolnem soglasju.</p>
               <p>Hvala lepa.</p>
            </sp>
            <sp xml:id="SDZ5-Redna-15-2010-03-24.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Vili Rezman, prosim.</p>
            </sp>
            <sp xml:id="SDZ5-Redna-15-2010-03-24.sp12">

               <speaker>VILI REZMAN:</speaker>

               <p>Gospod predsednik, hvala lepa za besedo.</p>
               <p>Sam bom tudi tako, kot se zdi velika večina drugih, podprl ta amandma, kakor podpiram
               tudi sam zakon. Amandma nekoliko izboljšuje zakon v tej točki in je po moji sodbi
               nekoliko več kot zgolj nomotehnični popravek, ker gre tukaj dejansko za vsebino. Sam
               mislim, da je zakon s tem, ko zagotavlja državni suport ljubiteljski kulturi, dober,
               lahko bi bil seveda boljši, tudi če bi bilo zagotovljenih več sredstev, vendar je
               tak, da je lahko deležen naše podpore. Zakon že v 1. členu zapisuje, kaj vse je
               njegova vsebina in med te vsebine spada tudi nadzor nad sredstvi. Tako kot je bilo
               najprej zapisano, je bil ta nadzor, ta kompetenca ali celo obveznost Javnega sklada
               za ljubiteljske kulturne dejavnosti morebiti presplošna. Ta nadzor je segal na vsa
               sredstva, s katerimi društva razpolagajo, kar pa najbrž ne bi bilo najbolj prav. Viri
               za ljubiteljsko kulturo niso zgolj viri iz javnih sredstev, naj povem, da po zakonu
               morajo vsi člani društev plačevati članarino in tukaj se začne financiranje lastne
               dejavnosti, potem so tukaj različni prihodki, ki jih društva pridobivajo bodisi s
               svojimi nastopi, bodisi z vstopninami, bodisi z volili, darili in tako naprej.
               Skratka, društva sama zagotavljajo precejšen del sredstev in je prav, da s temi
               sredstvi tudi suvereno upravljajo in imajo notranji nadzor nad temi sredstvi.</p>
               <p>Kar zadeva javna sredstva, pa je tudi treba ločiti sredstva, ki jih dobijo bodisi iz
               občinskih blagajn na osnovi različnih razpisov ali državnega proračuna. Mislim, da je
               tistega nadzora, tako poti kot organov, ki lahko nadzorujejo sredstva iz lokalnih
               skupnosti, čisto dovolj. Torej, so operativne možnosti, da se da to narediti, res pa
               je prav, da je Javnemu skladu za ljubiteljske kulturne dejavnosti zagotovljeno, da
               ima pregled nad sredstvi in izvajanju programov, za katere so sredstva šla, zlasti
               takrat, kadar gre za sredstva, ki so bila zagotovljena s pogodbo, podpisno s
               skladom.</p>
               <p>Jaz bom torej zavoljo tega podprl sam amandma in tudi zakon.</p>
            </sp>
            <sp xml:id="SDZ5-Redna-15-2010-03-24.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o vloženem amandmaju? Ja, prosim, gospod Presečnik,
               prosim.</p>
            </sp>
            <sp xml:id="SDZ5-Redna-15-2010-03-24.sp14">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovana gospa ministrica s sodelavcema,
               kolegice in kolegi.</p>
               <p>Zagotovo bom podprl ta amandma, ki izboljšuje ta del bi rekel kontrole porabe
               sredstev in to dobro. In ta amandma je zaradi tega dobro napisan, ker pusti kontrolo
               o uporabi drugih sredstev tistim, ki pač ta sredstva dajejo, to so občine in tako
               dalje. Tako s tem v zvezi nimam nobenih problemov. Je zanimivo in dobro to, da očitno
               večina kolegic in kolegov oziroma poslanskih skupin podpira ta zakon.</p>
               <p>Zakon je nujno potreben, da ne bo praznine. Zagotovo je sklad oziroma območne
               izpostave so neke vrste povezovalec kulture. Večkrat rečemo, da se občine včasih tudi
               vgrajujejo v svoje plotove in teh povezovanj kar nekako na terenu mnogokrat manjka.
               In na področju kulture so zagotovo območne izpostave eden od tistih faktorjev, ki to
               tudi zagotavljajo, poleg nekaterih drugih institucij na področju kulture, ki so
               širšega pomena in ki delujejo ravno tako v tej smeri. Včasih so na terenu tudi kakšni
               problemi, tudi verjetno kakšni kadrovski problemi, ampak ti so povsod. Mnogokrat je
               odvisno seveda od ljudi, ki te zadeve urejajo oziroma ki vodijo te območne izpostave,
               ampak moja izkušnja s skladom, s svetom območne izpostave in tako dalje je zelo
               dobra, ker tudi sam delujem na nekaterih področjih, ki so povezani tudi s skladom, s
               kulturnimi društvi, z občinami in tako dalje.</p>
               <p>Ja, podpiram - se mi zdi dober ta amandma. V primeru pa, če se bo pokazalo, da je
               potrebno v bodoče kakšno stvar tudi spremeniti, smo pa konec koncev tudi za to v tej
               hiši. Hvala lepa.</p>
            </sp>
            <sp xml:id="SDZ5-Redna-15-2010-03-24.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati o amandmaju, poleg ministrice? Ministrica ima
               besedo, prosim. Ste se javili, gospa ministrica.</p>
            </sp>
            <sp xml:id="SDZ5-Redna-15-2010-03-24.sp16">

               <speaker>MAJDA ŠIRCA RAVNIKAR:</speaker>

               <p>Hvala lepa. Mislila sem, da bi povzela razmišljanje - ne o amandmaju pravzaprav, kar
               o celem zakonu, tudi na vaše pripombe glede tega amandmaja.</p>
               <p>Meni se zdi, da je zelo pomembno to, da ljubiteljski sklad ostaja še vedno sklad, kar
               pomeni, da je izven neposredne ali pa ozke organizacije ministrstva za kulturo,
               zaradi tega, ker to omogoča neko avtonomno in bistveno bolj življenjsko
               organiziranost.</p>
               <p>Take sisteme, take načine zagovarjam in verjamem, da bo tudi na drugih področjih, še
               posebej na filmskem, ostala ta, ne bom rekla izločenost, ampak avtonomnost zunaj
               Ministrstva za kulturo v ožjem smislu.</p>
               <p>Ko govorimo o nadzoru sredstev, kar se dogaja ob 4. členu, seveda, je treba vedeti,
               da kdorkoli financira, to se pravi od koderkoli prihajajo javna sredstva: ali iz
               občinskega, ali iz državnega, ali iz kateregakoli drugega nivoja, ta sredstva so
               vedno in morajo biti podvržena kontroli. Na koncu jih zmeraj sreča Računsko sodišče,
               če ne drugi. Ta ureditev, kot je, je smiselna, zagotovo transparentna. Moram
               poudariti, da tukaj ne gre za tako malo sredstev. V letošnjem letu, če govorim o
               celotni kvoti denarja, ki je namenjen celotni ljubiteljski dejavnosti, seveda v
               veliki meri tudi za plače, znaša ta številka malo manj kot 8 milijonov evrov. S tem
               da občine so, recimo, lani prispevale za ta celoten budžet približno 2 milijona evrov
               in iz kulturnega tolarja je tudi tukaj kar nekaj sredstev, več kot milijon, skoraj
               milijo dvesto. Seveda od celotnih sredstev je tudi drugih virov, kar pomeni, da gre
               za dodatna dva milijona. 59 občinskih izpostav je vezano na sodelovanje, trdno
               sodelovanje z osnovnim skladom s pogodbami - kakorkoli že, ne glede na ta člen, je
               seveda prav, da se sredstva nadzorujejo. Ta amandma ureja način nadzorovanja.
               Prepričana sem, da če je, odkar smo se rodili - država - ta sklad in še prej, seveda,
               močno povezoval oziroma ljubiteljska dejavnost se močno povezovala v kakršnikoli
               obliki organizacije, ampak delovala je zaradi tega, ker ima tradicijo, ker ima
               ogromno društev v različnih oblikah. Verjamem, da ne glede na obliko v prihodnosti bo
               ta vez še trdna. Taka oblika, kot jo predlagamo, to vez utrjuje. Priznajmo si, da je
               ta sklad deloval, ne glede na to, ali v obliki take oblike javnega sklada, ki so ga
               določale v glavnem finančne službe, saj predlagatelj zakona o javnih skladih je
               Ministrstvo za finance v okviru Vlade, je ta oblika bila trdna, kvalitetna in zelo
               dobra. Hvala lepa.</p>
            </sp>
            <sp xml:id="SDZ5-Redna-15-2010-03-24.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic.</p>
            </sp>
            <sp xml:id="SDZ5-Redna-15-2010-03-24.sp18">

               <speaker>MAG. BORUT SAJOVIC:</speaker>

               <p>Hvala lepa, gospod predsednik za besedo. Pozdrav ministrici in sodelavcema. Moram
               reči, da ta zakon podpiram. Pripravili ste dober zakon, ki ima tudi amandma, ki je
               vreden podpore, saj zakon, ki je živa stvar, še izboljšuje in pa še nadgrajuje. Lahko
               bi rekli, da je kultura, predvsem ljubiteljska duša in sol življenja, še posebej tam,
               ko se nekoliko pomaknemo izven urbanih centrov in središč. Vesel sem, da kulturi
               namenjamo glede na krizo, kar primerno količino sredstev, nikdar in nikoli ni dovolj
               velika, da seveda tudi večina slovenskih lokalnih skupnosti ta trud, to energijo in
               pa voljo ljudi, ki delajo za svoje zadovoljstvo, predvsem pa tudi za skupno dobro, za
               zadovoljstvo publike, da ji s tem na simbolni ravni povemo, da jo cenimo in pa
               spoštujemo. Tako kot v življenju se seveda vse začne in konča pri denarju, tudi v
               kulturi velja: čisti računi dobri prijatelji, zato je prav, da sistem države in občin
               kontrolira porabo svojih sredstev - na eni stani pomembno. Na drugi strani pa
               pomembno in osupljivo, ko gledamo in prebiramo ta poročila, da pa tudi vidimo,
               posredno, kolikšen del sredstev pa tudi kulturniki za svojo plemenito in potrebno
               dejavnost zberejo sami. Bil sem na številnih občnih zbornih naših kulturnih društev
               in moram reči, da je človek velikokrat dobre volje, koliko pa k tej kulturi slovenski
               izvajalci teh ljubiteljskih dejavnosti prispevajo preko sponzorjev, preko
               prostovoljnega dela, koliko je prevozov, koliko je ur na vajah zato, da neka
               prireditev, ki napolni in navduši dvorano, da svoj pečat. Na drugi strani se mi je
               zdelo pomembno oglasiti se pri tej točki tudi zato, ker s tem hote ali nehote
               nastavljamo tudi ogledalo profesionalni kulturi. Kajti, če primerjamo sredstva za
               ljubiteljsko in profesionalna kulturo, potem bomo lahko rekli, da tisti, ki so
               ljubiteljski, ki so amaterji, delajo neverjetno dobro, uspešno in z veliko dodano
               vrednostjo in mogoče se bo tudi kdo s strani profesionalne kulture nad tem zamislil,
               da bo na tem področju poraba javnih davkoplačevalskih sredstev še boljša in pa še
               bolj učinkovita. Hvala lepa.</p>
            </sp>
            <sp xml:id="SDZ5-Redna-15-2010-03-24.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Ugotavljam, da ne želi. Ker ne želi nihče več
               razpravljati, zaključujem razpravo. O amandmaju bomo v skladu s časovnim potekom seje
               Državnega zbora odločali danes v okviru glasovanj, mislim, da lahko kar rečemo, pet
               minut po prekinjeni 3. točki dnevnega reda. Za vsak slučaj, mogoče celo najkasneje ob
               14.30.</p>
               <p>Prehajamo na <title>4. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O PREVOZIH V CESTNEM PROMETU, skrajšani postopek.</title> Predlog zakona je v obravnavo Državnemu zboru predložila Vlada.</p>
               <p>Besedo dajem predstavniku Vlade za dopolnilno obrazložitev mnenja. Mislim, da prihaja
               minister.</p>
               <p>Če se strinjate, prekinjam sejo za pet minut. Sejo bomo nadaljevali ob 9. uri in 40
               minut. Še poročilo odbora čakamo, tako da moramo prekiniti. Seja se bo nadaljevala ob
               9.40.</p>
               <stage type="time">(Seja je bila prekinjena ob 9.34 in se je nadaljevala ob 9.40.)</stage>
            </sp>
            <sp xml:id="SDZ5-Redna-15-2010-03-24.sp20">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanici, nadaljujemo s <title>prekinjeno 4. točko
                  dnevnega reda.</title> Kot sem že omenil, besedo dajem predstavniku Vlade za
               dopolnilno obrazložitev predloga zakona.</p>
               <p>Besedo ima dr. Patrick Vlačič, minister za promet.</p>
               <p>Prosim.</p>
            </sp>
            <sp xml:id="SDZ5-Redna-15-2010-03-24.sp21">

               <speaker>DR. PATRICK VLAČIČ:</speaker>

               <p>Hvala, predsednik. Dobro jutro vsem, lep pozdrav.</p>
               <p>Spoštovani. Osnovni cilj Predloga zakona o spremembah in dopolnitvah Zakona o
               prevozih v cestnem prometu je racionalizacija poslovanja posameznih državnih organov.
               Preciznejša ureditev vodenja elektronskih evidenc izkaznic o vozniških
               kvalifikacijah, postopanje ob izgubi le-teh ter določitev vsebine vloge in vsebine
               tiskovne izkaznice o vozniških kvalifikacijah v skladu z direktivo 2000/59 Evropskega
               parlamenta in Sveta. S spremembami in dopolnitvami se precizneje ureja nadzor
               nadzornih organov, uvaja pa se tudi nov institut žigosanja dovolilnic, prekrškovne
               sankcije pa se povišujejo na zneske, s katerimi se kaznuje primerljivo s sosednjih
               državah.</p>
               <p>Hvala lepa.</p>
            </sp>
            <sp xml:id="SDZ5-Redna-15-2010-03-24.sp22">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za promet kot matično delovno telo.</p>
               <p>Besedo dajem predsedniku Janku Vebru za predstavitev poročila odbora.</p>
               <p>Prosim.</p>
            </sp>
            <sp xml:id="SDZ5-Redna-15-2010-03-24.sp23">

               <speaker>JANKO VEBER:</speaker>

               <p>Hvala za besedo in lep pozdrav v imenu Odbora za promet.</p>
               <p>Torej, Odbor za promet je ravno tako obravnaval novelo zakona in sprejel tudi
               pomembne odločitve, predvsem v tistem delu, ki se nanašajo na podelitev javnih
               pooblastil. Tako je bila ključna dilema pri tem zakonu, kdo te dovolilnice lahko
               podeljuje. Ohranili smo obliko, v dopolnjenem predlogu tega zakona, ki te dovolilnice
               ohranja znotraj Gospodarske zbornice. Tako, da tukaj večjih sprememb po obravnavi na
               odboru dejansko ni bilo.</p>
               <p>Zato predlagam, da gradivo, ki je posredovano Državnemu zboru, Državni zbor tudi
               sprejme.</p>
               <p>Hvala.</p>
            </sp>
            <sp xml:id="SDZ5-Redna-15-2010-03-24.sp24">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Silven Majhenič v imenu Poslanske skupine Slovenske nacionalne
               stranke.</p>
               <p>Prosim.</p>
               <p>Prosim za zbranost v dvorani.</p>
            </sp>
            <sp xml:id="SDZ5-Redna-15-2010-03-24.sp25">

               <speaker>SILVEN MAJHENIČ:</speaker>

               <p>Spoštovani gospod predsednik. Spoštovani minister.</p>
               <p>Za dosego ciljev nekega zakona je potrebno sprejeti ukrepe, ki bodo odpravili
               nejasnosti določb in neskladja, ki so nastala tudi zaradi uveljavitve drugih zakonov,
               tako kot v tem primeru. Sedanji zakon o prevozih v cestnem prometu je bil sprejet
               leta 2006, manjše spremembe pa doživel v letu 2008, saj so tako narekovale
               institucije Evropske unije, da se uskladimo s predpisi Evropske unije. Zainteresirana
               javnost, še posebej prevozniki, tega zakona niso podpirali, zato nikoli ni zmanjkalo
               predlogov za izboljšanje in spremembe zakona, ki je z vnosom Evropskega pravnega reda
               bil vse strožji in vse manj sprejemljiv za naše prevoznike, saj je prišlo celo do
               takšnega nasprotja, da je ločeval naše prevoznike od tujih; seveda v škodo slovenskih
               prevoznikov.</p>
               <p>Glede na konkurenčnost je logično, da je nezadovoljstvo naših prevoznikov veliko, saj
               so bile razlike, ki so se delale med prevozniki, očitne, še posebej se je to izražalo
               pri nadzoru naših in tujih prevoznikov.</p>
               <p>Pri Ministrstvu za promet se na to temo ustanovi delovna skupina, v kateri so
               vključeni različni poznavalci, organi, stroke, ki so ugotovili, da so potrebne
               spremembe na področju avtoprevozništva nujne tudi zaradi blažitve gospodarske krize.
               Ob slabem nadzoru tujih prevoznikov se je ustvarjala nelojalna konkurenca domačim
               prevoznikom, zato je nujno spremeniti prakso na področju uporabe dovolilnic,
               administrativnih ovir, nadzora tujih prevoznikov in kaznovalno politiko. Veliko
               nezadovoljstva in nepravilnosti je tudi na področju izdaje izkaznic o vozniških
               kvalifikacijah, pravilno izpolnjenih dovolilnicah in spremljajočih dokumentov.</p>
               <p>Kot vidimo, gre kar za nekaj zahtev in popravkov v smeri izboljšanja, ki bi
               zagotavljala zakonitost in preglednost opravljanja dejavnosti brez licence. Policija
               bi v tej smeri morala biti bolj pozorna, ne na naše prevoznike, ampak na tujce, ki
               očitno kršijo evropsko in našo zakonodajo na očeh vseh, tudi tistih, ki so odgovorni
               za izvajanje zakonitosti v Republiki Sloveniji. Očitno je, da gre le za manjše
               popravke, ki pa imajo pozitivni učinek na izboljšanje nelojalne konkurence v prid
               našim prevoznikom. Zato bomo predlog zakona o spremembah in dopolnitvah v Slovenski
               nacionalni stranki tudi podprli.</p>
            </sp>
            <sp xml:id="SDZ5-Redna-15-2010-03-24.sp26">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanskega kluba Liberalne demokracije Slovenije bo predstavil
               Miran Jerič. Prosim.</p>
            </sp>
            <sp xml:id="SDZ5-Redna-15-2010-03-24.sp27">

               <speaker>MIRAN JERIČ:</speaker>

               <p>Spoštovani predsednik Državnega zbora, spoštovani minister s sodelavcem. Cenjene
               kolegice poslanke, kolegi poslanci.</p>
               <p>V Sloveniji je cestno avtoprevozništvo pomembna gospodarska dejavnost. Z njo se
               ukvarja okoli 7100 avtoprevozniških podjetij, v katerih je zaposlenih več kot 31.000
               poklicnih voznikov. Avtoprevozniško dejavnost je tako kot druge močno prizadela
               gospodarska kriza, saj je skoraj popolnoma odvisna od blagovnih tokov, ki jih
               pogojuje gospodarska aktivnost. Kriza se odraža skozi finančno nedisciplino, s
               povečanjem nelojalne konkurence, z delom na črno v dejavnosti ter na splošno z
               negativno gospodarsko rastjo, ki vpliva na zmanjšanje povpraševanja po
               avtoprevozniških storitvah za več kot tretjino. Za razliko od preteklosti tokrat
               avtoprevozniška združenja nekih posebnih ali radikalnih zahtev do države nimajo,
               kljub temu pa so dobrodošli vsi ukrepi, ki posredno ali neposredno pripomorejo k
               omilitvi učinkov gospodarske krize v avtoprevozništvu. Prav takšne ukrepe prinaša
               obravnavani predlog zakona.</p>
               <p>Izpostaviti velja predvsem naslednje cilje predloga zakona: zmanjšanje nespoštovanja
               predpisov glede uporabe dovolilnic, odprava posameznih administrativnih ovir, kar naj
               bi predvsem posredno pripomoglo k blažitvi posledic gospodarske krize ter izboljšanje
               nadzora avtoprevoznikov in zagotavljanje učinkovitejšega kaznovanja v primeru
               kršitev. Z navedenimi cilji se v Liberalni demokraciji Slovenije strinjamo, želimo pa
               glede odprave administrativnih ovir opozoriti, da je ta proces upravičen, dokler ne
               ogroža zagotavljanje varnosti opravljanja prevozništva, konkurenčnosti v dejavnosti
               ter ne poveča obremenjevanje okolja. Ob tem je potrebno opozoriti na dejstvo, da so
               vse dosedanje vlade bolj ali manj prisluhnile zahtevam avtoprevozniških organizacij,
               te pa so svoje, največkrat upravičene, zahteve pogosto podkrepile tudi z javnimi
               protesti.</p>
               <p>Prav veljavni zakon o prevozih v cestnem prometu iz leta 2006 je v bistvu znižal
               oziroma zmanjšal pogoje za poslovanje avtoprevoznikov na minimum, ki je z evropskimi
               predpisi še dovoljen oziroma dopusten. Takšna odločitev je bila dobra in potrebna,
               saj se je slovenska avtoprevozniška dejavnost predvsem po letu 2004 soočila s hudo
               konkurenco v cestnem prevozništvu tako znotraj Evropske unije ter še s hujšo, pogosto
               tudi nelojalno konkurenco izven Evropske unije. Zato smo v Liberalni demokraciji
               Slovenije sedaj veljavni zakon podprli, saj smo bili mnenja, da v razmerah hude
               konkurence v okviru razširjenja Evropske unije za naše avtoprevoznike ne smejo
               veljati strožji pogoji poslovanja kakor za njihovo neposredno konkurenco v drugih
               državah Evropske unije.</p>
               <p>Kot že rečeno, pa bomo v Liberalni demokraciji Slovenije morebitno nadaljnje
               rahljanje pogojev poslovanja v avtoprevozniški dejavnosti presojali predvsem z vidika
               zagotavljanja varnosti, konkurenčnosti in varovanja okolja. Tokrat cilje in na
               njihovi osnovi oblikovane ukrepe, ki jih prinaša obravnavana sprememba oziroma novela
               zakona, podpiramo. Zato bomo v Liberalni demokraciji Slovenije predlog novele zakona
               o prevoznih v cestnem prometu podprli.</p>
            </sp>
            <sp xml:id="SDZ5-Redna-15-2010-03-24.sp28">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Socialnih demokratov bo predstavil Matjaž
               Han.</p>
            </sp>
            <sp xml:id="SDZ5-Redna-15-2010-03-24.sp29">

               <speaker>MATJAŽ HAN:</speaker>

               <p>Hvala lepa. Spoštovani predsednik, spoštovani minister, sodelavec, kolegice in
               kolegi. Predlog zakona o spremembah in dopolnitvah o prevozih v cestnem prometu je po
               mnenju Socialnih demokratov eden izmed ukrepov, ki imajo tudi lahko neposredne in
               takojšnje vidne učinke za blažitev posledice gospodarske krize za avtoprevozniško
               dejavnost. S tem so v predlogu upoštevani cilji, tako kot je že predhodnik rekel, kot
               so zmanjšanje neupoštevanja predpisov glede uporabe dovolilnic, odpravljanje
               posameznih administrativnih ovir, kar bo posredno ali pa neposredno pripomoglo k
               blažitvi posledic gospodarske krize v avtoprevozništvu, izboljšanje nadzora
               prevoznikov in zagotovitev učinkovitejšega sankcioniranja v primeru kršitev ter
               vzpostavitev kazni, primerljivih s kaznimi v drugih državah.</p>
               <p>V Poslanski skupini Socialnih demokratov menimo, da je Vlada pri pripravi novele
               zakona sledila vodilom, ki zagotavljajo, da bodo spremembe in dopolnitve zakona
               uporabne v praksi in ne bodo povzročale neposrednih administrativnih ovir in s tem
               pomagala avtoprevozništvu. Ravno odprava administrativnih ovir je bil tudi razlog, da
               smo skupaj s koalicijskimi partnerji vložili tudi amandma na sejo Državnega zbora, ki
               ga tudi podpiramo, saj dodatno odpravlja te težave. V Poslanski skupini Socialnih
               demokratov bomo tako predlog zakona kot tudi amandma koalicije, seveda, podprli.
               Hvala.</p>
            </sp>
            <sp xml:id="SDZ5-Redna-15-2010-03-24.sp30">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               Darko Menih.</p>
            </sp>
            <sp xml:id="SDZ5-Redna-15-2010-03-24.sp31">

               <speaker>DARKO MENIH:</speaker>

               <p>Hvala lepa, gospod predsednik. Vsem lep pozdrav. V Poslanski skupini Slovenske
               demokratske stranke se zavedamo težke situacije, s katero so slovenski cestni
               prevozniki že kar nekaj časa soočeni. Prvi udarec so slovenski cestni prevozniki
               prejeli s popolno in takojšnjo liberalizacijo cestnega prevozništva ob vstopu
               Slovenije v Evropsko unijo, saj tedaj slovenski pogajalci za slovenske cestne
               prevoznike niso izpogajali prehodnega obdobja, ki bi vsaj deloma ublažilo posledice
               vstopanja v Evropsko unijo. Svoje je prispevala tudi velika razdrobljenost cestnega
               prevozništva, ki je tudi v obdobju debelih krav povzročalo nelojalno konkurenco in
               cenovni kanibalizem med prevozniki samimi. V obdobju zaostrenih gospodarskih pogojev
               je zato dobrodošla sprememba vsakega zakona, ki posredno ali neposredno pripomore k
               zmanjševanju negativnih posledic gospodarske krize za avtoprevozniško dejavnost in
               zato v Poslanski skupini Slovenske demokratske stranke načeloma ne nasprotujemo tako
               poglavitnim ciljem zakona.</p>
               <p>Se pa nam ob branju predloga tega zakona postavilo vprašanje, ali ni bil glavni namen
               zakona skrit drugje - v ponovni spremembi 5. člena osnovnega zakona, ki javno
               pooblastilo za izdajanje licenc in drugih upravnih dokumentov s področja cestnega
               prevozništva z javnim natečajem ponovno podeljuje več pravnim osebam in ne več eni
               sami, tako kot je to do sedaj. Popolnoma jasno je, da gre v tem primeru za obe
               zbornici, za Gospodarsko zbornico in Obrtno-podjetniško zbornico, ki želita še naprej
               opravljati delitve licenc. Če se ta člen ne bi spremenil, bi ena zbornica ostala brez
               tega, očitno, donosnega posla. V naši poslanski skupini menimo, da gre pri
               podeljevanju tovrstnega javnega pooblastila tudi za konflikt interesov. Ni namreč
               možno povsem izključiti možnost, da zbornica pri podeljevanju licenc ali drugih
               dokumentov ne bi dajala prednost svojemu članu pred nečlanom. Teoretično se lahko
               zgodi, da bi bil nečlan zbornice v slabšem položaju kot pa član, pa čeprav gre za
               pristojnosti v upravnih postopkih, ki bi morali biti nediskriminatorni.</p>
               <p>Ker se je treba izogniti kakršnimkoli, tudi najmanjšim možnim konfliktom interesom
               ali pa potencialni nevarnosti, da bi do takih situacij lahko prišlo, smo v naši
               poslanski skupini predlagali amandma, po katerem bi se to javno pooblastilo preneslo
               na državni carinski organ. V večini evropskih držav javna pooblastila izvajajo
               državne agencije oziroma državni organi. Carinska uprava Republike Slovenije ima po
               našem mnenju za izvajanje tovrstnih javnih pooblastil ustrezna znanja, kadre in
               prostor, v bodoče pa bo soočena tudi z viškom carinskih delavcev. S tem bi se tudi
               izognili interesni povezanosti med prevozniki ali pravnimi osebami, ki izdajajo
               licence. Tako pa se ne moremo znebiti vtisa, da je ta zakon bolj posledica
               lobističnega pritiska obeh zbornic na poslance koalicija in Vlado, saj bi bil v
               nasprotnem primeru naš amandma na Odboru za promet sprejet. Sicer pa počakajmo do
               javnega natečaja, zagotovo bosta izbrani, spet - kdo drug - kot Obrtna in Gospodarska
               zbornica.</p>
               <p>Vložili smo tudi amandma k 17. členu, da bi razširil obveznost nadzora nad
               dovolilnicami iz 11. točke še na posrednike, ki so običajni nosilci posla. V prvem
               stavku 11. točke je treba dodati za besedami <q>"pravne osebe"</q> še <q>"organizatorji
               prevoza"</q>. Oba amandmaja sta bila zavrnjena, izglasovanih pa je bilo vseh sedem
               koalicijskih amandmajev.</p>
               <p>Slovenska demokratska stranka ne bo nasprotovala sprejemu predloga zakona o
               spremembah in dopolnitvah zakona o cestnem prometu.</p>
               <p>Hvala.</p>
            </sp>
            <sp xml:id="SDZ5-Redna-15-2010-03-24.sp32">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Janez Ribič.</p>
               <p>Prosim.</p>
            </sp>
            <sp xml:id="SDZ5-Redna-15-2010-03-24.sp33">

               <speaker>JANEZ RIBIČ:</speaker>

               <p>Dober dan, spoštovane poslanke in poslanci. Spoštovani gospod predsednik Državnega
               zbora, spoštovani gospod minister s sodelavcem, lepo pozdravljeni.</p>
               <p>V Poslanski skupini Slovenske ljudske stranke bomo sicer podprli predlog zakona,
               katerega namen je omejitev nelojalne konkurence tujih avtoprevoznikov na teritoriju
               Republike Slovenije, v upanju in ob pričakovanju, da bodo predlagani ukrepi dejansko
               zaščitili domače avtoprevoznike. Poleg tega pa bi vendarle pričakovali, da bi zaradi
               tako pomembnih in obsežnih sprememb Vlada predlagala povsem nov zakon o cestnem
               prometu in obravnavo po normalnem in ne skrajšanem postopku, saj gre za tako obsežne
               spremembe, da je težko upravičiti skrajšani postopek.</p>
               <p>Zakon bomo torej vseeno podprli, saj upamo, da bo res pozitivno učinkoval na
               poslovanje avtoprevoznikov, saj skuša preprečiti nelojalno konkurenco tujih
               prevoznikov, še posebej s strani hrvaških kolegov, ki v slovenskem prostoru
               opravljajo prevoz oziroma natovarjajo blago brez izdanih dovolilnic. Poleg tega se z
               novelo zakona vnašajo tudi nekatere zahteve iz lani sprejete evropske uredbe, tako
               imenovani <q>"road package"</q> ki predvideva spremembe na področju cestnih prevozov.</p>
               <p>Namen zakona podpiramo tudi zaradi treh načel v zakonu, ki bi sicer morala biti
               vodilo pri vsakem zakonu, in sicer: načelo zakonitosti - da se vzpostavi učinkovit
               nadzor pri uporabi dovolilnic, načelo enakosti pri obravnavanju pred zakonom - da so
               tuji prevozniki pri kazenskih sankcijah obravnavani enako kot slovenski prevozniki v
               tujini in načelo ekonomičnosti, tako da se prevoznikom pri njihovi dejavnosti
               odpravljajo nepotrebni stroški, da se odpravi nepotrebno administriranje. Na odboru
               smo sicer izvedeli, da na podlagi opozoril avtoprevoznikov Vlada pripravlja zakon, ki
               bo določil 30-dnevni plačilni rok za opravljene storitve avtoprevoznikov.</p>
               <p>V Poslanski skupini Slovenske ljudske stranke menimo, da mora Vlada s takimi ukrepi
               pohiteti, saj smo prepričani, da je to eden od redkih konkretnih zakonov, ki dejansko
               lahko pomagajo k izboljšanju stanja na področju gospodarstva, v tem primeru domačim
               avtoprevoznikom. Podprli bomo amandmaje, ki izboljšujejo besedilo in namen zakona.
               Hvala.</p>
            </sp>
            <sp xml:id="SDZ5-Redna-15-2010-03-24.sp34">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Demokratične stranke upokojencev bo predstavil
               Anton Urh.</p>
            </sp>
            <sp xml:id="SDZ5-Redna-15-2010-03-24.sp35">

               <speaker>ANTON URH:</speaker>

               <p>Spoštovani gospod predsednik, spoštovani gospod minister s sodelavci, kolegice in
               kolegi, lepo pozdravljeni. Predstavil vam bom stališče Poslanske skupine DeSUS glede
               predloga zakona o prevozih v cestnem prometu.</p>
               <p>Pred nami je predlog zakona, ki naj bi zaščitil slovenske cestne prevoznike pred
               nelojalno konkurenco tujih prevoznikov, ki za svoje delo nimajo ustreznih licenc.
               Rešitve, ki jih prinaša novela, se nanašajo na sprejem ukrepov, ki imajo neposredno
               takojšnje in vidne učinke na blažitev posledic gospodarske krize za avtoprevozniško
               dejavnost. Pri tem so upoštevani cilji, ki so: zmanjšanje nespoštovanja predpisov
               glede uporabe dovolilnic, odpravljanje posameznih administrativnih ovir, kar bo
               posredno ali neposredno pripomoglo k blažitvi posledic gospodarske krize; izboljšanje
               nadzora prevoznikov in zagotovitev učinkovitejšega sankcioniranja v primeru kršitev
               ter vzpostavitev kazni, primerljivih s kaznimi v drugih državah. Ob tem so upoštevana
               predvsem načelo zakonitosti, da se vzpostavi učinkovit nadzor tujih prevoznikov pri
               uporabi dovolilnic; načelo enakosti pri obravnavanju pred zakonom, in sicer tako, da
               so tuji prevozniki pri nas pri kazenskih sankcijah obravnavani enako kot slovenski
               prevozniki v tujini; in načelo ekonomičnosti, tako da se prevoznikom pri njihovi
               dejavnosti odpravljajo nepotrebni stroški. Odpravlja se nepotrebno administriranje
               med organi, kar posledično vpliva na hitrejši prenos informacij. Predlagatelj pa je
               pri pripravi sledil vodilom, ki zagotavljajo, da bodo spremembe in dopolnitve zakona
               uporabne v praksi in ne bodo povzročale nepotrebnih administrativnih ovir; da se
               posamezni instituti uredijo sistematično, pri čemer se lahko izpostavijo predvsem
               določila v zvezi z voznikovimi izkaznicami, tako da se odpravijo nekatere nejasnosti,
               izločijo nepotrebne določbe in poveča nadzor nad uporabo dovolilnic tujih
               prevoznikov.</p>
               <p>V Poslanski skupini DeSUS bomo predlog zakona podprli, saj pričakujemo, da bo predlog
               dejansko zaščitil naše prevoznike pred nelojalno konkurenco tujih prevoznikov.
               Hvala.</p>
            </sp>
            <sp xml:id="SDZ5-Redna-15-2010-03-24.sp36">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo predstavitev stališč poslanskih skupin. Prehajamo na razpravo
               o členih in vloženih amandmajih, ki jo bomo opravili na podlagi pregleda vloženih
               amandmajev z dne 23.3.2010. V razpravo najprej dajem 9. člen ter amandma poslanskih
               skupin SD, Zares, DeSUS in LDS. Želi kdo razpravljati o tem amandmaju? Ugotavljam, da
               ne želi, zato zaključujem razpravo o tem amandmaju in v razpravo dajem 17. člen ter
               amandma Poslanske skupine SDS. Želi kdo razpravljati? Dr. Peter Verlič, prosim.</p>
            </sp>
            <sp xml:id="SDZ5-Redna-15-2010-03-24.sp37">

               <speaker>DR. PETER VERLIČ:</speaker>

               <p>Hvala lepa. O tem amandmaju, ki ga ponovno vlagamo, je bilo že kar nekaj debate tudi
               na sami seji odbora za promet, je pa pomemben tudi sam odstavek tega člena, saj
               pravzaprav vzpostavlja več kontrole in več nadzora ravno na tistem področju, ki je
               zelo občutljivo tudi za domače cestne prevoznike, se pravi, mednarodni cestni promet
               in kabotaža. Tukaj so verjamem imeli prevozniki kar precej pripomb in je najbrž to
               tudi posledica samega zelo točno ali zelo natančno definiranega člena, pravzaprav
               kar, bi človek rekel, malo preveč natančnega za zakon. Morda bi besedilo člena bilo
               bolj razumljivo, če bi same podrobnosti glede kontrole kabotaže, glede kontrole
               dovolilnic v tem primeru bile opredeljene v kakšnem od podzakonskih aktov. No,
               kakorkoli, v 11. odstavku so navedene osebe, ki so dolžne preveriti ustrezno
               dokumentacijo, kadar gre za mednarodni cestni prevoz ali kabotažo. Se pravi, to so
               pravne osebe, samostojni podjetniki, posamezniki, ki samostojno opravljajo dejavnost,
               in fizične osebe. Izpuščeni pa so organizatorji prevoza in to je tisto, kar
               predlagamo, da se v tem besedilu doda - organizatorje prevoza. To so tisti agenti ali
               pa tisti, ki posredujejo med naročnikom in prevoznikom in jih nič ne zavezuje, oni so
               pač tisti, ki pravzaprav vse prevalijo na prevoznika, ti kot naročnik pa si seveda v
               nekem razmerju do agenta. Verjamem, da obstaja tudi čisto splošno pravo, ki urejuje
               pogodbene razmere, vendar pa pri cestnem prevozništvu gre le za specifiko, gre le za
               določene posebne zahteve in je prav, da agent, ki posreduje, tudi te stvari pozna. In
               da je, seveda, tudi vključen v tej verigi tudi, ko gre za nadzor in za kontrolo. To
               je tisto, kar je želja. Se pravi, ni želja dodatno administriranje, kot je bilo
               pojasnjeno na odboru, ampak je želja še dodatni, še boljši nadzor. Mislim, da je to v
               korist tudi cestnega prevozništva, v korist same dejavnosti, zato da se res ta veriga
               tudi po tej strokovni in nadzorstveni plati čim bolj učinkovito izpolnjuje in da ne
               prihaja do kakšnih napak, da potem ne pride do teh problemov ali pa do tega, da bi
               koga bolela glava. Mislim, da je to čisto dobrodošel amandma, ki samo bolj pojasnjuje
               zadevo, saj verjamem, da sedaj, ko bodo, očitno - pravzaprav glavni namen tega zakona
               tako ali tako ni bil reševati gospodarske krize, ampak reševati očitno, tako kot sem
               razumel, obe zbornici, gospodarsko in obrtno, ki bosta dobili sedaj pooblastilo, da
               bosta delili dovolilnice še naprej. Škoda, da pač tisti amandma, ki bi to javno
               pooblastilo dal carinski službi, ni bil sprejet. Tudi ti dve zbornici bi se lahko
               zaradi tega bolj ukvarjali z nadzorom kot stanovski združenji nad kontrolo in
               kvaliteto, ne pa z javnimi pooblastili, kar je očitno bil tudi glavni interes in
               tukaj, žal, ugotavljam, da se je popustilo lobističnim interesom obeh zbornic. Celo
               predsednik odbora je rekel, da bosta to delali kar zbornici, pa v zakonu lepo piše,
               da bo opravljen javni natečaj. Torej, že kar prejudiciramo obe zbornici.</p>
               <p>Mislim, da je to glavna škoda tega zakona in da bi pravzaprav poleg organizatorjev
               prevoza se lahko bolj vključevali v sam nadzor nad kvaliteto in v korist prevoznikov
               tudi obe zbornici, ampak izgleda, da je slajše deliti dovolilnice. Vsekakor
               predlagam, da ta amandma podprete.</p>
            </sp>
            <sp xml:id="SDZ5-Redna-15-2010-03-24.sp38">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati o amandmaju Poslanske skupine SDS k 17. členu?
               Ugotavljam, da ne želi. Ker ne želi nihče več razpravljati, zaključujem razpravo. O
               amandmajih bomo v skladu s časovnim potekom seje zbora odločali danes v okviru
               glasovanj, pet minut po prekinjeni 3. točko dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA - NA OBRAVNAVO PREDLOGA ZAKONA O
                  ZAGOTAVLJANJU SREDSTEV ZA INVESTICIJE V JAVNO ŽELEZNIŠKO INFRASTRUKTURO, nujni
                  postopek.</title> Predlog zakona je v obravnavo Državnemu zboru predložila Vlada.
               Besedo dajem predstavniku Vlade za dopolnilno obrazložitev predloga zakona. Besedo
               ima dr. Patrick Vlačič, minister za promet.</p>
            </sp>
            <sp xml:id="SDZ5-Redna-15-2010-03-24.sp39">

               <speaker>DR. PATRICK VLAČIČ:</speaker>

               <p>Hvala predsednik. Predlog zakona o zagotavljanju sredstev za investicije v javno
               železniško infrastrukturo je zelo pomemben zakon. Namen tega predpisa je zagotoviti
               namenska sredstva za pripravo, organiziranje, vodenje in izvedbo investicij in tudi
               vzdrževanje javne železniške infrastrukture in tako zagotoviti sredstva za nemoteno
               izvajanje investicij in združevalnih del v javno korist v daljšem časovnem obdobju.
               Zbrana sredstva bodo omogočila modernizacijo vseh segmentov javne železniške
               infrastrukture, s čemer se bo vzpostavila višja stopnja varnosti, zanesljivosti,
               povečanje kapacitet, nemoteno odvijanje potniškega in tovornega prometa in pa seveda
               vse ugodnosti in udobnosti, tako ekološke in druge, ki jih prinaša železniški prevoz.
               Leta 1996 je bil sprejet nacionalni program razvoja javne železniške infrastrukture.
               Tam so bili opredeljeni investicijski projekti, okvirna določena potrebna sredstva.
               Analiza tega nacionalnega programa pokaže, da za razliko od cestnega, je bil
               realiziran samo 30%. Avtocestni program, ki ima svoj izvor v nacionalnem programu iz
               leta 1994, je ravno zaradi stalne zagotovitve sredstev bil tudi izpolnjen. Železniški
               nacionalni program pa ravno zaradi tega, ker nikoli ni bilo sredstev, skoraj da
               popolnoma ni bil izpolnjen. Ta zakon seveda ne zagotavlja dovolj sredstev, zagotavlja
               pa neko osnovo za to, da bo lahko v bodoče vlaganje v železniško infrastrukturo
               zagotovljeno na redni osnovi in da bo na ta način pravzaprav sploh mogoče začeti
               resno govoriti o vlaganjih v železniško infrastrukturo.</p>
               <p>Stalno pomanjkanje sredstev pri vlaganju v železniško infrastrukturo je pripeljalo
               železniško infrastrukturo na rob zmogljivosti. Na rob zmogljivosti tako pri
               predpisanih standardih varnosti in pri vseh drugih <q>"bendž markih"</q>; torej
               konkurenčnost se je nižala zaradi tega, ker je enostavno država premalo vlagala v
               železniško infrastrukturo. Veliko govorimo o razlogih in vzrokih, zakaj je naše
               železniško prevozno podjetje nekonkurenčno. Ampak eden izmed zelo pomembnih razlogov
               je v tem, da država ni dovolj vlagala v železniško infrastrukturo in s tem posredno
               povzročala manjšo konkurenčnost železniškega prevoznika. Slovenija ima izjemno
               pomemben strateški položaj, leži na stičišču petega in desetega vseevropskega
               prometnega koridorja, in ob dobri cestni infrastrukturi nam bo dobra železniška
               infrastruktura omogočala izkoristiti to, kar je pravzaprav eden izmed redkih, velikih
               strateških prednosti Republike Slovenije. S tem zakonom se določa, da bodo sredstva,
               ki bodo zbrana iz naslova letne dajatve za uporabo vozil v cestnem prometu, in
               koncesije, koncesijske dajatve oziroma dela koncesijske dajatve Luke Koper, da se
               bodo uporabljali za investicije in vzdrževanje v javni železniški infrastrukturi v
               obdobju 2010-2023.</p>
               <p>V skladu z veljavno prakso pri izvrševanju proračuna je smiselno določiti namensko
               rabo sredstev v specialnem zakonu, saj že primerjava prej omenjenega avtocestnega
               programa z neizvedenim železniškim nazorno kaže, da so ravno zagotovljena sredstva
               bila glavni razlog, da je avtocestni program bil izveden. Naj povem, da so države,
               kot so Švica, Avstrija in druge se že precej časa pred našo državo odločile, da bo
               vlaganje v železniško infrastrukturo zelo pomemben del njihove prometne politike. Naj
               dam samo za primerjavo. Seveda gre za večje in bogatejše države, ampak Švica, ki ima
               verjetno enega izmed najboljših železniških sistemov, vlaga letno tri milijarde v
               železniški sistem. Avstrija vlaga dve milijardi in pol. To so seveda države, ki so
               okoli Slovenije. V primeru tega zakona govorimo o stotih milijonih. In zelo vesel
               bom, če boste ta predpis podprli. Hvala.</p>
            </sp>
            <sp xml:id="SDZ5-Redna-15-2010-03-24.sp40">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za promet kot matično delovno telo.
               Besedo dajem predsedniku Janku Vebru za predstavitev poročila odbora.</p>
            </sp>
            <sp xml:id="SDZ5-Redna-15-2010-03-24.sp41">

               <speaker>JANKO VEBER:</speaker>

               <p>Hvala za besedo. Odbor za promet je na svoji 9. nujni seji 23. marca 2010 opravil
               drugo obravnavo predloga zakona. V uvodni predstavitvi zakona je državni sekretar dr.
               Igor Jakomin predstavil razloge za sprejem, ki se nanašajo predvsem na zagotovitev
               namenskih sredstev za obdobje od leta 2010 do 2023 za investicije in vzdrževanja
               javne železniške infrastrukture. S tem zakonom se natančnejše opredelijo viri in se
               določi, da so sredstva, ki se bodo zbirala, opredeljena kot namenski viri, ki jih
               organ, ki vodi investicije v javno železniško infrastrukturo, vsako leto prejme za
               priprave, organiziranje in vodenje investicij ter z določili zakona se določa, da se
               sredstva neposredno uporabijo za izvedbo investicij in vzdrževanja javne železniške
               infrastrukture, kot je določeno v nacionalnem programu razvoja javne železniške
               infrastrukture iz leta 1996 oziroma na osnovi letnih načrtov investicij in letnih
               načrtov vzdrževanja javne železniške infrastrukture. Poudaril je tudi, da je s tem
               zakonom omogočeno sledenje izhodiščem prometne politike, kot je vključevanje javne
               železniške infrastrukture v železniški sistem Evropske unije in tudi predvsem
               zagotavljanje tehnične in tehnološke skladnosti z zahtevami Evropske unije,
               omogočanja razvoja regionalnih prog in seveda tudi dostopnost predvsem teh
               regionalnih prog za gospodarski razvoj ob ustrezni uskladitvi z realnimi potrebami
               oziroma kapacitetami. Omogoča se tudi izpeljava železniškega sistema v medmestnem,
               primestnem in mestnem prometu, kar je izjemno pomembno tudi za razvoj mest oziroma
               primestnih naselij.</p>
               <p>Komisija za lokalno samoupravo in regionalni razvoj pri Državnem svetu zakona ne
               podpira, in sicer iz razloga, ker ne podpira predlaganega načina prenosa sredstev z
               naslova prihodkov iz letne dajatve za uporabo vozil v cestnem prometu za gradnjo
               železniške infrastrukture. Komisija tudi meni, da bi moral predlagatelj ob
               predložitvi zakona, s katerim se določijo namenska sredstva za investicije v javno
               železniško infrastrukturo, predložiti tudi resolucijo o nacionalnem programu razvoja
               javne železniške infrastrukture.</p>
               <p>Zakon je pregledala tudi Zakonodajno-pravna služba Državnega zbora. Predvsem je v
               svojem mnenju izpostavila vidik njegove skladnosti z ustavo. Ob tem je opozorila na
               148. člen Ustave, ki določa načelo integralnosti državnega proračuna, hkrati pa tudi
               opozorila, da Zakon o javnih financah omogoča določene izjeme od tega načela in
               seveda je v svojem mnenju to tudi poskuša natančneje opredeliti.</p>
               <p>Opozorila je tudi, da je vendarle nacionalni program razvoja železniške
               infrastrukture tisti dokument, na katerem bi ta zakon moral temeljiti, tako da
               sklicevanje na nacionalni program iz leta 1996 je nekoliko, po mnenju
               Zakonodajno-pravna službe, preohlapno.</p>
               <p>Pri konkretnih členih je opozorilo na to, da je v 1. členu določeno, da se sredstva
               namenjajo za investicije, ne pa tudi za vzdrževanje, tako da je na neskladnost med 1.
               in 3. členom v svojem mnenju opozorila. Tudi pri 2. členu je opozorila, da se govori
               le o delu koncesijske dajatve kot viru za izgradnjo železniške infrastrukture s
               strani družbe Luke Koper, ki pripada proračuna Republike Slovenije. Ustrezneje bi
               bilo, da jasno določimo, da gre za celotno dajatev Luke Koper iz naslova koncesijske
               dajatve.</p>
               <p>Odbor je v razpravi veliko časa namenil predvsem amandmajem, ki jih je vložila
               Poslanska skupina SDS, ki je s svojimi amandmaji želela podrobneje opredeliti
               sredstva za izvedbo investicij v javno železniško infrastrukturo in jih predvsem tudi
               razširiti na vire iz naslova zadolževanja, koriščenja sredstev iz cestnin, pobranih
               za tovorna vozila in podrobno.</p>
               <p>Odbor amandmajev Poslanske skupine SDS ni sprejel, sprejel pa je amandmaje k 1., 2.,
               in 3. členu, ki sledijo opozorilom Zakonodajno-pravne službe. Odbor je po končani
               razpravi glasoval o vseh členih predloga zakona in jih sprejel. Tako je tudi na seji
               Državnega zbora danes tako oblikovan predlog zakona. Hvala.</p>
            </sp>
            <sp xml:id="SDZ5-Redna-15-2010-03-24.sp42">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč Poslanskih skupin. Stališče Poslanske skupine
               Liberalne demokracije Slovenije bo predstavil Miran Jerič. Prosim.</p>
            </sp>
            <sp xml:id="SDZ5-Redna-15-2010-03-24.sp43">

               <speaker>MIRAN JERIČ:</speaker>

               <p>Spoštovani, predsednik Državnega zbora, spoštovani minister za promet, cenjene
               kolegice poslanke, kolegi poslanci.</p>
               <p>V slovenskem nacionalnem interesu je, da čim prej posodobimo javno železniško
               infrastrukturo, ki je v katastrofalnem stanju, ter da hkrati Slovenske železnice ne
               samo zaradi globoke krize, v kateri se nahajajo, preoblikujemo v modernega, glede na
               geografsko lego Slovenije, vodilnega regionalnega operaterja, ki bo opravljal
               celovite prevozne logistične dejavnosti. Enkrat, čim prej tem boljše, pa je potrebno
               preiti od besed k dejanjem, čeprav bo zaradi izgubljenih desetletij v razvoju
               Slovenskih železnic pot do tega cilja finančno izredno zahtevna. V Liberalni
               demokraciji Slovenije upamo, da bo tak prehod pomenilo sprejetje obravnavanega zakona
               o zagotavljanju sredstev za investicije v javno železniško infrastrukturo.</p>
               <p>Zakon za časovno obdobje do leta 2023 določa vire za namensko zbiranje sredstev za
               investicije in vzdrževanje javne železniške infrastrukture. Namenski viri za
               financiranje investicij v železniško infrastrukturo se bodo po predlogu zakona
               zagotavljali iz letne dajatve za uporabo vozil v cestnem prometu in iz dela
               koncesijske dajatve, ki jo plačuje Luka Koper. To se pravi, samo iz tistega dela, ki
               pripada državi, občini ostaja del, ki je namenjen občinskemu proračunu. Sredstva, ki
               se bodo zbirala, so opredeljena kot namenski viri, ki jih organ, ki vodi investicije
               v javno železniško infrastrukturo, vsako leto prejme za priprave, organiziranje in pa
               za vodenje posameznih investicij. Predlog zakona tudi določa, da se sredstva
               neposredno uporabijo za izvedbo investicij in vzdrževanja železniške infrastrukture,
               kot je določeno v nacionalnem programu razvoja javne železniške infrastrukture
               oziroma na osnovi letnih načrtov investicij in letnih načrtov vzdrževanja javne
               železniške infrastrukture. V LDS si ne želimo, da bi po uveljavitvi zakon postopoma
               doživel usodo zakona o zagotovitvi namenskih sredstev za graditev državnih cest,
               določenih v nacionalnem programu izgradnje avtocest. Že tako je vprašanje, ali bodo
               zbrana sredstva zadoščala za izvedbo vseh potrebnih investicij. Skoraj zagotovo ne;
               in ker se financiranje z javno zasebnim partnerstvom ne zdi ravno verjetno, bo
               potrebno ne samo zadolževanje, ampak predvsem boljše koriščenje evropskih
               sredstev.</p>
               <p>Po razvojni strategiji, ki jo je pripravila prejšnja vlada, naj bi v železniško
               infrastrukturo do leta 23 vložili nekaj manj kot 9 milijard evrov. Nekateri
               strokovnjaki opozarjajo, da za posodobitev železniške infrastrukture toliko sredstev
               niti ne potrebujemo. Na okrogli mizi o financiranju izvajanja projektov javne
               železniške infrastrukture v sklopu mednarodnega kongresa upravljavcev železniške
               infrastrukture, ki je potekal v začetku januarja letošnjega leta, se je oblikovala
               ocena, da je okrog 3 milijarde evrov tista minimalna višina sredstev, ki bo
               omogočila, da dobimo tako železniško infrastrukturo, ki bo primerljiva z evropsko -
               seveda, brez hitrih prog. V LDS nas seveda različne ocene potrebnih sredstev,
               predvsem pa nedorečenost glede obsega potrebnih investicij ne razveseljujejo. Ampak
               to je tudi ali predvsem vprašanje za kompetentno stroko in nekoliko manj za
               politiko.</p>
               <p>Zato od Vlade pričakujemo čim prejšnjo predložitev nove resolucije o nacionalnem
               programu razvoja javne železniške infrastrukture, ki bo morala odgovoriti na odprte
               dileme posodobitve naše železniške infrastrukture. Še bolj pa nas trenutno moti, da
               je drugi tir med Koprom in Divačo, ki bo očitno res samo eden, edini živi železniški
               infrastrukturni projekt. Drugih ni. Zato tudi ne moremo izkoristiti vseh
               razpoložljivih evropskih sredstev. V LDS zato ponovno pozivamo odgovorne institucije
               k odgovornemu delu in pospešeni pripravi ustreznih projektov in umeščanju teh
               projektov tudi v prostor, zato tudi pričakujemo od Vlade Republike Slovenije, da čim
               prej predloži v parlamentarno proceduro tudi zakon o umeščanju prometne, energetske
               in pa vodne infrastrukture v prostor.</p>
               <p>Na javni železniški infrastrukturi so v zadnjih petih letih v bistvu ni spremenilo
               nič. V LDS upamo, da se bo z letošnjim in prihodnjim letom, ko bomo za razvoj in
               posodobitev železniške infrastrukture skupaj namenili skoraj 590 milijonov evrov, to
               spremenilo. Če pa bomo še naslednjih pet let nadaljevali z našim desetletja dolgim
               napačnim dojemanjem vloge železnic v sodobni postindustrijski družbi, se nam bo
               zgodila najmanj ena slaba stvar: na področju Slovenski železnic nam bodo peti
               evropski koridor prevzeli Avstrijci. Zato je skrajni čas, da Slovenija začne s
               pospešenim investiranjem v posodobitev železniške infrastrukture, zato bomo v LDS
               predlog zakona podprli.</p>
            </sp>
            <sp xml:id="SDZ5-Redna-15-2010-03-24.sp44">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Socialnih demokratov bo predstavil dr. Luka
               Juri. Prosim.</p>
            </sp>
            <sp xml:id="SDZ5-Redna-15-2010-03-24.sp45">

               <speaker>DR. LUKA JURI:</speaker>

               <p>Lep pozdrav.</p>
               <p>Socialni demokrati smo zelo zadovoljni, da je prišlo do uresničitve tega predloga, ki
               se sedaj nahaja pred nami in za katerega upamo, da bomo kmalu sprejeli. Ta predlog
               namreč omogoča realno uresničevanje tistega, kar smo opredelili že v naši strategiji,
               in realno uresničevanje celotne vizije, ki jo imamo v Sloveniji glede gradnje
               železniške infrastrukture, ki je v zadnjih letih, ne zaradi pomanjkanja politične
               volje tudi predhodnikov, ampak predvsem zaradi neustrezno določenih virov sredstev
               dejansko ostala le črka na papirju. Odločitev za izgradnjo takšne železniške mreže
               tudi na podlagi tega zakona je ne samo gospodarna odločitev, ampak tudi trajnostna,
               ekološka in razvojna odločitev. Predstavlja za naših naslednjih 20 let takšne
               strateški pomen, kot ga je v zadnjih 20-ih letih predstavljal razvoj avtocestnega
               križa in nadaljnjih avtocestnih projektov. Ta zakon bo omogočil tudi dejansko
               uresničitev namena, ki ga tolikokrat radi ponovimo v Sloveniji: prihoda oziroma
               prenosa tovornega prometa s cest na železnico, seveda ob zavedanju, da je to prvi
               korak, le prvi obvezen korak, brez katerega ostali ne bodo možni. Nekateri dvomi, ki
               so se pojavili v zadnjih tednih v povezavi s tem predlogom so se predvsem nanašali na
               vprašanje, ali bo takšna finančna konstrukcija dejansko omogočila izgradnjo, ali se
               bo ustavila le pri vzdrževanju in ali lahko realno pričakujemo učinek, ko pa je
               uresničitev železniške mreže časovno še tako oddaljena. Tu lahko primerjamo z
               okoliščino odločitve, da bo nekdo shujšal. Shujšal bi seveda rad že jutri, ampak se
               mora zavedati, da bo lahko dosegel ta cilj, moral trdno in trdno delati - ne jutri,
               ampak danes, zato da bo ta cilj dosegel čez mesece ali celo čez leta. Recimo, da s
               tem planom izgradnje železniške infrastrukture bomo shujšali v Sloveniji z vidika
               emisij, z vidika onesnaževanja, bomo pa mnogo bolj bogati s pomembno strateško
               infrastrukturo, ki nam bo omogočala izvajanje tiste vizije o strateški legi Slovenije
               in o logistični platformi za jugovzhodno Evropo, katero smo konec koncev začrtali
               tudi že v programu te koalicije. Hvala lepa.</p>
            </sp>
            <sp xml:id="SDZ5-Redna-15-2010-03-24.sp46">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               dr. Peter Verlič.</p>
            </sp>
            <sp xml:id="SDZ5-Redna-15-2010-03-24.sp47">

               <speaker>DR. PETER VERLIČ:</speaker>

               <p>Spoštovani. V Poslanski skupini Slovenske demokratske stranke sicer ne nasprotujemo
               osnovnemu namenu predloga zakona, s katerim se za investicije in vzdrževanje javne
               železniške infrastrukture v obdobju od leta 2010 do leta 2023 zagotavljajo namenska
               sredstva. S tem zakonom bomo torej dobili železniški evro. Toda še preden boste
               spoštovane poslanke in poslanci strank koalicije pritisnili gumb za ta zakon, je
               prav, da vas opozorimo, da ta železniški evro jemljete slovenskim davkoplačevalcem,
               ki morajo vsako leto ob registraciji motornega vozila plačati letno dajatev za
               uporabo vozil v cestnem prometu, s tem zakonom pa bo ta dajatev v celoti preusmerjena
               za posodobitve železniških tirov. Torej, bo ta letna dajatev postala železniški
               davek, ki ga bomo plačevali vsi Slovenci, ki vozimo svoje avtomobile po slabih cestah
               in nezgrajenih razvojnih cestnih osi. Ali ne bi bilo bolj pošteno, da bi to cestno
               takso raje namenili za izgradnjo cestnih razvojnih osi od Ljubljane do Kočevja, za
               tretjo razvojno os od Koroške do Bele krajine, za četrto in za novo, peto, razvojno
               os od Unca, mimo Rakeka, Cerknice, Blok, Sodražice do Unca, ki vam jo v poslanski
               skupini neuspešno predlagamo že kar nekaj časa? Ni pošteno, da zlasti tuja težka
               tovorna vozila, ki najbolj uničujejo naše avtoceste, po tem zakonu za modernizacijo
               železniških tirov ne prispevajo ničesar. Nič evrov. Gorivo zaradi dragih trošarin, ki
               jih je vpeljala Pahorjeva vlada, raje točijo v tujini, ker je tam cenejše, davkov v
               Sloveniji tudi ne plačujejo nobenih, naše avtoceste pa so zaradi njih vedno bolj
               uničene, okolje pa onesnaženo. Če je glavni namen modernizacije železnic ravno
               preusmeritev težkega tovornega prometa s cest na železnice, potem je prav, da ta
               težki tovorni tranzit, ki se vali po slovenskih avtocestah, v njem pa prevladujejo
               zlasti tuja tovorna vozila, plačajo del cestnine za modernizacijo železnic. S tem
               bomo dosegli, da tisti, ki najbolj uničuje naše avtoceste in okolje, finančno
               prispeva za gradnjo železniških prog, ko bodo pa te posodobljene se bo lahko del tega
               tranzita preusmeril na železnice.</p>
               <p>Tak amandma, ki namesto namenskega vira letne dajatve za uporabo vozil v cestnem
               prometu določa del cestnin, pobranih za tovorna vozila, smo vložili v naši poslanski
               skupini in predlagamo, da o njem v koaliciji pred glasovanjem resno razmislite. Sicer
               pa ugotavljamo, da gre pri sprejemanju tega zakona za sprenevedanja in dvoličnost
               koalicije. V Slovenski demokratski stranki smo v proceduro konec leta 2009 vložili
               celovitejši zakon o gradnji prioritetnih odsekov železniških prog v Republiki
               Sloveniji, ki pa ste ga tedaj v celoti zavrnili z obrazložitvijo, da je pogoj za
               sprejetje takega zakona predhodno sprejetje resolucije nacionalnega programa
               modernizacije železniške infrastrukture. Zanimivo, da se sedaj s predlogom tega
               vašega zakona v 3. členu sklicujete, da se bodo ta sredstva posodabljala skladno z
               nacionalnim programom, ki pa ga še ni. Toda danes vas dejstvo, da nacionalnega
               programa modernizacije železnic Vlada še ni pripravila in da s tem že krepko zamuja
               in ga Državni zbor še ni obravnaval, ne moti več. In da ne bo pomote, to si ni
               izmislil SDS, na to vas povsem jasno opozarja Zakonodajno-pravna služba Državnega
               zbora.</p>
               <p>Tudi Zakonodajno-pravna služba izpostavlja, da dejstvo, da še ni sprejet nacionalni
               program, pomeni prejudiciranje, kar pomeni, da se bo denar zbiral, kako bo porabljen,
               pa se ta hip še ne ve. Zato smo pripravili amandmaje, ki izboljšujejo vaš predlog
               zakona in v bistvu sledijo vsebini našega zavrnjenega zakona o gradnji prioritetnih
               odsekov železniških prog. Predlagam, da tudi naše ostale amandmaje podprete, saj se
               bo sicer zgodilo, da bo na primer odsek železniške proge Celje-Velenje-Dravograd-meja
               z Avstrijo, ki ga med drugim tudi predlagamo kot prioritetnega, zgolj eden na spisku
               lepih želja, kot na Odboru za promet dejal državni sekretar dr. Igor Jakomin.
               Zanimivo pa je, da bodo morali tudi koroški avtomobilisti plačevati cestno takso, ki
               bo šla za modernizacijo železnic, toda njihova proga, če se ne bo državni sekretar
               dr. Jakomin premislil, bo ostala zgolj lepa in pobožna želja. Predlagam, da naše
               amandmaje pred glasovanjem dobro preštudirate in podprete, od tega bo odvisno, ali
               bomo ta zakon podprli. Hvala.</p>
            </sp>
            <sp xml:id="SDZ5-Redna-15-2010-03-24.sp48">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Zares bo predstavil Alojzij Potočnik. Prosim.
            </p>
            </sp>
            <sp xml:id="SDZ5-Redna-15-2010-03-24.sp49">

               <speaker>ALOJZIJ POTOČNIK:</speaker>

               <p>Hvala. Spoštovani predsedujoči, minister, kolegice in kolegi!</p>
               <p>Predlog Zakona o zagotavljanju sredstev za investicije v javno železniško
               infrastrukturo je posledica 15-letnega pomanjkljivega vlaganja finančnih sredstev v
               razvoj in vzdrževanje železniške infrastrukture. Razkorak med investicijskimi
               sredstvi, cestno in železniško infrastrukturo je zato iz leta v leto postajal večji.
               Da je Vlada reagirala z zakonom, je nujno in o tem ni pomislekov. Osnovni namen tega
               zakona je zagotoviti namenska sredstva za pripravo, organiziranja, vodenja in izvedbo
               investicij ter vzdrževanje javne železniške infrastrukture in s tem nemoteno
               izvajanje investicij in vzdrževanih del v javno korist v daljšem časovnem obdobju.
               Investicije bodo, o tem smo prepričani, omogočile modernizacijo in s tem hitrejši
               gospodarski razvoj, višjo stopnjo varnosti in zanesljivosti železniškega prometa.</p>
               <p>Ob tem je potrebno pripomniti, da bo Vlada v kratkem Državnemu zboru predložila
               resolucijo o nacionalnem programu javne železniške infrastrukture, ki bo temeljila na
               študiji blagovnih tokov, s čimer bomo nedvomno upravičili ekonomska vlaganja. In to
               je tisto, kar po naše manjka: namreč, podatki, predvsem številke in vrednostno
               ocenjene posledice. Vendar zaradi resne podhranjenosti železniške infrastrukture bomo
               v Poslanski skupini Zares podprli predlagan dopolnjen predlog zakona v želji, da bo
               tudi omejena resolucija v parlamentarno proceduro posredovana v najhitrejšem možnem
               času. Hvala.</p>
            </sp>
            <sp xml:id="SDZ5-Redna-15-2010-03-24.sp50">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske ljudske stranke bo predstavil Janez
               Ribič. Prosim.</p>
            </sp>
            <sp xml:id="SDZ5-Redna-15-2010-03-24.sp51">

               <speaker>JANEZ RIBIČ:</speaker>

               <p>Spoštovani prisotni.</p>
               <p>V poslanski skupini, kljub temu, da podpiramo investicije v železniško
               infrastrukturo, menimo, da je nujno potrebno spoštovati pravni red in zakone s
               področja financ, na katere opozarja tudi Zakonodajno-pravna službe v svojem mnenju.
               Zato predlagamo, da ministrstvo oziroma Vlada pripravi novi predlog zakona, ki bo
               spoštoval ustavo in zakon o javnih financah. Takega zakona, kot je pred nami, zato ne
               moremo podpreti, saj gre za nezakonitost in prejudicirane rešitve, saj, kot vemo
               nacionalnega programa, ki naj bi bil podlaga za take spremembe zakona, še nimamo.
               Poleg tega je nedorečenost in nejasnost določb glede namena in način uporabe sredstev
               nesprejemljiva, zato je potrebno resno obravnavati in ustrezno dopolniti določbe
               zakona. Zavedamo se katastrofalnega stanja na železnicah, ki že vpliva na stopnjo
               varnosti celotnega železniškega sistema, vendar kljub temu ocenjujemo, da bi morala
               Vlada poiskati drug vir financiranja za investicije in za vzdrževanje javne
               železniške infrastrukture. Ne moremo podpirati predlaganega načina prenosa sredstev s
               cestnega na železniški sistem, ob tem da imamo širom po Sloveniji predvsem na
               podeželju ogromno neurejenih cest. Gotovo je v bodočnosti nujno preusmeriti tovorni
               promet s cest na železnice, kar bo omogočilo zniževanje emisij toplogrednih plinov,
               zato bi morala Vlada poiskati evropska sredstva in druga razvojna sredstva, ki so na
               voljo, na kar smo v naši poslanski skupini že večkrat opozorili.</p>
               <p>Nesprejemljiv je tudi zato, ker s predlaganim financiranjem investicij v javno
               železniško infrastrukturo iz naslova prihodkov iz letne dejavnosti za uporabo vozil v
               cestnem prometu lahko pričakujemo, da se bo modernizacija državnega cestnega omrežja
               na tretji razvojni osi in ostalih prioritetnih razvojnih oseh upočasnila, kar pa je z
               razvojnega vidika nedopustno.</p>
               <p>Podprli bomo tiste amandmaje, ki izboljšujejo besedilo in namen zakona. Glede na to,
               kateri bodo sprejeti, se bomo odločali o podpori zakonu. Hvala.</p>
            </sp>
            <sp xml:id="SDZ5-Redna-15-2010-03-24.sp52">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Demokratične stranke upokojencev bo predstavil
               Anton Urh. Prosim.</p>
            </sp>
            <sp xml:id="SDZ5-Redna-15-2010-03-24.sp53">

               <speaker>ANTON URH:</speaker>

               <p>Spoštovani gospod predsednik, spoštovani, gospod minister s sodelavci, kolegice in
               kolegi.</p>
               <p>V Poslanski skupini DeSUS podpiramo predlog zakona, katerega osnovi cilj je določiti
               vire za namensko zbiranja sredstev za investicije v javno železniško infrastrukturo,
               in sicer za določeno časovno obdobje od leta 2010 do leta 2023.</p>
               <p>Sredstva se bodo zbirala iz letne dajatve za uporabo vozil v cestnem prometu in
               koncesijske dajatve za uporabljanje pristaniške dejavnosti, ki jo plačuje Luka Koper.
               V proračunu je po predvidevanjih v letu 2010 načrtovanih 125,08 milijona evrov, 166,8
               milijona evrov pa v letu 2011. Celotne investicije v železniško infrastrukturo letos
               znašajo 275,5 milijona evrov, od tega 65,7 milijona evrov evropskih sredstev; v letu
               2011 pa 314,2 milijona evrov, od tega 66,6 milijona evrov evropskih sredstev. Skupno
               bo v prihodnjih dveh letih Slovenija v železniško infrastrukturo investirala 589,7
               milijona evrov, od tega je 132,2 milijona evrov evropskih sredstev. Gre za navzkrižno
               financiranje, ki ga poznajo tudi nekatere druge države, med njimi Švica. Zakon bo v
               prihodnje omogočal boljše izpolnjevanje nacionalnega programa za železniško
               infrastrukturo. Pričakujemo pa, da bo Vlada v kratkem pripravila nov nacionalni
               program.</p>
               <p>Železniški nacionalni program iz leta 1996 se ni izpolnil v celoti, ampak le v eni
               tretjini, in sicer zaradi pomanjkanja sredstev, zato bo ta predlog zakona zagotovil
               sredstva, da bodo programi lahko stekli in da bomo lahko porabili evropska sredstva.
               Zagotavljanje finančnih sredstev bo omogočalo nemoteno izvajanje investicij in
               vzdrževalnih del v javno korist, ki jih izvajajo Slovenske železnice. S predvidenimi
               sredstvi se bo posodobilo javno železniško infrastrukturo, kar bo omogočilo
               sodobnejše vodenje prometa in s tem povezano nemoten in kakovosten potek potniškega
               in tovornega prometa.</p>
               <p>V Poslanski skupini DeSUS upamo, da se bo ob vsej pozornosti, ki so jo v zadnjem času
               deležne Slovenske železnice, in ob vseh finančnih sredstvih, ki se vedno znova
               vlagajo v to brezno brez dna, dvignila tudi kvaliteta storitev, ki jih Slovenske
               železnice ponujajo tako v potniškem kot tudi v tovornem prometu. Hvala lepa.</p>
            </sp>
            <sp xml:id="SDZ5-Redna-15-2010-03-24.sp54">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Silven Majhenič. Prosim.</p>
            </sp>
            <sp xml:id="SDZ5-Redna-15-2010-03-24.sp55">

               <speaker>SILVEN MAJHENIČ:</speaker>

               <p>Spoštovani!</p>
               <p>Predlog zakona, ki ga predlaga Vlada in z njim skuša zagotoviti sredstva za
               prepotrebne investicije in razvoj v javno železniško infrastrukturo, si sicer zasluži
               širšo razpravo, kajti projekti, pa tudi zakoni, ki smo jih do sedaj sprejemali po
               nujnem postopku, se niso ravno obnesli. Sigurno je, da zamujamo pri posodobitvi
               infrastrukture, kar posledično zmanjšuje samo varnost in konkurenčnost celotnega
               železniškega sistema. Če je verjeti predlagatelju zakona, da samo s takojšnjim
               sprejetjem zakona se bodo zagotovila prepotrebna sredstva za posodobitev železniške
               infrastrukture, ki pa je še kako potrebna pri preusmeritvi cestnega tovornega prometa
               na železnice, imelo bo pa tudi s strani ekologije pozitivne učinke in zmanjšanje
               emisij toplogrednih plinov, je zakon mogoče podpreti.</p>
               <p>Seveda se vprašam, kako vam bo uspelo preusmeriti tovorni promet s cest na železnice,
               saj kot vam je znano, Slovenska nacionalna stranka že leta opozarja na to, pa se do
               danes ni še nič zgodilo. Cestni lobi je sigurno premočan in odgovorni, da se to ne
               zgodi, očitno podležejo kapitalu, ki ga je v tej branži zanesljivo veliko. Sigurno
               smo v Slovenski nacionalni stranki zainteresirani,da se končno pristopi k izboljšanju
               stanja na področju slovenskih železnic, kajti, kot vidimo, je stanje porazno,
               konkurenca pa zmeraj večja. Učinkovitost gospodarstva je čedalje bolj odvisna od
               transportnih in logističnih storitev, posredno pa tudi za razvoj krajev in regije.
               Stanje je alarmantno. Na vseh področjih imamo zastarele proge, signalne naprave,
               varnostne naprave, tovorni promet se odvija po polžje, zaradi česar vsakodnevno
               izgubljamo prevoze, saj se dogaja, da se tovori že preusmerjajo na obvozne poti mimo
               Slovenije.</p>
               <p>Imamo geografsko zelo pomemben položaj, saj smo na stičišču evropskega prometnega
               koridorja in tega ne izkoristimo. Stanje, kot ga imamo, ni od včeraj. Vse to so
               spremljale vse dosedanje vlade celih 20 let, pa se ni nihče zmigal. Porabilo se je
               veliko denarja, ki pa, kot vidimo, ni imelo opaznega učinka, pa tudi po odgovornosti
               nihče ne vpraša, še posebej bi moralo to zanimati sedmo silo, ampak ne, zanimajo jo v
               glavnem kako glasujejo poslanci v Slovenski nacionalni stranki.</p>
               <p>Za situacijo, kot jo poznamo, da so bili tudi pogoji dela na železnici slabi, so
               sigurno krivi tudi sindikati, ki še danes imajo odločilno vlogo tudi v razvoju
               železnic, saj kot smo do sedaj videli, so zmeraj imeli velik vpliv na vodstvo
               železnic in njihove odločitve. Tako bi bilo prav, da tudi v vrstah sindikata železnic
               prevlada odgovornost zaradi stanja, kakršno trenutno je na Slovenskih železnicah.
               Sredstva, ki se bodo zbirala za izvedbo investicijskih projektov, ne bodo, kot nam
               zagotavljajo predlagatelji, imela finančnih posledic za druga javna finančna
               sredstva. Gre za namenska sredstva, ki bodo zagotavljala izvajanje tega zakona, in
               sredstva v proračunu iz prilivov okoljskih dajatev, ki se odmerjajo pri
               obremenjevanju zraka z emisijami CO2.</p>
               <p>Kot vidimo, bo šlo za velika sredstva, za katera v Slovenski nacionalni stranki
               upamo, da se bodo uporabljala res v namene, kot je zapisano, kajti izkušnje, ki jih
               imamo iz leta 1996, ko je bil sprejet nacionalni program za razvoj javne železniške
               infrastrukture skupaj z avtocestnim za obdobje 10 let in bi moral zagotoviti
               modernizacijo in konkurenčen položaj železnic na področju transporta - se to ni
               zgodilo. Porabljeno je bilo veliko namenskih sredstev, realizacija pa je bila le v
               višini 30% zastavljenih ciljev. Kot vidimo, tudi to nikogar ni zmotilo, kljub temu da
               je bila gospodarska rast visoka, kot radi rečemo, bil je čas konjunkture. Zato se v
               Slovenski nacionalni stranki upravičeno sprašujemo, ali bo sedaj kaj drugače. V
               bistvu se ni nič spremenilo. Zopet isti ljudje, ista odgovornost in iste politične
               stranke.</p>
               <p>V Slovenski nacionalni stranki bomo predlog zakona podprli v upanju, da bo sedaj res
               drugače. Res je, da se z napak, ki se delajo tudi, kaj naučimo, pa vendar cena kot
               vidimo, je vselej previsoka. Hvala lep.</p>
            </sp>
            <sp xml:id="SDZ5-Redna-15-2010-03-24.sp56">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo predstavitev stališč poslanskih skupin. Prehajamo na razpravo
               o členih in o vloženih amandmajih, ki jo bomo opravili na osnovi pregleda vloženih
               amandmajev z dne 24. 3. 2010, se pravi, dobili ste jih pred kratkim tudi na klop.</p>
               <p>V razpravo dajem 2. člen ter amandma Poslanske skupine SDS. Želi kdo razpravljati?
               Prosim. Še kdo? Dr. Peter Verlič, prosim.</p>
            </sp>
            <sp xml:id="SDZ5-Redna-15-2010-03-24.sp57">

               <speaker>DR. PETER VERLIČ:</speaker>

               <p>Hvala lepa. No, saj sem že v predstavitvi stališča naše poslanske skupine pravzaprav
               povedal, kaj je tisti osnovni namen tega amandmaja. Osnovni namen tega amandmaja je,
               da se ta vir, ki je opredeljen v predlogu zakona, se prvi, da se ta namenska sredstva
               zbirajo iz letnih dajatev za uporabo vozil v cestnem prometu in pa iz koncesijske
               dajatve Luke Koper, da pravzaprav ta namen ni pošten. Vsi Slovenci, ki registriramo
               avto, vsako leto in plačamo to cestno takso, zdaj pravzaprav vemo, da bomo plačali
               železniški evro. V redu. Ampak zraven imamo tuj tranzit težkih tovornih vozil, ki
               vozijo po naših avtocestah, oni pa ne plačajo in ne prispevajo nič; pa obremenjujejo
               naše avtoceste pa obremenjujejo naše okolje, pa glavni namen modernizacije železnic
               je preusmeritev težkega tranzita s cest na železnice. Tudi če pogledamo duh direktive
               o evrovinjetah, govori v to smer. Torej, zdi se nam v naši poslanski skupini
               pravično, da pravzaprav tisti, ki obremenjuje - in definitivno je to težek tovorni
               transport -, da plača ta del bremena tudi za modernizacijo slovenskih železniških
               tirov. In ne samo to! Zdi se nam prav, da kot namenski vir, da kot vir za
               modernizacijo ni določena samo neka cestnina, ampak da so omenjeni tudi drugi viri.
               Ko se bo milijardna investicija, ne vem, v gradnjo železniške proge, recimo, od Kopra
               do Divače, o kateri toliko govorimo, se ne bo samo iz teh dajatev zbiralo, ampak bodo
               to proračunska sredstva, bodo to zadolževanja, evropska sredstva, lahko tudi
               sredstva, ki bodo zagotovljena na podlagi javno-zasebnega partnerstva, v določenih
               primerih pa tudi lokalne skupnosti, če bi šlo za odseke železniških prog regionalnega
               pomena.</p>
               <p>Prav je, da je to določeno na enem mestu, saj pravzaprav ne povemo nič novega, samo
               dajemo vsebinsko pravno podlago in izboljšujemo, po našem prepričanju, tekst
               zakona.</p>
               <p>Zato predlagamo, da ta amandma podprete.</p>
               <p>Hvala.</p>
            </sp>
            <sp xml:id="SDZ5-Redna-15-2010-03-24.sp58">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o tem amandmaju k 2. členu?</p>
               <p>Ja, prosim gospod Janko Veber.</p>
            </sp>
            <sp xml:id="SDZ5-Redna-15-2010-03-24.sp59">

               <speaker>JANKO VEBER:</speaker>

               <p>Hvala za besedo.</p>
               <p>Amandmaja k 2. členu Poslanske skupine SDS ne bom podprl. Namreč, z vsebino tega
               amandmaja se posega tudi v druga področja, ki jih nikakor ni mogoče reševati na tako
               enostaven način, kot je predvideno v samem amandmaju. Namreč, da bi Vlada kar z
               uredbo določila način financiranja investicij v infrastrukturo in vzdrževanje
               infrastrukture. Namreč, v prvem odstavku tega amandmaja je predviden vir iz naslova
               cestnin, pobranih za tovorna vozila. Vemo, da se te cestnine vključujejo v program
               Darsa, predvsem v tistem delu, ko je treba odplačevati že najete kredite za to, da se
               avtoceste gradijo in da se ne nazadnje tudi ta avtocestni sistem dokonča. S tem
               amandmajem bi se poseglo v sredstva, ki že danes ne zadoščajo za to, da se bo v
               prihodnje tudi iz naslova cestnin v celoti lahko poplačevalo že najete kredite in vse
               anuitete, ki iz tega izhajajo. Tako je ta amandma zaradi tega nesprejemljiv. Nemogoče
               je tudi posegati v sistem cestninjenja Darsa z uredbo, ampak je treba tudi temu
               primerno potem prilagoditi najmanj letni program obnove in vzdrževanja avtocest, ki
               ravno tako predvideva za vir cestnino, in tudi najbrž zakon, ki omogoča Darsu, da ta
               vir namenja za poplačilo najetih kreditov. Pri ostalih virih, ki jih ta amandma
               nalaga oziroma predvideva, ko govori da se lahko železniška infrastruktura gradi z
               zadolževanjem iz evropskih sredstev in lahko tudi iz javno-zasebnega partnerstva ali
               lokalnih skupnosti, iz tega naslova pravzaprav ta amandma ni potreben, ker imamo v
               proračunu zadolževanje že predvideno kot vir, evropska sredstva so že predvidena kot
               vir. Če bo možnost tudi sklepanja javno-zasebnega partnerstva, pa bo to tudi
               omogočeno v skladu z zakonodajo, ki velja na tem področju, lokalne skupnosti pa tudi
               lahko, če želijo, sklepajo sofinancerske sporazume za izgradnjo določenih železniških
               tirov, če se za to odločijo.</p>
               <p>Tako da s tega naslova amandma ni potreben, v tistem delu, ko pa posega v cestnine,
               pa ni izvedljiv v tej obliki, tako da tega amandmaja ne bom podprl.</p>
            </sp>
            <sp xml:id="SDZ5-Redna-15-2010-03-24.sp60">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati o amandmaju? Kar prijavo bom dal, ker se vas je
               več prijavilo. Besedo ima Branko Marinič. Prosim.</p>
            </sp>
            <sp xml:id="SDZ5-Redna-15-2010-03-24.sp61">

               <speaker>BRANKO MARINIČ:</speaker>

               <p>Hvala za besedo. Lep pozdrav vsem skupaj.</p>
               <p>No, kaj smo želeli predlagatelji amandmaja k 2. členu doseči? V predlogu je zelo na
               kratko, a dovolj jasno razbrati, da viri za naloge vlaganja v javno železniško
               infrastrukturo in vzdrževanje gredo iz naslova letne dajatve za uporabo vozil v
               cestnem prometu in koncesijske dajatve Luke Koper, ki pripada proračunu Republike
               Slovenije. No, tukaj je treba opozoriti, da je prav včeraj tudi bilo izpostavljeno na
               Odboru za promet vprašanje, ali del teh sredstev iz te dajatve izgubi tudi lokalna
               skupnost. Pojasnjeno je bilo, da ne, če pa pogledamo malo širše, pa lahko ugotovimo,
               da v vsakem primeru del teh sredstev ne gre v Luko Koper, ampak za javno železniško
               infrastrukturo. To je po našem prepričanju tudi neka dobra rešitev, ampak mi smo
               želeli natančneje definirati tudi vire financiranja, ki izhajajo iz proračuna, iz
               drugih oblik, ki so trenutno znane tudi v okviru javno-zasebnega partnerstva. To ni
               nepomembno in je tudi v pričakovanju nekega strateškega partnerja Slovenskim
               železnicam še kako pomembno. Če bi danes to upoštevali, bi verjetno bilo pravočasno,
               kajti slej ko prej, če bo ta partner prišel, potem bo prav gotovo vsebino tega zakona
               potrebno popravljati. Zato smo predlagatelji mnenja, da je prav, da bi naš predlog
               amandmaja, ki ga predlagamo k 2. členu, potrdili, ker izboljšuje stanje oziroma
               vsebino, ki je sedaj opredeljena v predlogu 2. člena.</p>
            </sp>
            <sp xml:id="SDZ5-Redna-15-2010-03-24.sp62">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Matjaž Han. Prosim.</p>
            </sp>
            <sp xml:id="SDZ5-Redna-15-2010-03-24.sp63">

               <speaker>MATJAŽ HAN:</speaker>

               <p>Hvala lepa za besedo, spoštovani predsednik.</p>
               <p>Zanimivo je, ko poslušam stare železničarje, sindikaliste železničarje, kakšno skrb
               imajo kar naenkrat za ceste v tej naši državi. Ko sem jih poslušal še pred leti, jim
               je bila glavna skrb železnice in izgradnja infrastrukture in tako naprej. 6 mesecev
               pred lokalnimi volitvami pa je glavnim sindikalistom na železnici, bivšim, važno kako
               se bodo gradile ceste v Sloveniji. Ni čudno, da v 18-ih letih niso znali ta
               železničarski lobi poskrbeti za tako pomembno železniško infrastrukturo v Sloveniji
               in danes so pomembni cestni odseki, bom rekel, od vasi do vasi. Vsi mi vemo, kaj je
               potrebno zgraditi v Sloveniji. Potrebno je zgraditi poleg avtocestnega križa še
               veliko drugih, bom rekel, cest v Sloveniji. Potrebno je tretjo razvojno os, gospod
               Verlič, zgraditi, ampak potrebno je zgraditi tudi železniško infrastrukturo in jo
               vzdrževati, mi smo pa še v časih, ki si jih ne želimo. Ta vlada je edina vlada do
               sedaj, in predsednik vlade in minister, kjer se tega problema globoko, globoko
               zavedajo. Zato tudi ta zakon, ki je pred nami, ki bo omogočil, da bomo v letih, ki
               prihajajo, zgradili to železniško infrastrukturo. V zakonu je jasno napisan vir, od
               kod se bo financiral, in to pomeni, da gre za letne dajatve za uporabo vozil v
               cestnem prometu in le koncesijske dajatve za zagotavljanje pristaniških dejavnosti
               itd., da ne bi našteval. In seveda tudi CO2 kuponi, ki so tudi določen vir.</p>
               <p>Vaš amandma pa govori, da bi se to financiralo iz dela cestnin, pobranih za tovorna
               vozila, lahko pa tudi za sredstva, zagotovljena na podlagi javno-zasebnega
               partnerstva. Poglejte, tega javno zasebnega-partnerstva imam jaz v življenju veliko.
               Vsi govorimo o javno-zasebnem partnerstvu, kaj bomo gradili, kako bodo prišli tujci
               sem pa vlagali v našo infrastrukturo in ne vem, kam še - zelo malo je teh, ki bi
               lahko gradili na takšen način. In to iz lokalnih skupnosti, to se mi zdi pa sploh
               absurd, da bodo občine gradile tire. Lepo vas prosim! Nimajo še za druge zadeve, ki
               so že v zakonih zapisane.</p>
               <p>Tako mislim, da je ta vaš amandma privlečen za lase in mogoče tudi malo rdečice na
               licih, ker je stranka, ki ni bila tako vpeta v železniški lobi, uspela začeti
               obnavljati železnice, dočim vaša stranka, ki pa je, bom rekel, znana po tem, da imate
               na železnici glavne adute, pa niste v vseh teh letih uspeli sfinancirati železnice.
               Hvala.</p>
            </sp>
            <sp xml:id="SDZ5-Redna-15-2010-03-24.sp64">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Miran Jerič.</p>
            </sp>
            <sp xml:id="SDZ5-Redna-15-2010-03-24.sp65">

               <speaker>MIRAN JERIČ:</speaker>

               <p>Hvala za besedo, spoštovani podpredsednik.</p>
               <p>Zelo na kratko. Amandmaja Poslanske skupine Slovenske demokratske stranke k 2. členu
               ne bom podprl predvsem iz dveh razlogov. Eden je, ker vključuje tudi sredstva
               lokalnih skupnosti oziroma občinskih proračunov. Veste, da lokalni skupnosti je
               nemogoče z zakonom nekaj naložiti, če na drugi strani ne zagotoviš tudi ustrezne
               finančne vire lokalnim skupnostim. To je eden razlog. Drugi razlog pa je, da če
               sprejemamo zakonodajo, ki se nanaša na pristojnosti lokalnih skupnosti - tukaj pa gre
               s tem amandmajem za finančno breme, ki ga naj bi prevzele tudi lokalne skupnosti - bi
               bilo treba takšno zakonsko rešitev dati tudi v razpravo lokalnim skupnostim, da se do
               nje opredelijo.</p>
               <p>Jaz sem že v uvodu, v imenu poslanske skupine povedal, da po mojem mnenju ta namenski
               denar, ki se bo zbiral za investicije na področju železniške infrastrukture, ne bo
               zadosten. Računam, da bomo z dobrimi projekti tudi pokoristili več evropskega
               denarja, kot smo ga do sedaj, ker realizacija na tem področju je slaba in verjetno bo
               potrebno zagotoviti še kak dodatni finančni vir. Ampak po mojem je to stvar
               resolucije oziroma nacionalnega programa. Resno pričakujem od te vlade, da pride z
               resolucijo oziroma nacionalnim programom čim prej. V resoluciji naj bi bili
               opredeljeni tudi prioritetni odseki, časovnica in seveda potrebna finančna sredstva,
               ki so potrebna za te investicije v železniško infrastrukturo in tudi za vzdrževanje,
               in tudi viri, na kakšen način se bodo ta sredstva v prihodnje zagotavljala.</p>
               <p>Prav tako pa pričakujem, da bo Vlada popravila tudi nacionalni program za državno
               cestno mrežo in znotraj tega tudi za pomembne razvojne osi, ki jih v naši državi še
               kako potrebujemo, saj tisti kraji, ki ne ležijo ob petem oziroma ob desetem
               avtocestnem koridorju, so na račun tega, ker niso zgrajene razvojne osi, na nek način
               v razvojno podrejenem položaju. Pričakujem, da bo ta vlada ti dve resoluciji oziroma
               nacionalna programa čim prej predložila v razpravo, tako na odbore kot seveda tudi na
               plenarno sejo.</p>
               <p>Kar se tiče pa drugega dela vira, kar se tiče cestnin. Veste kaj, gospod Verlič, to
               pomeni? Če mi to sprejmemo, to pomeni, da lahko jutri začnemo pripravljati rebalans
               nacionalnega programa avtocest. S tem, če vzamemo ta vir, ki je namenjen poleg
               denarja, ki se zbira na podlagi vinjetnega sistema, za odplačilo kreditov, ki smo jih
               bogato najemali tudi v zadnjem obdobju - te kreditne obveznosti ni malo, jo je več
               kot štiri milijarde - in če bomo ta vir vzeli, potem je treba na nek način zagotoviti
               druga sredstva, s katerimi bomo odplačevali te najete kredite in s tem tudi
               zmanjšujemo razvoj in denar za različna druga področja. Iz teh dveh razlogov tega
               amandmaja ne bom podprl.</p>
            </sp>
            <sp xml:id="SDZ5-Redna-15-2010-03-24.sp66">

               <speaker>PODPREDSEDNIK MAG. VASJA KLAVORA:</speaker>

               <p>Gospod Verlič, želite repliko? Izvolite.</p>
            </sp>
            <sp xml:id="SDZ5-Redna-15-2010-03-24.sp67">

               <speaker>DR. PETER VERLIČ:</speaker>

               <p>Ja, moram gospodu poslancu Jeriču replicirati, kar ste me pač omenili v zvezi s tem
               delom cestnine. Veste, tako bom rekel: ja, kar naj bo rebalans nacionalnega programa
               Darsa. Pa naj se Dars začne racionalno obnašati, saj smo v časih, ko je, kot slišimo,
               je gradbeništvo v krizi, se verjetno lahko dela pocenijo. Verjetno lahko znižamo
               takoj za 20% rebalans in teh 20% v trenutku damo za cestnine, za tisti del cestnin za
               tovorna vozila, ki jih bomo namenili za modernizacijo železniške infrastrukture;
               sploh, če se dogaja to, kar slišim - pa bom na to temo, seveda, postavil raje
               poslansko vprašanje ministru za promet -, da se na Darsu zaposlujejo novi ljudje. Da
               je preko 20 novih zaposlitev - ne vem, če je to res - potem pa je ta rebalans
               nacionalnega programa potreben. Veste, hitro se lahko privarčuje, ne samo pri tem, da
               so vinjete, pa da je lahko ne vem kaj. Lahko se Dars začne racionalno obnašati,
               mogoče ni zaposlil novih ljudi, upam, da jih ni, in potem se lahko privarčujejo
               sredstva in se ta sredstva na račun tega tudi lahko namenijo za investicijo v
               železniško infrastrukturo. Tako preprosto najbrž ne gre.</p>
            </sp>
            <sp xml:id="SDZ5-Redna-15-2010-03-24.sp68">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-15-2010-03-24.sp69">

               <speaker>DR. PATRICK VLAČIČ:</speaker>

               <p>Hvala lepa. Tukaj pa moram jaz intervenirati. Tudi se mi zdi, da stvari postavimo
               glede financ na pravo mesto.</p>
               <p>Dars je lani zaslužil s cestninami okoli 230 milijonov evrov, nikoli v zgodovini še
               ne toliko. Leta 2012 bo imel, zaradi izjemnega zadolževanja, zlasti v letih 2004-2008
               po 500 milijonov kreditov na leto. Če mu vzamemo od tovornih vozil, ki znašajo 130
               milijonov evrov na leto, cestnine, jih damo na železnice, jaz te enačbe še ne znam
               sešteti. Če jo kdo s strani zna, potem naj mi, prosim lepo, to pove, kako naj s tako
               malo denarja naredimo in železniško infrastrukturo in plačamo vse kredite. Tega pa,
               oprostite, res ne morem razumeti kot minister. Jaz sem vedno odprt do vseh predlogov
               in sem jih pripravljen tudi podpreti, pa vendarle pričakujem, da imajo ti predlogi na
               svojih kosteh tudi meso. Hvala.</p>
            </sp>
            <sp xml:id="SDZ5-Redna-15-2010-03-24.sp70">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Želi še kdo razpravljati o amandmaju k 2. členu? Gospod Grill, izvolite.</p>
            </sp>
            <sp xml:id="SDZ5-Redna-15-2010-03-24.sp71">

               <speaker>IVAN GRILL:</speaker>

               <p>Hvala lepa. Jaz bi predlagal vsem koalicijskim poslancem, pa tudi Vladi, da si
               preberete magnetograme v razpravi, ko smo v Slovenski demokratski stranki vložil
               podoben zakon o izgradnji prioritetnih odsekov v železniški infrastrukturi, kjer ste
               se vsi sklicevali, da dokler nimamo nacionalnega programa izdelanega, je tisti zakon
               v bistvu tudi v neskladju z našim pravnim redom. Danes se pa soočamo z isto
               situacijo. Ko je prej kolega iz koalicije izrazil pričakovanje, da bo ta nacionalni
               program v doglednem času pripravljen,se bojim, da ga ne bo. Da je temu tako, kaže
               tudi ta seja, ki se je danes začela. To je najkrajša seja v zgodovini Slovenije. Niti
               enega protikriznega zakona ni, razpravljamo o povsem nepomembnih zadevah, tako da je
               to zaskrbljujoče.</p>
               <p>Kar pa se tiče tega amandmaja. Poglejte, zakaj zopet s tem zakonom skušate vse breme
               naložiti na naše državljane, na naše uporabnike cest. Cestno infrastrukturo imamo že
               tako ali tako izredno uničeno zaradi napak iz preteklih 20-ih let, ko smo gradili
               avtoceste s tistim denarjem, ki bi ga morali namenjati za izgradnjo in vzdrževanje
               ostalih cest. Sedaj pa, ko smo pri tem, da moramo tiste vzdrževati, ko jih moramo
               tudi popravljati, dograjevati, se bi pa zopet na ta način skušal odlivati tisti denar
               za izgradnjo železniške infrastrukture. Jaz se strinjam, da je potrebno železniško
               infrastrukturo posodabljati, graditi in tudi sistemsko iskati načine, kako
               preusmeriti tovorni promet na železnice - vsak dan se vozim! In verjetno vsi tisti,
               ki se vozite, vidite, da se na stotine, na tisoče kamionov vozi po avtocestah namesto
               po železnici. Zato je treba najprej obremeniti tiste, da bodo tisti sofinancirali
               izgradnjo železniške infrastrukture, ki tudi uničujejo avtoceste. S takim amandmajem
               vsaj en del tega tudi prelagamo, odgovornost oziroma finančno breme, na tiste, ki so
               tudi upravičeni.</p>
               <p>Zato je takšen amandma povsem na mestu, korekten. In seveda, tudi iskati načine, da
               bomo tako železnice, kot avtoceste in tudi cestno infrastrukturo ustrezno vzdrževali
               in tudi dograjevali. Kajti to je nujno potrebno. Tako je tak amandma, kot smo ga
               predlagali, več kot smiseln. Hvala lepa.</p>
            </sp>
            <sp xml:id="SDZ5-Redna-15-2010-03-24.sp72">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-15-2010-03-24.sp73">

               <speaker>DR. PATRICK VLAČIČ:</speaker>

               <p>Hvala lepa. Upam, da vam je ušlo, da je to nepomembna ta zadeva, ta zakon. Ta zakon
               je eden izmed najbolj pomembnih zadev za železniški infrastrukturni sistem Republike
               Slovenije v zadnjih ne vem koliko letih, ker zagotavlja sredstva, ki jih za cestni
               program smo zagotavljali, za železniški pa ne. Upam, da vam je ušlo.</p>
               <p>Glede nacionalnega programa pa le dovolite nekaj besed. Nacionalni program - tistega
               starega še vedno imamo in je izpolnjen 30%. Nacionalni program ima nekaj projektov,
               ki so ta trenutek v teku. Naj samo omenim drugi tir, naj samo omenim elektrifikacijo
               Hodoš-Pragersko. Naj omenim obnovo obstoječega tira med Divačo in Koprom. Torej, že
               samo za te tri projekte, ki sem jih zdaj naštel, ki so neizpolnjeni iz starega
               nacionalnega programa, ki morajo biti v tem času izpolnjeni, pa še številni drugi. Ta
               trenutek imamo v delu za milijardo in 600 železniških infrastrukturnih projektov, 1
               milijardo in 600, ta trenutek. In denarja ni dovolj. Nacionalni program bo
               pripravljen, bo dosti bolj realen, ne bo samo spisek želja, ker spisek želja potem ni
               realiziran. Zato bomo zdaj naročili študijo, ki bo dejansko povedala, kaj je v tej
               državi najbolj smiselno narediti na železniškem infrastrukturnem omrežju, da ne bomo
               porabili preveč davkoplačevalskega denarja.</p>
               <p>Navzkrižno financiranje je pa zadeva, ki jo je uvedla v Evropi Švica. Pri navzkrižnem
               financiranju je pobrala še nekaj sredstev iz bencina, ki ga tudi plačujejo tisti,
               recimo, ki se nikoli ne vozijo z železnico, čeprav v Švici je drug moment relevanten,
               da se vsi vozijo z železnico. Rekel bom, to navzkrižno financiranje je ravno ideja
               prometne politike, pri kateri poskušamo javne prevoze na račun osebnih prevozov
               stimulirati. To je bistvo tega predpisa. In ta amandma gre v nasprotje tega, kar je
               namen tega predpisa.</p>
            </sp>
            <sp xml:id="SDZ5-Redna-15-2010-03-24.sp74">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati o tem členu?</p>
               <p>Gospod Anderlič, imate besedo.</p>
            </sp>
            <sp xml:id="SDZ5-Redna-15-2010-03-24.sp75">

               <speaker>ANTON ANDERLIČ:</speaker>

               <p>Moram reči, da sem v resni zadregi. Amandmaja ne morem podpreti, seveda pa tudi ne
               zakona. Kajti tako, kot je to zastavljeno, je preprosto nemogoče, kajti dejstvo je,
               da ta 2. člen govori o nekem zajemanju nekega denarja od nekod, ki je tako ali tako
               že sestavni del integralnega proračuna in se namenja za stvari, ki so s proračunom in
               z drugimi nacionalnimi razvojnimi programi opredeljeni. Tukaj sedaj delamo nekaj, kar
               je po mojem prepričanju tudi skregano z našo zakonodajo, in sicer da vir namensko
               določamo iz nekega drugega vida za to dejavnost, ne pa tako, kot so sicer zasnovani
               proračun in Zakon o izvrševanju proračuna in vse, da so dajatve sestavni del
               integralnih prihodkov in skladno s programi potem tudi letno namenjeni za določene
               zadeve. Tukaj pa gre za tako rekoč namenskost, ki bi jo morali, recimo, tudi v vseh
               drugih primerih, ko gre za, recimo, trošarino ali davek na cigarete. Bilo bi nujno,
               in teh predlogov je bilo v Državnem zboru že ogromno,da se tista sredstva, ki so
               zbrana iz tega naslova, namenijo za skrb za zdravje oziroma za gradnjo, če hočete
               Onkološkega inštituta, kjer se znajde največ tistih, ki kadijo in je to ena od
               posledic. Zato teh stvari ne razumem. Verjamem, da bomo slej ko prej celovito
               opravili spremenili nacionalni program in zagotovili vire. Vsi viri so mogoči, od teh
               dajatev oziroma nek znesek. Ne vem, če ste tudi s financami vse te stvari dobro
               uskladili, ampak reči, da ta vir, ki se tukaj namenja za to, ne bo vplival na
               finančne posledice, na druga javna finančna sredstva in s tem ne bo zmanjšal možnosti
               delitve po drugih postavkah iz tega proračuna, je preprosto neresnično. To bo imelo
               še kako velike posledice, ker bo en del zbranih dajatev za proračun, kajti letna
               dajatev za uporabo vozil v cestnem prometu, kakor tudi koncesijska dajatev za Luko
               sta sestavna dela prihodkov integralnega proračuna. In torej, če bo to že namenjeno
               nekam naprej, za druge namene ne bo in posledice bodo. Na koncu se bomo znašli v
               Državnem zboru, kjer bomo pri proračunih za prihodnja leta ali z rebalansi morali
               upoštevati, da en del tistega denarja, ki je bil namenjen za, mi smo sprejeli za
               dvoletni proračun in je že upoštevano po razvojnih programih, kam bo kakšen denar
               šel. In tukaj morate vi zdaj še predvideti, kako boste nadomestili izpad tega
               denarja, ki ga boste zdaj namenili za te projekte na drugih postavkah. Jaz drugače ne
               znam razumeti tega početja.</p>
               <p>Amandmaja ne morem sprejeti zato, ker mi celotna filozofija zakona in pristop nista
               blizu. Jaz sem prepričan, da imajo prav tisti, ki pravijo, da je treba nekaj narediti
               čim prej in tako naprej in da je zato zakon po nujnem postopku vložen, kakor tudi
               tisti, ki opozarjajo ali pa opozarjamo, da je treba to narediti na en sistemski
               način, da se je treba lotiti celotnega nacionalnega programa in tako naprej in da je
               res, da je ogromno stvari v teku in da nekaterih novih stvari se ne da začeti, če
               nekih podlag nimamo, ampak dajmo se lotiti celote, ne samo na ta način. Zato, če po
               eni strani vem, da je zadolževanje, evropska sredstva in tako naprej, da so mogoči
               viri, ampak kljub vsemu, saj vi v bistvu samo razširite na neke druge financerje to
               vprašanje, ampak tudi to po mojem ne rešuje stvari. Moje podpore ne amandma ne zakon
               ne moreta dobiti, ker nisem prepričan v to, da je to sploh pravno korektno in
               konsistentno glede na Zakon o javnih financah, glede na druge zakone, ki urejajo ta
               vprašanja. Če me boste prepričali, mogoče se premislim.</p>
            </sp>
            <sp xml:id="SDZ5-Redna-15-2010-03-24.sp76">

               <speaker>PREDSEDNIK DR. PAVEL GANTAR:</speaker>

               <p>Želi še kdo razpravljati? Gospod Jerovšek.</p>
            </sp>
            <sp xml:id="SDZ5-Redna-15-2010-03-24.sp77">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Meni je zanimivo, da se vladna stran otepa, da bi za ta izjemni nacionalni cilj
               določili namenska proračunska sredstva in jih določili v proračunu. Zdaj, jaz se
               sprašujem, prej je gospod minister govoril o pripravi nacionalnega programa, da se
               pripravlja, kaj bo v naslednjem nacionalnem programu? Se sprašujem, ali je sedanja
               Vlada s svojo <q>"razfršolanostjo"</q>, s popolnim neredom sploh sposobna pripravljati
               nacionalne programe na kateremkoli področju. Zdi se mi, da se ukvarja sama s seboj in
               da so nacionalni cilji trenutno popolnoma v ozadju. Seveda, in govorimo o finančnih
               sredstvih, in ko se tudi koalicija obnaša, kot da bo to že prišlo, ko bo, torej
               nacionalni cilji so odrinjeni daleč v prihodnost, se sprašujem in vprašujem ministra
               in Vlado, ali od teh milijard, za katere se je Vlada dodatno zadolžila v zadnjem
               letu, ali morda ta denar spravljate na nek kupček, in ne rabite proračunskih
               sredstev, ampak jih boste, ko boste imeli pripravljen nacionalni program, kot
               pravite, ta sredstva porabili. Dvomim. Mislim, da te milijarde denarja zadolževanja
               za katere ste se zadolžili v zadnjem letu, poniknejo. Očitno poniknejo, ker Vladi ne
               uspe, da bi jih plasirala nekam, kjer bi se vsaj odprla neka nova delovna mesta, kjer
               bi ljudje lahko videli, da je bilo za nekaj koristnega porabljeno zadolževanje.
               Sprašujem se, kam gre ta denar, ker se nič ne posreči.</p>
               <p>In še enkrat pravim, če se Vlada ne bo konsolidirala, če se bo ukvarjala samo s
               seboj, če bo odmikala nacionalne cilje, če se brani tudi pomoči opozicije, da pri
               tako pomembnih nacionalnih ciljih, kot je železniška infrastrukture, ne sprejme
               nobene ideje, če ne rabi denarja, kot se obnaša, kaj se potem počne?! V javnosti je
               prisotno mnenje, in jaz ga delim, da ta vlada zdaj ni pripravljena, ni sposobna,
               zaradi razmer v vladni koaliciji, graditi, delati na nacionalnih projektih. In zaradi
               tega je tista skrb, ki jo je sicer vladna stranka izrazila, da bo 5. koridor obšel
               Slovenijo. In za to boste zgodovinsko odgovorni v tej vladi, če bomo ostali osameli.
               Ne bo samo konferenca na Bledu propadli projekt in fiasko, izgleda da nas na
               železniškem področju čaka izjemen fiasko in da bo to, kar Slovenija nikdar ni bila,
               ker je bila včasih najbolj železniško razvita, da bo pa v prihodnosti postala
               največji prometni otok, kjer bomo tudi izgubili finančna sredstva.</p>
               <p>Hvala lepa.</p>
            </sp>
            <sp xml:id="SDZ5-Redna-15-2010-03-24.sp78">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-15-2010-03-24.sp79">

               <speaker>DR. PATRICK VLAČIČ:</speaker>

               <p>Hvala.</p>
               <p>Gospod Jerovške, me pa prav veseli, da ste omenili nacionalne programe.</p>
               <p>Letalskega smo v tem Državnem zboru sprejeli. Odkar sem jaz minister, leta 2001 je
               bil sprejet predpis, ki je nalagal, da mora vlada to narediti, pa nobena vlada do
               zdaj ni imela potrebe, da bi nacionalni program za letalstvo sprejela.</p>
               <p>Drugi nacionalni program, za katerega bom danes dal zeleno luč, je pomorski, ki bi
               moral biti sprejet leta 2000, pa nobena vlada do zdaj ni imela potrebe, da bi
               nacionalni program o tem sprejela, pa ga boste dobili na klopi v zelo kratkem, ker ga
               bom danes dal v javno razpravo.</p>
               <p>Tretji nacionalni program, za katerega nobena vlada do zdaj ni imela potrebe, da bi
               ga naredila, je nacionalni program za državne ceste. Letos ga boste dobili na svoje
               klopi in ravno tako nacionalni program za železnice, tako da me veseli, da ste
               nacionalne programe omenile kot tisto, kar do zdaj ni bilo narejeno in v bistvu bodo,
               odkar vodim jaz ministrstvo, vsi ti prišli na vaše klopi.</p>
               <p>Glede petega koridorja pa sem zadnjič govoril s komisarjem, pa se mi zdi to zelo
               pomembna informacija, pa bi jo rad delil še z Državnim zborom. Rekel mi je, da se
               potek koridorjev ne bo spreminjal, da se bodo kvečjemu kakšni koridorji dodajali. In
               ta zaveza komisarja se mi zdi zelo pomembna tudi za Republiko Slovenijo. Hvala.</p>
            </sp>
            <sp xml:id="SDZ5-Redna-15-2010-03-24.sp80">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi še kdo razpravljati? Ne. O tem 2. členu? Prehajamo naprej, in sicer za novi 3.
               člen. Na nekaj bi vas rad opozoril, na kar me je opozorila tudi strokovna služba.
               Amandmaji za novi 3. člen, za novi 5. člen in za novi 6. člen po Poslovniku niso
               dopustni, tako da so brezpredmetni. Lahko nadaljujemo samo z obravnavo amandmaja
               Poslanske skupine SDS k 3. členu. Odpiram razpravo o 3. členu, amandmaju Poslanske
               skupine SDS k 3. členu. Prosim? Ne novih, samo k 3. členu. Ravnam po Poslovniku. Kdo
               želi razpravljati?</p>
               <p>Gospod Mirko Brulc, imate besedo.</p>
            </sp>
            <sp xml:id="SDZ5-Redna-15-2010-03-24.sp81">

               <speaker>MIRKO BRULC:</speaker>

               <p>Hvala lepa.</p>
               <p>Pri prejšnjem amandmaju je bilo rečeno: tako preprosto ne gre. Mislim pa, da pri tem
               3. členu tudi tako preprosto ne gre. Tukaj imamo zbirko 16 želja, kot piše, gre za
               mednarodne pomembne železniške povezave, to so Ljubljana, Vrhnika, Kranj, Tržič in še
               kaj. Ampak, predlagateljem bi jaz predlagal, da se zavedajo, da je tam nekje na
               zahodu še neka Goriška, ki ima tudi železnico. In če se gremo tukaj sedaj nabor
               želja, mislim pa, da to ni sprejemljivo in ne spada v ta koncept tega zakona, ampak
               vseeno bom omenil, da smo na Goriškem skupaj s provinco pripravili zelo temeljit
               pregled potreb po boljših železniških povezavah, ker veste iz Nove Gorice do
               Ljubljane čez Jesenice ali pa Sežane potujemo tako daleč, da bi lahko prevozili pol
               Evrope. Pripravljamo dokumentacijo, zelo resno, ne tako kot je to tukaj navedeno,
               brez konkretnih cenovnih vrednostnih izračunov in podobno. Jaz bom to gradivo, ki je
               čisto novo, oddal ministru gospodu Vlačiču. Imamo variante, imamo izračune, kaj
               pomeni modernizacija proge Nova Gorica - Sežana - Divača - tam 280 milijonov evrov,
               kaj pomeni povsem nova proga čez Vipavsko dolino, na Razdrtem tuneli in preboj do
               Logatca, milijarda 800 milijonov evrov itd. Tak pristop bi moral biti povsod, ampak
               potem bi se nekje drugje morali o teh vrednostnih pogovarjati, ne pa našteti 16 prog,
               kar je seveda za vse, ki ob teh progah živijo, zelo zanimivo in slabo ministrstvo in
               Vlado, ki o tem ne bosta dovolila posebne razprave, ko bi pa sešteli stroške tega,
               vidimo, da je tega, ne vem, dva proračuna države. Jaz vam bom, gospod minister, oddal
               to, boste pogledali, je resna zadeva, skupaj, poudarjam, z Italijani to načrtujemo,
               razmišljamo seveda o projektih Adria A, o elektrifikaciji in še kaj.</p>
               <p>Bolj resen pristop pričakujem, zato jaz tega amandmaja k 3. členu nikakor ne morem
               podpreti. Hvala.</p>
            </sp>
            <sp xml:id="SDZ5-Redna-15-2010-03-24.sp82">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miro Petek.</p>
            </sp>
            <sp xml:id="SDZ5-Redna-15-2010-03-24.sp83">

               <speaker>MIRO PETEK:</speaker>

               <p>Hvala lepa za besedo.</p>
               <p>Res škoda, da se ne moremo pogovarjati tudi o novem 3. členu, ki je predvidel posebna
               namenska proračunska sredstva v višini 0,9% bruto domačega proizvoda na leto. Ker to
               bi bila realna možnost, da se na tem področju vendarle nekaj naredi. To pa mislim, da
               je želja vseh nas, tako koalicije kot opozicije.</p>
               <p>3. člen pa seveda podpiram oziroma amandma, tudi zaradi tega, ker v tej 11. točki
               govori o vzpostavitvi nove železniške povezave od Celja do Velenja, Dravograda in
               naprej do državne meje z Republiki Avstrijo. Tukaj gre na nek način za železniško
               povezavo, ki je pred slabimo štirimi desetletji že bila ukinjena in tudi zaradi tega
               je razvoj na Koroškem v teh letih tudi toliko zaostal.</p>
               <p>Rekel bi pa nekaj okrog Koroške proge, proge od Maribora proti Prevaljam in naprej
               proti Avstriji. Ta proga pa je resnično potrebna temeljite obnove in temeljite
               pozornosti Slovenskih železnic in tudi Vlade Republike Slovenije. Poglejte, na
               relaciji od Maribora, Maribor-Tezno do postaje Ruše je osni pritisk 20 ton in na tem
               odseku lahko tovorni vlaki vozijo z 20 kilometri na uro. Od Prevalj proti Pliberku je
               stanje tirnic tako, da lahko tovorni vlaki vozijo 10 kilometrov na uro. Zdaj mi pa
               povejte, gospodje, kako bomo tovorni promet spravili na železnice, če vozijo vlaki s
               povprečno hitrostjo 15 kilometrov na uro. Govorim o tej koroški progi. Ta proga ima
               določeno signalizacijo še iz časov Marije Terezije, Franca Jožefa in to z likovnimi
               signali in predsignali.</p>
               <p>Vaši kolegi v Avstriji razmišljajo o ukinitvi povezave od Pliberka proti Prevaljam,
               in to zaradi nezainteresiranosti in arogance slovenske strani. To ne bi bilo dobro.
               Poglejte, vlaki preko mejnega prehoda Prevalje v sosednjo Avstrijo vozijo samo ob
               ponedeljkih, sredah in ob petkih. Na primer, tovor, ki prispe iz Tezna do postaje na
               Prevaljah v nekih drugih dneh lahko čaka tudi preko vikenda,da pride 10 kilometrov do
               sosednje Avstrije in to je nezaslišano in nesprejemljivo.</p>
               <p>Minister Vlačič, upam, da mi ne boste rekli, da sem <q>"žleht"</q>, glede na to vaše
               izrazoslovje, ki ste ga včeraj uporabili na nacionalnem programu na TV3, če bo šlo
               tako naprej okoli te koroške proge, potem je najboljše, da se na tej progi ustanovi
               muzej na prostem in da vi svoje kompetence prenesete na Ministrstvo za kulturo.
               Hvala.</p>
            </sp>
            <sp xml:id="SDZ5-Redna-15-2010-03-24.sp84">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Branko Marinič.</p>
            </sp>
            <sp xml:id="SDZ5-Redna-15-2010-03-24.sp85">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>Nekaj mi ni jasno, zakaj po Poslovniku ne moremo obravnavati prej navedenih členov s
               strani podpredsednika. Ali se je Poslovnik spremenil od včeraj na danes, ker včeraj
               na odboru smo obravnavali vsebino teh amandmajev, danes pa na seji Državnega zbora
               tega ne moremo, zato bi prosil tudi za kakšno dodatno pojasnilo.</p>
               <p>Kar pa zadeva tudi nekatere konkretne zadeve, ki izhajajo iz našega amandmaja k 3.
               členu. Verjemite mi, da je resnično dobronameren, pravzaprav nadomešča tisto, v čemer
               bi predlagatelj imel osnovo, da bi lahko sploh predložil v parlamentarno proceduro
               vsaj vsebino tega 3. člena v predlogu zakona. Kaj pravzaprav piše v tem 3. členu
               predloga zakona? Da je osnova za zagotavljanje virov financiranja v javno železniško
               infrastrukturo na osnovi nacionalnega programa, ki pa ga nimamo. Jaz izražam
               zadovoljstvo, ko je minister dejal, da so nekateri nacionalni programi bili vendarle
               narejeni, ampak če kaj, če kdo bolj, ko govorimo o prometu, potrebuje nacionalni
               program, potem je železnica tista, ki ga najbolj potrebuje. In verjemite mi, da se bo
               ravno tukaj, če ne bo definirano, če ne bo teh osnovnih parametrov, se pravi teh
               odsekov, potem je nekako bianko menica podana, da bodo tisti, ki bodo o tem odločali,
               zelo subjektivno ocenjevali. In kot je eden od kolegov dejal, na nekatere dele, morda
               tudi v naši majhni Sloveniji, pozabimo. In naš predlog tega amandmaja, ne samo da je
               to 16 zaporednih številk, kot spisek želja, ampak verjetno bi bilo treba še kakšno
               željo dodati in s tem pripomoremo tudi k zajemanju neke celovitosti regionalne
               povezave, ki izhaja tudi iz nekih mednarodno že uveljavljenih koridorjev, od katerih
               pravzaprav ne bi smeli odstopati. Če si mi določimo neko vsebino zakona, ob tem pa ne
               določimo, da bomo vir financiranja, ki je strogo namenski, uporabljali v točno znane
               progovne odseke, potem je to slaba popotnica vsebini tega zakona. In predlagatelji
               smo želeli 3. člen dopolniti, vsebinsko z amandmajem, ki bi natanko definiral to, kar
               manjka, in to, kar predlagatelj v vsebini 3. člena sam zapiše. In ko bi to bila
               osnova tudi, da bi danes videli, ker nekateri razpravljavci so iz našega amandmaja
               videli, za katere proge, katere odseke pravzaprav gre in nato ugotovili, da žal pa
               nekaj še manjka. In verjamem, da manjka. Goriška morda res zasluži kakšen odsek, pa
               ga tu noter ni. Tako, da z nadgradnjo, z razpravo v parlamentu tudi pri tem
               konkretnem amandmaju lahko pridemo do tega, da ugotovimo, da še kakšen odsek
               dodamo.</p>
               <p>In v želji po resnem namenu tega zakona v SDS resnično predlagamo, da bi to vsebino
               našega amandmaja sprejeli, kajti, kot sem rekel na začetku, je zelo dobra in
               nadomešča pravzaprav tisto, kar je predlagatelj izpustil.</p>
            </sp>
            <sp xml:id="SDZ5-Redna-15-2010-03-24.sp86">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>K 3. členu bi rad pojasnil tudi naslednje. Ko se je govorilo o novih členih pri teh
               amandmajih, da bomo napisali pred glasovanjem, da se bo to glasilo tako, da se v 3.
               členu za prvim odstavkom doda novi drugi odstavek, ki se glasi, k temu sledi
               kompletna vsebina vašega amandmaja, ne pa, da dosedanji 3. člen postane novi 4. člen.
               Kar se pa tiče novih členov, bi vas pa rad opozoril na Poslovnik, 135. člen
               Poslovnika, ki v drugem odstavku govori, in to ni bilo do danes spremenjeno: <q>"Amandma
               se lahko vloži k tistim členom predloga zakona, h katerim je matično delovno telo
               sprejelo amandmaje."</q> Ti amandmaji niso bili sprejeti, ne more se ponovno dati zahteva
               z novimi amandmaji, ki zahtevajo nove člene. To je moj odgovor.</p>
               <p>Gospod dr. Verlič, imate besedo.</p>
            </sp>
            <sp xml:id="SDZ5-Redna-15-2010-03-24.sp87">

               <speaker>DR. PETER VERLIČ:</speaker>

               <p>Hvala.</p>
               <p>Kakorkoli. Včeraj je nastal cel zaplet na Odboru za promet, ravno sekretarka odbora
               je od nas zahtevala spremembo, zato smo vzeli 30-minutno pavzo. Jaz sem mislil, da bo
               predsednik odbora kaj reagiral, kakorkoli. Škoda, da ta amandma ne more biti
               obravnavan. V njem smo določili, da bi proračun namenil najmanj 0,9% bruto družbenega
               proizvoda kot namenski proračunski vir, se pravi to bi pomenilo nekje najmanj 300
               milijonov evrov. Jaz bi novopečenega železničarja gospoda poslanca Hana prav čakal,
               kako bi pritisnil za ta naš amandma in bi res pokazal, da je novi železničar, žal,
               tako zdaj te priložnosti ne bo, pa se mu je ta prilika izmuznila iz rok, ker je bil
               zelo, zelo naklonjen tej spodbudi in bi jo najbrž tako tudi izkazal, ampak včeraj na
               odboru ste ta naš amandma soglasno zavrnili. Ko imamo enkrat dobro voljo, da je treba
               na železnicah kaj storiti, smo za. Ko je to treba konkretno pokazati, pa smo proti.
               No, takšna je usoda tudi železničarskih zgodb v preteklosti, od takrat naprej, ko je
               bil sprejet nacionalni program.</p>
               <p>Ko pa smo pri tem amandmaju, ta amandma je bil vložen z enim samim razlogom, z
               razlogom zaradi katerega ste v glavnem vsi v koaliciji zavrnili naš predlog Zakona o
               gradnji prioritetnih odsekov železniških prog v Republiki Sloveniji. Dajali ste: <q>"Ni
               nacionalnega programa, ne vemo, kako bomo to financirali, kako bo to zgledalo, kakšni
               so viri."</q> Skratka, ni natančno opredeljeno. Sedaj ste prišli s svojim predlogom
               zakona in določate vire sredstev, seveda z nacionalnim programom, ki ga ni. Zaradi
               tega, da bi se pravzaprav vsaj vedelo, za kaj vire porabljamo, zato smo tudi zapisali
               v amandmaju, predvsem zaradi vpetosti Republike Slovenije v mednarodne prometne
               koridorje in zaradi notranje povezljivosti Slovenije tudi med seboj z železnicami,
               predlagamo 16 prioritetnih odsekov. Ni noben problem, da bi se v razpravi še katerega
               od teh dodalo in izboljšalo. To ni spisek lepih želja, kot je bilo včeraj rečeno. To
               so po našem trdnem prepričanju prioritete Slovenije na področju razvoja železniškega
               transporta. Oba prometna koridorja, ki ju poznamo, in seveda te regionalne proge, ki
               so v preteklosti že bile in so danes opuščene, in prav je, da se to napiše in naš
               predlog je bil že v prejšnjem zakonu in tudi v tem, da se tem da zakonsko prioriteto.
               Po našem mnenju ni dovolj samo resolucija, ki je pravzaprav sploh še ni, viri pa so
               že kar določeni, zakaj pa ne bi potem prioritetnih odsekov tudi umestili in napisali
               v zakonsko besedilo. Saj jih bo resolucija tako ali tako najbrž določila. Vsaj upam,
               da jih bo in zato seveda predlagam, da ta amandma podprete. Težko verjamem, recimo,
               ravno za ta del od Celja do Dravograda, celo na Odboru za okolje in prostor na skupni
               seji je bila predstavljena kot možna razvojna komponenta ne samo cestne osi, tudi
               železniška, težko verjamem, da boste sedaj rekli, da je to lepa želja. Mislim, da ne.
               Hvala.</p>
            </sp>
            <sp xml:id="SDZ5-Redna-15-2010-03-24.sp88">

               <speaker>PODPREDSEDNIK MAG. VASJA KLAVORA:</speaker>

               <p>Oprostite gospod minister. Gospod Han, replika. Dobite besedo.</p>
            </sp>
            <sp xml:id="SDZ5-Redna-15-2010-03-24.sp89">

               <speaker>MATJAŽ HAN:</speaker>

               <p>Zelo na kratko dr. Verliču, velikemu poznavalcu železnic. Res je, tudi jaz sem
               prijatelj železnic, železniške infrastrukture, nasploh razvoja Slovenije in prav
               zaradi tega ne bi podprl vašega amandmaja, ki je preskromen, jaz si želim še več
               obnov, ne samo teh 16 odsekov, ki ste si jih vi včeraj na hitro v pol ure spomnili.
               Ko bomo imeli podlago v resoluciji, ko bomo lahko naredili nek javni poziv, ko bodo
               na železnicah ljudje ocenili, kje je vendarle bolj potrebno in manj potrebno, potem
               bo teh odsekov še bistveno več in takrat bom pa jaz z veseljem podprl. Jaz nisem rad
               skromen človek in ne bi rad samo teh 16 odsekov podprl, zato vašega amandmaja ne
               podpiram.</p>
            </sp>
            <sp xml:id="SDZ5-Redna-15-2010-03-24.sp90">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-15-2010-03-24.sp91">

               <speaker>DR. PATRICK VLAČIČ:</speaker>

               <p>Ko smo malo pogledali vaš amandma, če bi pri 10. točki Grosuplje, Novo mesto dodali
               še Metlika pa če bi dodali še solkansko pa novogoriško progo pa če bi dodali še
               Maribor, Dravograd, o kateri je prej govoril poslanec Petek pa Ljutomer, Gornja
               Radgona, avstrijska meja, je prioritetno celotno železniško slovensko omrežje. V tem
               smislu je vrednost amandmaja, ker ne vem, zakaj smo te proge potem spustili, do te
               mere zmanjšana. Še enkrat ponavljam nacionalni program, ali tisti stari velja ali ne
               velja, je lahko zelo dolga debata, ampak v tistem nacionalnem programu so ta trenutek
               projekti, ki so v teku. Za koliko denarja, sem vam prej povedal, lahko ponovim, za
               več kot milijardo šesto ta trenutek in večina jih je prilagojenih temu, da porabimo
               440 milijonov evropskih sredstev.</p>
            </sp>
            <sp xml:id="SDZ5-Redna-15-2010-03-24.sp92">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati o tem amandmaju k tem členu? Ja vidim, kar dosti rok.
               Prijava teče. Gospod Lojze Posedel, prosim.</p>
            </sp>
            <sp xml:id="SDZ5-Redna-15-2010-03-24.sp93">

               <speaker>LOJZE POSEDEL:</speaker>

               <p>Hvala lepa za besedo, gospod podpredsednik.</p>
               <p>Amandmaja, ki ga je vložila stranka SDS, ne bom podprl. Enako sem storil tudi včeraj
               na Odboru za promet in podobno obrazložitev tudi povedal včeraj na Odboru za promet.
               Malce sem le upal, da bi predstavitve takih amandmajev, kot je ta tretji pa nova dva,
               iz stranke SDS opravljal kdo drug kot pa gospod dr. Verlič, ki je le strokovnjak za
               prometno infrastrukturo, ne nazadnje državni sekretar v prejšnjem mandatu in se mi
               zdi malce, da niso taki predlogi na njegovem nivoju, ker kaže na to, da so že spiski,
               ki so sicer všečni, nepopolni, so pomanjkljivi, prej bi to pričakoval, verjamem tudi
               na replike, od gospoda Jerovška, ki lahko tudi v debati o vlaganju investicijskih
               sredstev v železniško infrastrukturo obdela vse od Vlade, afere, nezaposlene. Danes
               je pozabil samo na izbrisane in na povojne poboje, ampak ker še ni zaključena debata,
               mogoče še to bo.</p>
               <p>Tema, ki je za nekatere nepomembna, je dejansko izredno pomembna, se nam ta dolga
               leta nevlaganja v železniško infrastrukturo kažejo na vsakem koraku. Vsi smo
               nezadovoljni, vsi opazujemo kamione po cestah, vsi opažamo, kako nekomforten je
               potniški promet, vsi bi želeli spremembe, ko pa pride do tega se začnejo razprave in
               zapletanje. Tisto, kar je najhujše in kar je mogoče samo enkrat bilo opozorjeno, ta
               problematika je izredno pomembna, zaradi nepotrebnih številnih žrtev, ki nastajajo
               ravno na tem infrastrukturnem omrežju železnic. Streznjenja samo za par dni takrat,
               ko je zopet nova smrtna žrtev na nezavarovanih prehodih in križanjih železnice in
               ceste. Potem pa zopet po starem ob tem, da imamo toliko in toliko nezavarovanih, da
               imamo staro, nesodobno infrastrukturo in da je to treba narediti. In sam sem enako
               nezadovoljen kot tudi nekateri koalicijski poslanci, ki so povedali, da bi bilo prav,
               da bi obljubljena strategija nacionalnega programa, resolucija o nacionalnem programu
               bila že sprejeta. Verjamemo tudi, da bo v kratkem, ker je pač takšno zagotovilo
               ministra, državnega sekretarja in ker jo tudi potrebujemo. Ampak ne, da si izmišljamo
               nekaj na novo, ampak da dejansko velja tista iz leta 1996 in da je zanimivo, da
               gospod Marinič danes ugotavlja, da nimamo nacionalnega programa. Štiri leta je bila
               SDS na vladi in tudi vi poslanec in ni bilo tega nacionalnega programa. Bi verjetno v
               prejšnjem mandatu lahko marsikaj nadoknadili, vsaj pripravili papirje, da bi lahko
               koristili sredstva, ki jih danes ni. Zato je, bom rekel, neresno ali pa do nas
               nekaterih, včeraj na odboru ali danes, bom rekel tudi ponižujoče, da nas pozivate,
               zakaj ne glasujemo za kakšno progo. Jaz osebno sem bil včeraj pozvan, Celje, Velenje,
               Dravograd, takoj, ampak ne na spisku, danim malce pred obravnavo zakona. Proga, ki,
               nekaj ljudi v dolini se še spomni, več kot 30 let je ta proga v enem delu pač
               izkopana in da je res v predstavitvi razvojnih osi predvidena kot ena od možnih in
               dobrih rešitev, ampak verjetno ne za dokument, ki ga danes sprejemamo. V vladnem
               predlogu je zelo jasno zapisano, da se bodo sredstva porabljala za investicije v
               infrastrukturo in vzdrževanje infrastrukture, kot je določeno v javnem razvoju javne
               železniške infrastrukture ter letnih načrtih investicij in letnih načrtih
               investicijskega vzdrževanja. Zato verjetno škoda razmišljati, kam se bo izgubil ta
               denar, ker tako, kot je gospod minister povedal, toliko in toliko načrtov, projektov,
               mislim, da okoli milijarde je bila številka, je pripravljenih. Zato se mi zdi, da so
               te resne razprave zlorabljene zopet za to populistično nastopanje, kako Vlada ne želi
               izboljšati, kako se odreka viru, ko bi popolnoma enostavno tudi v prejšnjem mandatu
               lahko bil sprejet zakon, da ne bi 0,9% družbenega proizvoda, lahko bi 2% družbenega
               proizvoda predlagali v prejšnjem mandatu. Opozicija prejšnjega mandata ni bila tako
               neodgovorna, da bi slikala nerealne cilje, postavljala zakone o 2% vlaganju v
               železniško infrastrukturo, to pač ni realno. Enako, kot ni realen takšen amandma, kot
               je predlagan k 3. členu. Zato<gap n="..."/> <stage>/Oglašanje v dvorani./</stage> Ja, škoda, da vi niste
               toliko.</p>
               <p>Zato mislim, da so teme, ki jih imamo na dnevnem redu, preresne, se pa strinjam z dr.
               Verličem, ki pravi, da imajo voljo in da bi danes lahko dodali še kakšen odsek. So se
               kar pojavili, Metlika, Solkan, se pravi, če ima še kdo idejo, uro in 10 minut je še
               razprave, se pravi do konca lahko res pokrijemo še tisto<gap n="..."/>, da ne bi bil preveč v
               tej razpravi, mislim, da je tudi to primer, kako se vsaka tema izrablja za
               populistične nastope, za oviranje tistega, kar po drugi strani nujno potrebujemo. Ob
               tem pa dejansko tudi ne morem mimo tega, da ponovim, da čim prej pričakujemo
               nacionalni program, potem tudi izvajanje in razjasnitev tega, kar je bilo
               izpostavljeno, način financiranja glede na opozorila Zakonodajne službe o integralnem
               proračunu in namenskih sredstvih.</p>
               <p>Hvala.</p>
            </sp>
            <sp xml:id="SDZ5-Redna-15-2010-03-24.sp94">

               <speaker>PODPREDSEDNIK MAG. VASJA KLAVORA:</speaker>

               <p>Želite gospod Tanko? Prosim.</p>
            </sp>
            <sp xml:id="SDZ5-Redna-15-2010-03-24.sp95">

               <speaker>JOŽE TANKO:</speaker>

               <p>Hvala lepa, spoštovani predsednik.</p>
               <p>Mogoče bi se bilo za vprašati, koliko je imela v budžetu Marija Terezija za
               železniške proge, mogoče je imela 5, 7% - najbrž veliko, da jih je lahko zgradila, in
               koliko smo imeli mi, recimo po drugi svetovni vojni v proračunu za železnice, ko smo
               jih veliko odmontirali, tudi tistih, ki so bile zgrajene pred tem. Tako, da bi bila
               kakšna razprava, če že gremo v zgodovino, tudi malo za podaljšati, gospodje iz
               koalicije, ne se samo obremenjevati, kaj je bilo v zadnjem letu ali zadnjem letu
               prejšnjega mandata storjeno.</p>
               <p>Imam pa eno proceduralno vprašanje. Vi ste prej napovedali, spoštovani podpredsednik,
               da nekateri amandmaji, ki jih je vložila naša poslanska skupina, niso vloženi
               korektno. Rad bi opozoril, da je bilo, kar zadeva vlaganja amandmajev, nekaj zapletov
               tudi na delovnem telesu, ki je obravnavalo ta zakon po nujnem postopku in da so ti
               amandmaji vloženi v skladu z navodili strokovne službe odbora. In zato predlagam, da
               takoj prekinete sejo, da bi se dejansko ugotovilo, kaj se je zgodilo in na osnovi
               katerih navodil so bili vloženi takšni amandmaji. Ker če je bilo v skladu z navodili
               strokovne službe odbora vloženo, so bili amandmaji na tak način vloženi, potem je
               nekaj potrebno storiti. In zato tudi predlagam, da se v tem odmoru, polurnem, te
               zadeve razčistijo, se ugotovijo, in da pravzaprav vidimo, kaj se da še dodelati in
               popraviti s temi amandmaji, ki še niso bili niti obravnavani. Mislim, da je predlog
               korekten in tudi pričakujem, da boste to pavzo odredili, in da se bo v tem odmoru
               tudi proučilo razmere in situacija, ki je pripeljala do take vložitve teh amandmajev.
               Hvala lepa.</p>
            </sp>
            <sp xml:id="SDZ5-Redna-15-2010-03-24.sp96">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Jaz sem se prej pozanimal in tisto kar sem rekel, sem tudi rekel. Ne morem vam dati
               pavze. Še vedno upoštevam Poslovnik, 135. člen, druga alineja, ki se do danes ni
               spremenila. Verjetno bi pa morale tudi strokovne službe vaše poslanske skupine
               pregledati ta poslovnik. Zato pavze ne morem dati in nadaljujemo.</p>
               <p>Izvolite, še enkrat. Postopkovno.</p>
            </sp>
            <sp xml:id="SDZ5-Redna-15-2010-03-24.sp97">

               <speaker>JOŽE TANKO:</speaker>

               <p>Hvala lepa. Spoštovani predsedujoči! Jaz bi to razumel, to vašo odločitev, če bi ta
               napaka bila storjena v poslanski skupini, vendar je bila storjena zato, ker je prišlo
               do navodila strokovne službe delovnega telesa, sekretarke delovnega telesa, kako naj
               se v tem delu ta zadeva naredi. In jaz mislim, da ni nič nepredvidljivega, da bi
               odredili to pavzo, ta odmor, in da bi preverili skupaj, kaj se je dejansko zgodilo,
               ali je služba dala nepravilna, neustrezna navodila za vlaganje amandmajev ali ne. Ker
               kontaktiramo s sekretarko odbora pa je v tem primeru šlo, to lahko potrdi tudi
               sekretarka odbora in prej je bila pri meni, je tudi to povedala, da je šlo za njeno
               napačno navodilo. In zato tudi predlagam, da odredite odmor in da se te zadeve
               proučijo in da pogledamo, kaj se je dejansko zgodilo. Hvala lepa.</p>
            </sp>
            <sp xml:id="SDZ5-Redna-15-2010-03-24.sp98">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Tudi jaz sem bil obveščen, da je šlo za njeno napačno navodilo. In tudi o tem sem
               obveščen, da se strinja s tistim, kar sem jaz prej povedal. Zato vztrajam pri prvotni
               odločitvi. Upoštevam 135. člen, drugo alinejo, in mislim, da ne moremo prekinjati
               seje, ampak nadaljujemo še z razpravo, kot je bilo začeto, o 3. členu.</p>
               <p>Besedo ima gospod Janko Veber.</p>
            </sp>
            <sp xml:id="SDZ5-Redna-15-2010-03-24.sp99">

               <speaker>JANKO VEBER:</speaker>

               <p>Hvala za besedo. Mogoče bi samo k tej razpravi, ki je bila izpostavljena in je vezana
               na sejo Odbora za promet. Mi smo dejansko odredili tudi pol ure odmora za to, da se
               ta vprašanja poskušajo urediti, da ne bi bilo v nadaljevanju kakršnikoli pomislekov,
               vendar dejstvo je, da je tudi odbor glasoval o amandmajih, ki jih je Poslanska
               skupina SDS vložila in je zavrnil tako, da jih tudi niso vključeni v dopolnjeni
               predlog zakona, ki ga danes obravnavamo tukaj na seji.</p>
               <p>Glede same vsebine amandmaja k 3. členu, kjer se navaja 16 prog, ki naj bi bile
               seveda vse skupaj tudi prioritetne, pa je treba seveda tudi zelo jasno povedati, da
               je nemogoče sprejeti tak amandma, ker niti za en odsek, ki je naveden med temi 16
               niso znane finančne posledice oziroma vrednosti tega odseka. Lahko samo ugibamo, da
               je verjetno potrebnih za teh 16 odsekov vsaj 16 milijard evrov, to je čisto ugibanje.
               Ta zakon govori o tem in 3. člen govori o tem, da imamo zelo jasno določene vire, ki
               jih namenjamo za investicije in vzdrževanje javne železniške infrastrukture in ti
               viri so definirani po tem zakonu in iz naslova letne dajatve za uporabo vozil v
               cestne prometu in iz naslova koncesijske dajatve Luke Koper, ki pripada Republiki
               Sloveniji. Ti viri znašajo v letu 2010 125 milijonov evrov, v 2011 naj bi znašali 166
               milijonov evrov. Seveda, če pogledamo vsebino tega zakona in višino virov na podlagi
               tega zakona, je nemogoče spraviti v ta zakon 16 odsekov, ki bi po res neki grobi
               oceni najbrž veljali 16 milijard evrov. Torej, zakon bi, če bi ta amandma bil
               sprejet, bil med seboj neusklajen, torej ga dejansko tudi Državni zbor ne bi mogel na
               koncu izglasovati, ampak bi to morala ugotoviti ali Zakonodajno-pravna služba ali pa
               predlagatelj zakona, da je to besedilo med seboj neusklajeno.</p>
               <p>Ta nabor odsekov železniških prog je seveda možno dopolnjevati, kot je bilo že
               povedano, sploh ni v celoti upoštevano vse ozemlje v Sloveniji oziroma vsi kraji v
               Sloveniji, ki bi si mogoče še želeli železniško progo. Za hip, če pa samo skočimo
               tudi na razpravo, ko smo podobne zakone obravnavali na prejšnji seji Državnega zbora,
               sem tudi povedal, da pravzaprav manjka mogoče še 17 proga, to bi bila proga okoli
               sveta in bi jo ravno tako zapisali lahko v ta 3. člen na enak način, kot je zapisano
               teh 16, ker pač enostavno virov za to ni. Predlagatelji pričakujejo, da bo vire Vlada
               določila z uredbo, ampak ne da se jih z uredbo. Amandma resnično daleč presega
               vsebino tega zakona in daleč presega seveda tudi obliko, ki bi bila primerna, da bi
               Državni zbor lahko tak amandma sprejel.</p>
               <p>Zato seveda tega amandma ne bom podprl in mislim, da so tudi same finančne posledice
               dovolj velik argument, da tudi Državni zbor v celoti tega ne more podpreti.
               Hvala.</p>
            </sp>
            <sp xml:id="SDZ5-Redna-15-2010-03-24.sp100">

               <speaker>PODPREDSEDNIK MAG. VASJA KLAVORA:</speaker>

               <p>Gospod Anderlič, izvolite.</p>
            </sp>
            <sp xml:id="SDZ5-Redna-15-2010-03-24.sp101">

               <speaker>ANTON ANDERLIČ:</speaker>

               <p>Ta amandma vsebuje premalo realnosti ali pa bolje bi bilo rečeno temu, premalo
               domišljije. Kajti, če bi šli po tej drugi logiki, potem bi morali ali dosledno
               zapisati nekatere opuščene proge, tiste, ki funkcionirajo, pa so izpuščene, ne vem,
               na primer proti Rogatcu pa še kam drugam. Seveda tudi te zgodbe, ki pripeljejo progo
               do meje so, bom rekel, ali vi kaj več veste pa je to že vse dogovorjeno, da bo tam
               kar naprej na drugi strani stekel promet v Avstriji, na Madžarskem, v Italiji in tako
               naprej. Ampak saj to niti ni bistveno, ker tako ali tako niste s tem mislili resno,
               tako razumem, kajti vi obravnavate vse zakone s strogo resnostjo in odgovornostjo in
               vi verjamete, da se s tem zakonom tega ne da definirati, na ta način umestiti v
               prostor, ker nekatere bo treba še umestiti, ker jih pač ni, tudi starih ni bilo tam,
               ampak to je pač druga zadeva.</p>
               <p>Jaz imam še vedno kar nekaj zadreg, in sicer v zvezi s samimi viri. Jaz mislim, da je
               to v nasprotju z Zakonom o javnih financah v Republiki Sloveniji in da na ta način
               tako kot se bencinski tolar, nekdanji, se je spremenil v Zakon o namenskem zbiranju
               sredstev za gradnjo avtocest, se steka v državni proračun in niti en evro, niti en
               evro iz tistega ne gre direktno v izgradnjo avtocest ali odplačevanje kreditov ali
               kaj podobnega. Jaz bi razumel, da bi vi rekli, v proračunu se zagotovi 100 ali toliko
               milijonov evrov na leto, ker to rabimo za te investicije, ali se oblikuje zato kakšen
               poseben proračunski sklad, ali se kar direktno preko razvojnih programov nameni ta
               sredstva. Mi je vseeno, ampak edino, česar ne morem razumeti in je po mojem trdnem
               prepričanju skregano z logiko, je, da je nek namenski vir, ki se pobira oziroma neka
               dajatev, ki je v naboru dajatev, lahko takšna, ki odgovarja obsegu sredstev, ki bi
               jih rabili za te investicije, ampak to ni prava pot. Jaz bi res rad slišal odgovor,
               ali bo na koncu treba narediti rebalans proračuna, da se bo za to zagotovilo denar in
               kako bo s tistimi postavkami, za katere je denar namenjen v proračunu, ker to tukaj
               manjka predvsem, ko govorimo za 2010 in 2011, ko smo že te prioritete opredelili. In
               ti odgovori nam manjkajo. Jaz razumem, da je ta člen sila preprost, da če boste denar
               dobili, ga boste namenili za izvedbo investicij in za vzdrževanje te infrastrukture.
               Zato še enkrat sprašujem, ali je sedaj mogoče to razumeti kot nek nov tolar. Mi smo
               včasih imeli šolski tolar, zdravstveni tolar, kulturni tolar, cestni tolar in tako
               naprej, in drugi so se iztekli po roku trajanja, bencinski se je pa spremenil z novim
               zakonom in smo sprejeli nov zakon, ko nam tudi Evropa ni več dovoljevala na tak način
               oziroma smo morali spremeniti nekatere načine zbiranja sredstev, pa pretvoriti v evre
               in podobno.</p>
               <p>To so stvari, ki so v zraku in se mi zdi, da ne vem, ali bo cilj dosežen, cilj
               zakona, tudi ko govorimo o primerjavah. Primerjava z Avstrijo, Nemčijo in z Italijo v
               tem delu v ničemer ne izkazuje, da bi takšen način, na kakršnega se ga lotevamo mi,
               bil primerljiv s temi državami, bil konec koncev korekten tudi do nekaterih drugih
               predpisov, ampak so najbrž te primerjave navedene samo iz razloga, ker mora zakon
               imeti elemente primerjave z drugimi državami. Ampak primerljivosti iz teh sistemov
               ni. Prvič, gre za povsem drugačne načine. Ne vem, nekdo je tukaj govoril o 5% v
               proračunu, o namenskem zbiranju denarja ali konec koncev o izdaji obveznic. Jaz ne
               vem, zakaj ne bi izdali v Republiki Sloveniji obveznice za gradnjo te infrastrukture,
               jaz sem trdno prepričan, če bi stala zadaj država in zagotovo lahko v takšnem primeru
               stoji država, bi šle te obveznice v promet in bi jih tako pravne osebe kot fizične
               osebe najbrž rade pokupile, ker bi imele neko varno naložbo in realno fiksni donos za
               čas trajanja. In še več drugih stvari je mogoče ob takih razpravah navesti. Očitno
               je, da je stiska bila, da je treba čim prej stvari urediti. Vprašanje pa je, ali je v
               tem primeru to način, ki bi te probleme reševal. Konec koncev mi moramo tukaj
               zagotoviti nek dolgoročen in fiksen oziroma stabilen vir financiranja izgradnje. Ker
               ta, če je bil avtocestni program program desetletja ali dvajsetletja, bo to verjetno
               program dvajsetletja ali tridesetletja.</p>
            </sp>
            <sp xml:id="SDZ5-Redna-15-2010-03-24.sp102">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Peter Verlič.</p>
            </sp>
            <sp xml:id="SDZ5-Redna-15-2010-03-24.sp103">

               <speaker>DR. PETER VERLIČ:</speaker>

               <p>Hvala lepa.</p>
               <p>Najprej, zanimivo, sedaj nekateri poslanci, tako kot je prej bilo, že kar določajo,
               kdo od predstavnikov opozicije oziroma Slovenske demokratske stranke lahko pri
               kakšnem zakonu razpravlja. To je res nekaj novega. Skratka, bomo verjetno morali
               upoštevati tudi navodila koalicije, kdo lahko o čem pri nas razpravlja.</p>
               <p>Sedaj pa kar se tiče samega amandmaja. Ko vsi po vrsti teh 16 predlogov, ki so
               našteti kot prioritetni odseki, o njih govorite, da so pač povedani na pamet, da jih
               ne morete podpreti, so pravzaprav enako tako, če ne celo bolj, definirani kot pa vaš
               zakonski predlog. Vaš zakonski predlog določa vire, ki jih bo določala šele
               resolucija o nacionalnem programu modernizacije železniške infrastrukture. V našem
               amandmaju smo se vsaj opredelili do prioritetnih odsekov. Poglejte, še celo sami smo
               hitro ugotovili, da bi jih lahko še dopolnili. Zakaj pa ne? Prav. Še vedno bolje kot
               pa je sedaj v tem predlogu zakona, kjer se viri določajo za nekaj, ker še ni
               sprejeto. Tega si ni izmislil SDS. To je v svojem mnenju povedala tudi
               Zakonodajno-pravna služba. Zakonodajno-pravna služba pravi, citiram: <q>"Najprej
               izpostavljamo, da je v uvodu zakonskega predloga navedeno, da je predmetni nacionalni
               program, ki naj bi ga sprejel Državni zbor, šele v pripravi in gre s tega vidika za
               prejudiciranje."</q> Se pravi, vi dajete zeleno luč za vire, ki še niso opredeljeni,
               hkrati ste pa napadli 16 prioritetnih odsekov, ki so po mnenju Slovenske demokratske
               stranke za uravnotežen razvoj Slovenije pomembni. Samo za to gre. In kot ste videli,
               ste tudi sami hitro ugotovili, da se lahko doda še kakšen odsek in to je bil namen.
               Kajti takrat, ko smo v Slovenski demokratski stranki vložili zakon o prioritetni
               gradnji železniških odsekov, ste dejali, ne, tega zakona ne moremo podpreti, ker
               podlaga za kar koli takega je nacionalni program modernizacije železniške
               infrastrukture. In kaj dobimo danes na mizo? Danes dobimo na mizo vladni predlog
               zakona o zagotavljanju virov, ki ima za svojo vsebinsko podlago nacionalni program,
               ki ga pa ni. Torej, se bodo sredstva nekam razporedila, kako se bodo razporejala v
               prihodnje, takrat, ko bo šele nacionalni program ali pa nek letni načrt investicij,
               za katerega se tudi ne ve, kdo ga pravzaprav sprejema in se do njega opredeljuje.
               Zato, zato smo predlagali, da pa kljub vsemu v odsotnosti resolucije o nacionalnem
               programu le v tem zakonu določimo, kam naj bi pa ta namenski vir šel. Ja, mi smo
               predlagali 16 prioritetnih odsekov. Če je to, kar je rekel prej minister, dr. Vlačič,
               da bi še dodali proge in dobimo celotno slovensko železniško omrežje, zakaj ne, še
               vedno bolje, kot pa, da tega ni. In to je bil ta predlog amandmaja, zaradi tega, ker
               resolucije preprosto ni.</p>
            </sp>
            <sp xml:id="SDZ5-Redna-15-2010-03-24.sp104">

               <speaker>PODPREDSEDNIK MAG. VASJA KLAVORA:</speaker>

               <p>Vidim, da ne želi nihče več razpravljati, zato zaključujem razpravo o amandmaju k 3.
               členu in s tem tudi o amandmajih. O amandmajih bomo v skladu s časovnim potekom zbora
               odločali danes, čez 10 minut v okviru glasovanj. S tem prekinjam to točko dnevnega
               reda in prekinjam tudi 15. sejo zbora, ki jo bomo z glasovanjem nadaljevali ob
               12.20.</p>
               <stage type="time">(Seja je bila prekinjena ob 12.09. in se je nadaljevala ob 12.20.)</stage>
            </sp>
            <sp xml:id="SDZ5-Redna-15-2010-03-24.sp105">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje, prehajamo na
               glasovanje zbora o predlogih odločitev. Pred tem bi vas prosil, če se umirite. Prav
               tako vas prosim, da preverite delovanje glasovalnih naprav.</p>
               <p>Nadaljujemo s <title>prekinjeno 8. točko dnevnega reda,</title> to je z <title>drugo obravnavo
                  Predloga zakona o Javnem skladu Republike Slovenije za kulturne dejavnosti v
                  okviru rednega postopka.</title> Prehajamo na odločanje o vloženem amandmaju.
               Odločamo o amandmaju poslanskih skupin SD, Zares, DeSUS in LDS k 4. členu. Glasujemo.
               Navzočih je 69 poslank in poslancev, za je glasovalo 68, proti nihče.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmaju.</p>
               <p>S tem zaključujem drugo obravnavo predloga zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da zbor na podlagi prvega
               odstavka 138. člena Poslovnika Državnega zbora še na tej seji opravi tretjo obravnavo
               predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev. Glasujemo. Navzočih je 76 poslank
               in poslancev, za je glasovalo 73, proti 3.</p>
               <p><stage>(Za je glasovalo 73.)</stage> <stage>(Proti 3.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v petek, 26. 3. 2010, po
               končanem glasovanju. Službe zbora bodo pripravile pregled, v katerega bo vključen
               sprejem amandmaja in člen, h katerem je bil amandma sprejet. Amandmaje k temu členu
               lahko kvalificirani predlagatelji vložijo do začetka tretje obravnave predloga zakona
               na seji zbora.</p>
               <p>Prekinjam to točko dnevnega reda.</p>
               <p>Nadaljujemo s <title>prekinjeno 4. točko dnevnega reda,</title> to je z <title>obravnavo
                  Predloga zakona o spremembah in dopolnitvah Zakona o prevozih v cestnem prometu po
                  skrajšanem postopku.</title> Nadaljujemo z <title>drugo obravnavo,</title> to je z
               odločanjem o vloženih amandmajih.</p>
               <p>Prehajamo na odločanje o amandmaju k 9. členu poslanskih skupin SD, Zares, DeSUS,
               SLS. Glasujemo. Navzočih je 77 poslank in poslancev. Za je glasovalo 77, proti
               nihče.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju Poslanske skupine SDS k 17. členu. Glasujemo.
               Navzočih je 77 poslank in poslancev. za je glasovalo 34, proti 41.</p>
               <p><stage>(Za je glasovalo 34.)</stage> <stage>(Proti 41.)</stage></p>
               <p>Ugotavljam, da amandma ni bil sprejet.</p>
               <p>Končali smo z glasovanjem o amandmajih in z drugo obravnavo predloga zakona, v okviru
               skrajšanega postopka.</p>
               <p>Prehajamo na tretjo obravnavo predloga zakona, ker v drugi obravnavi predlagani
               amandmaji niso bili sprejeti, eden je bil sprejet, prehajamo na odločanje o predlogu
               zakona, pardon. Sprašujem še to, kvalificirane predlagatelje, ali nameravajo k 9.
               členu vložiti amandmaje? Ne, nobeden se ne oglaša. Obveščam vas, da me
               Zakonodajno-pravna služba oziroma Vlada nista obvestili, da bi bil zaradi amandmajev
               sprejetih v drugi obravnavi predloga zakona neusklajen. Prehajamo na odločanje o
               predlogu zakona. Glasujemo. Navzočih je 78 poslank in poslancev. Za je glasovalo 54,
               proti nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 3. točko dnevnega reda - obravnava Predloga o
                  zagotavljanju sredstev za investicije v javno železniško infrastrukturo - nujni
                  postopek.</title> Ker v drugi obravnavi amandmaji niso bili vloženi prehajamo na,
               oprostite, nadaljujemo z drugo obravnavo, torej z odločanjem o vloženih amandmajih,
               ki jih bomo opravili v podlagi pregleda vloženih amandmajev z dne 24. 3. 2010. Imamo
               vložene amandmaje k 2. členu Poslanske skupine SDS. Želi kdo obrazložitev glasu v
               imenu poslanske skupine? Ja.</p>
               <p>Gospod dr. Verlič, izvolite.</p>
            </sp>
            <sp xml:id="SDZ5-Redna-15-2010-03-24.sp106">

               <speaker>DR. PETER VERLIČ:</speaker>

               <p>Hvala lepa.</p>
               <p>Ne glede na to, da o zakonu, o predlogu zakona kot takega Zakonodajno-pravna služba
               Državnega zbora ni našla lepih besed, pravzaprav bi bilo najbolje ta zakon v celoti
               zavrniti, pa smo vendarle zato, da bi kljub vsemu besedilo bilo izboljšano, v
               Poslanski skupini Slovenske demokratske stranke predlagali amandma, ki je po našem
               mnenju pošten. Namreč, sedaj bomo zagotavljali sredstva za modernizacijo železnic vsi
               tisti, ki plačujemo v Sloveniji letne dajatve za uporabo cestnega motornega vozila.
               Se pravi, kadarkoli boste šli in bomo šli registrirati osebni avto, vedite, da ta
               taksa gre direktno za investicije za javno železniško infrastrukturo. Seveda, lahko
               se tudi tako odločimo, tako ste se odločili, mi pa predlagamo, da to takso nadomesti
               del cestnine za tovorna vozila. Kdo uničuje naše avtoceste? Kdo obremenjuje okolje?
               Tuji težki tovorni tranzit. Ta ne plačuje ničesar za modernizacijo železnic. Ničesar.
               Gorivo tankajo v tujini, tudi trošarin ne dobi proračun Republike Slovenije, davkov v
               Sloveniji tuji tovornjakarji ne plačujejo, obremenjujejo pa avtoceste. Če je glavni
               namen modernizacije javne železniške infrastrukture ravno preusmeritev težkega
               tovornega tranzita iz cest na železnice, potem bi bil ta vir več kot upravičen in več
               kot pošten. Tako pa, dragi uporabniki slovenskih avtomobilov, kar glejmo, kako bodo
               tuji tovornjaki vozili v kolonah po naših avtocestah, za modernizacijo železnic pa
               plačujemo mi vsak evro, kadar gremo registrirati. Škoda. To ni pošteno. To ni pošteno
               do slovenskih davkoplačevalcev, do slovenskih uporabnikov motornih vozil. Tujemu
               tranzitu smo s tem, če ne podpremo tega našega amandmaja, popustili in jim pustimo,
               da se vozijo po slovenskih cestah neovirano, modernizacijo železnic pa plačujemo
               sami. Torej predlagam, da o amandmaju resno razmislimo. Hvala.</p>
            </sp>
            <sp xml:id="SDZ5-Redna-15-2010-03-24.sp107">

               <speaker>PODPREDSEDNIK MAG. VASJA KLAVORA:</speaker>

               <p>Želi še v imenu poslanske skupine gospod Zmago Jelinčič Plemeniti?</p>
               <p>Prosim.</p>
            </sp>
            <sp xml:id="SDZ5-Redna-15-2010-03-24.sp108">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik.</p>
               <p>Najprej bom pojasnil, kako bomo sploh glasovali zato, da me kakšna od koalicijskih
               strank ne bo obtožila, da bom prejel kakšno podkupnino od koga ali kaj podobnega.
               Dejstvo je, da tuji tovornjakarji uničujejo slovenske ceste in ne prispevajo
               popolnoma ničesar k izgradnji slovenske cestne infrastrukture. Zdaj bomo pa Slovenci,
               ki se tukaj vozimo in plačujemo davke v Sloveniji, poleg tega, da bomo dajali denar
               za avtoceste, iz te cestnine dajali tudi denar za železnice. Že nekajkrat je
               Slovenska nacionalna stranka vložila predloge, da bi se cestni promet zmanjšal na ta
               način, da bi tuje, predvsem tuje tovornjake, ki vozijo čez Slovenijo, dali na oprtne
               vlake, na železnico in da bi se to prepeljalo na ta način. Zdaj, če bo kdo spet
               rekel, da govorim to zato, ker me je kdo od železnice podkupil, to ni res. Tudi, da
               bi me kdo podkupil s strani slovenskih tovornjakarjev ali tujih tovornjakarjev, tudi
               to ni res. Tako, da se v naprej ograjujem od tega, kako boste sodili o glasovanju
               Slovenke nacionalne stranke. Gre za nacionalne interese, ki jih v SNS-ju branimo,
               predvsem v koalicijskih strankah vam pa za to ni ravno mar. Ampak to je treba pač
               poudariti.</p>
               <p>Mi bomo ta amandma seveda podprli. Razlogi so jasni. Še enkrat pa govorim, spoštovani
               kolegi iz koalicije, ne gre za nobeno podkupnino, ne z ene strani ne z druge strani
               in tudi jaz ne bom dal nobene podkupnine nobenemu od tujih prevoznikov. </p>
            </sp>
            <sp xml:id="SDZ5-Redna-15-2010-03-24.sp109">

               <speaker>PODPREDSEDNIK MAG. VASJA KLAVORA:</speaker>

               <p>Želi še v imenu poslanske skupine kdo besedo? V imenu poslanske skupine?</p>
               <p>Gospod Janko Veber.</p>
            </sp>
            <sp xml:id="SDZ5-Redna-15-2010-03-24.sp110">

               <speaker>JANKO VEBER:</speaker>

               <p>Hvala.</p>
               <p>V imenu Poslanske skupine Socialnih demokratov sporočam, da tega amandmaja ne bomo
               podprli, ker ga ni mogoče podpreti. Del sredstev cestnin, pobranih za tovorna vozila,
               so sestavni del sredstev, s katerimi odplačujemo že najete kredite za izgradnjo
               avtocest. Če vzamemo del cestnin za poplačilo teh kreditov, potem je seveda v tem
               zakonu potrebno in najbrž, da še v katerem drugem, povedati, kako bomo nadomestili ta
               izpad. Ali bo to povečanje dolga v proračunu Republike Slovenije ali kaj? Skratka
               vsebina tega amandmaja daleč presega vsebino obravnavanega zakona, poleg tega pa
               posega v že sprejete obveznosti zaradi zadolževanja pri izgradnji avtocest. Tako, da
               tega amandmaja seveda ni mogoče podpreti in če bi bil tako dobronameren, kot je bilo
               tudi predstavljeno, naj povem, da ta zakon, ki ga danes obravnavamo, bo omogočil tudi
               to, da se bo lahko čim prej del tovornega prometa preusmeril na železnice, kar pa
               mislim, da je tudi že ves čas, ko se pogovarjamo o železniški infrastrukturi cilj
               prav vseh, ki razpravljajo v Državnem zboru o tem, kako spraviti tovorni promet na
               železnice. Če bo ta zakon sprejet, bo seveda tudi sistem lahko čim prej razbremenil
               avtoceste. Hvala.</p>
            </sp>
            <sp xml:id="SDZ5-Redna-15-2010-03-24.sp111">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo obrazložiti svoj glas? Odpiram prijavo. V lastnem imenu?</p>
               <p>Dr. Peter Verlič.</p>
            </sp>
            <sp xml:id="SDZ5-Redna-15-2010-03-24.sp112">

               <speaker>DR. PETER VERLIČ:</speaker>

               <p>Hvala lepa. Še enkrat.</p>
               <p>Seveda bom podprl ta amandma, ker tako kot sem že povedal v stališču naše poslanske
               skupine, je pošteno in ves čas, ko govorimo o tem, da pa, potem, če bomo del
               cestnine, ki jo prispevajo tovorna vozila Darsu odtegnili za modernizacijo Slovenskih
               železniških tirov, bo kar na lepem Dars razpadel in se bo, ne vem, zadolževanje še
               povečevalo. Ne, ni res. Če je resnična informacija, ki kroži, da je Dars zaposlil 20
               novih ljudi, potem lahko ta del cestnine, ki bo šel za plače teh novih 20 namenimo za
               modernizacijo železniške infrastrukture, torej malo racionalizacije pri Darsu.
               Denarja je tam gotovo preveč, sem prepričan. Potem pa vsi ti argumenti, ki se sedaj
               pojavljajo odpadejo in se lahko hitro najde ta sredstva iz teh cestnin namesto za
               plače novozaposlenim, kar je zelo zanimivo v teh časih, pa naj se ta del cestnine
               nameni iz tovornih vozil za železniško infrastrukturo pa bo dovolj denarja. Hvala.
            </p>
            </sp>
            <sp xml:id="SDZ5-Redna-15-2010-03-24.sp113">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman. Ne. Gospod Vili Rezman? Se odpoveduje.</p>
               <p>Gospod Ivan Grill.</p>
            </sp>
            <sp xml:id="SDZ5-Redna-15-2010-03-24.sp114">

               <speaker>IVAN GRILL:</speaker>

               <p>Hvala lepa.</p>
               <p>Seveda bom jaz takšen amandma podprl, kajti edino smiselno je, da s takšnim
               amandmajem naredimo zakon vsaj deloma v korist tako železnicam kot tudi slovenskim
               cestam. Preseneča me sprenevedanje koalicije, da se s tem zakonom, s tem členom,
               pridobivajo namenska sredstva za sanacijo oziroma posodabljanje železniške
               infrastrukture. Nič se ne dobiva, samo iz enega žepa prestavljamo v drugega. Ali je
               to naš cilj? Vsi poslanci se verjetno strinjate, da imate v svojem okolju številne
               odseke obstoječih cest, cestne infrastrukture, ki so še kako potrebni sanacije, ki so
               še kako potrebne obnove in tudi koliko novih odsekov bomo zgradili. In sedaj tista
               sredstva, ki so namenska, ki jih plačujemo ob registraciji, ki bi se morala uporabiti
               za sanacijo in vzdrževanje obstoječih cest, bomo sedaj namenjali za sanacijo
               železniške infrastrukture. Zakaj ne bi s takšnim amandmajem, ki smo ga predlagali v
               Slovenski demokratski stranki, skušali ta sredstva pridobiti od tistih, ki našo
               cestno infrastrukturo tudi uničujejo. Na tisoče tovornjakov, na tisoče zelo težkih
               tovornjakov vsakodnevno vozi po slovenski cesti, skorajda z minimalnimi stroški
               namesto, da bi se ta promet preusmerjal na železnico. In take bi bilo potrebno
               obremeniti, da pač tisti, ki naše ceste poškodujejo, ki onesnažujejo okolje, seveda
               tudi v večji meri prispevajo k izgradnji železniške infrastrukture. Takšen amandma,
               ki ga mi predlagamo, vsaj deloma na ta način stvar skuša tudi popraviti. Hvala lepa.
            </p>
            </sp>
            <sp xml:id="SDZ5-Redna-15-2010-03-24.sp115">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo o tem amandmaju? Navzočih je 73 poslank in poslancev, za 30, proti 40.</p>
               <p><stage>(Za je glasovalo 30.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SDS k 3. členu. Kot sem vas že
               prej opozoril, je bil korigiran ta 3. člen, vendar je kompletna vsebina dodana. Ni
               novi člen, ampak kot nov odstavek k 3. členu. Želi kdo v imenu Poslanske skupine
               besedo?</p>
               <p>Gospod Zmago Jelinčič Plemeniti.</p>
            </sp>
            <sp xml:id="SDZ5-Redna-15-2010-03-24.sp116">

               <speaker>ZMAGO JELINČIČ PLEMENITI:</speaker>

               <p>Hvala lepa. Sicer ne vem, gospod predsedujoči, o spremembi katerega amandmaja ste
               govorili. Namreč<gap n="..."/></p>
            </sp>
            <sp xml:id="SDZ5-Redna-15-2010-03-24.sp117">

               <speaker>PODPREDSEDNIK MAG. VASJA KLAVORA:</speaker>

               <p>Malo prej sem pojasnil, verjetno vas ni bilo v dvorani.</p>
            </sp>
            <sp xml:id="SDZ5-Redna-15-2010-03-24.sp118">

               <speaker>ZMAGO JELINČIČ PLEMENITI:</speaker>

               <p>Gre za novi 3. člen? Ja. Hvala lepa. Hvala gospod Kontič.</p>
               <p>V novem 3. členu piše, da bo pripravljena posebna namenska postavka za izvedbo
               investicij v infrastrukturo in vzdrževanje na podlagi tega zakona, v višini najmanj
               0,9 nacionalnega dohodka.</p>
               <p>V naši poslanski skupini bomo ta amandma podprli, navkljub temu, da mi bo
               kdo<gap n="...."/><stage>/Oglašanje iz klopi./</stage> Ali ni? Ja, potem pa gospod Kontič, ste me zavedli.
               Hvala lepa, saj ne bi bilo prvič, da so me zavedli, ampak sedaj bom bolj pazljiv.</p>
               <p>Navkljub temu pa moram povedati, da tudi ta 3. člen, ki ste mi ga sedaj dali na mizo,
               bomo v Slovenski nacionalni stranki podprli. Gre za to, da se zadeve morajo urediti v
               povezovanju z evropsko železniško strukturo. Zato je treba to pripraviti za razpravo
               in v plane za<gap n="..."/><stage>/Oglašanje iz klopi./</stage> Gledam, gospodje se smejijo, jaz sem malo prej
               prišel iz tujine. Medtem je bila zmeda v Državnem zboru tako velika, da pravzaprav
               človek ne ve, o katerih amandmajih lahko glasuje in o katerih ne sme.</p>
            </sp>
            <sp xml:id="SDZ5-Redna-15-2010-03-24.sp119">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jelinčič, vas lahko spomnim? K 3. členu amandma.</p>
            </sp>
            <sp xml:id="SDZ5-Redna-15-2010-03-24.sp120">

               <speaker>ZMAGO JELINČIČ PLEMENITI:</speaker>

               <p>Ja, hvala lepa, ja, saj vem. To sedaj vem.</p>
               <p>Kakorkoli že, amandma bomo podprli, navkljub temu, da moram povedati, da ne bom dobil
               nobene podkupnine od teh pozicij, od gradnje kakšnih železniških prog. Morda bo
               podkupnine dobila kakšna druga politična stranka, zagotovo iz koalicije. V Slovenski
               nacionalni stranki jih ne bomo. In navkljub temu, da bi kdo o tem dvomil, bomo
               amandma podprli.</p>
            </sp>
            <sp xml:id="SDZ5-Redna-15-2010-03-24.sp121">

               <speaker>PODPREDSEDNIK MAG. VASJA KLAVORA:</speaker>

               <p>V imenu poslanske skupine dr. Peter Verlič.</p>
            </sp>
            <sp xml:id="SDZ5-Redna-15-2010-03-24.sp122">

               <speaker>DR. PETER VERLIČ:</speaker>

               <p>Hvala lepa.</p>
               <p>Prej smo v razpravi poslušali tudi ministra, kako je zakon izredno pomemben za
               Republiko Slovenijo, za Vlado, za ministrstvo, sedaj pa ugotavljam, da od tega hipa
               Vlade, ministra za promet, državnega sekretarja to več ne zanima. Včasih so vsaj
               počakali v dvorani izid glasovanja, sedaj seveda vedo, da bo glasovalni stroj deloval
               naprej. Ampak navkljub temu, zakon, kakršen je bil pripravljen in predlagan s strani
               Vlade, morda tudi zato zdaj ni ministra v dvorani, je bil slab. Štirje členi, slabi,
               celo Zakonodajno-pravna služba je imela resne pripombe do tega zakona. Zakaj? Zato,
               ker vire za namenska sredstva, za investiranje v javno železniško infrastrukturo
               določa, kako pa naj se ti viri uporabljajo pa ne. In se sklicuje na resolucijo o
               nacionalnem programu razvoja in modernizacije železniške infrastrukture, ki ga v
               Državnem zboru Vlada še ni predložila. Se pravi, ko smo podoben zakon februarja
               vložili v parlamentarno proceduro, tedaj ste vi, koalicija, trdili, da se takšnega
               zakona ne da sprejeti, zato, ker ni resolucije o nacionalnem programu modernizacije
               železniške infrastrukture. Zdaj pa, ko vi predlagate ta zakon, pa še vedno ni
               nacionalnega programa, pa je to vse v redu. Ne ni v redu! Manjkajo prioritetni odseki
               modernizacije železniških prog. In zato smo pripravili kot predlog 16 prioritetnih
               odsekov železniških prog, ki povezujejo, prvič, Slovenijo z mednarodnim okoljem in
               tudi omogočajo notranjo povezljivost Slovenije. Ampak, jaz upam, da bo zdaj ta
               posluh, da bo tako močan, da boste ta amandma podprli. Kajti, drugače sprejemate ta
               zakon tako, da določate vire, kako se bodo porabljali pa ne. Čeprav ste na eni seji
               nazaj trdili, da se zakona, ki ga je predlagala seveda Slovenska demokratska stranka
               s podobno vsebino, ne da podpreti, zaradi tega, ker ni nacionalnega programa.
               Dvoličnost.</p>
               <p>Predlagam, da amandma podprete.</p>
            </sp>
            <sp xml:id="SDZ5-Redna-15-2010-03-24.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin v tem primeru.</p>
               <p>V svojem lastnem imenu gospod Grill, edini.</p>
            </sp>
            <sp xml:id="SDZ5-Redna-15-2010-03-24.sp124">

               <speaker>IVAN GRILL:</speaker>

               <p>Hvala lepa.</p>
               <p>Tudi sam bom z veseljem takšen amandma podprl, kajti tukaj je resnično določenih 16
               prioritetnih odsekov. Strinjam se, da je treba poskušati celovito sanirati,
               izboljšati, posodobiti železniško infrastrukturo, vendar denarja, da bi to stvar
               celovito, v doglednem času opravili še dolgo, dolgo ne bo in je vprašanje, če bomo to
               stvar tudi sami uspeli dočakati. Je pa tukaj zagotovo nekaj tistih najbolj
               prioritetnih odsekov, ki bi bili deležni ali potrebni, da se jih poskuša posodobiti
               oziroma dograditi v najkrajšem času. Kajti to lahko prispeva k boljšim gospodarskim
               pogojem za posamezna področja Slovenije, s tem tudi bolj čisto Slovenijo, ker bomo
               manj onesnaževali ceste oziroma tudi samo okolje in tukaj so te stvari tudi
               navedene.</p>
               <p>Dotaknil se bom predvsem dveh. Odsek Črnomelj-Ljubljana preko Kočevja in Grosuplja.
               Poglejte, če bi tukaj imeli železniško infrastrukturo bolj sodobno, sem jaz
               prepričan, da bi bila Bela krajina bolj zanimiva za gospodarstvo, da bi se odločali,
               da bi imeli tam tudi svojo infrastrukturo oziroma svoje obrate. Novo mesto, na
               stotine tovornjakov vsak dan vozi avtomobile iz Revoza, iz Adrie, iz Krke od velikih
               industrijskih proizvodnih podjetij, ki sedaj obremenjuje avtoceste. Če bi pa imeli
               tako železniško infrastrukturo, bi se pa odločali, da bi te zadeve vozili po
               železniški infrastrukturi. In, če bi bilo potrebno tukaj, ker so nekateri očitali, da
               ni vsega zajetega, še vedno se lahko naš amandma tudi amandmira pa se zadevo potem
               zastavi celovito. Tako da, ta amandma bistveno bolj izboljša vsebino tega zakona kot
               sicer, kajti takšen zakon nima nobene uporabne vrednosti. Hvala lepa.</p>
            </sp>
            <sp xml:id="SDZ5-Redna-15-2010-03-24.sp125">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje o amandmaju k 3. členu. Glasovanje teče. Navzočih je 76
               poslank in poslancev. Za je glasovalo 32. Proti 42.</p>
               <p><stage>(Za je glasovalo 32.)</stage> <stage>(Proti 42.)</stage></p>
               <p>Ugotavljam, da amandma ni bil sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Prehajamo na tretjo obravnavo predloga zakona. Ker v drugi obravnavi predlagani
               amandmaji niso bili sprejeti, prehajamo na odločanje o predlogu zakona. Obveščam vas,
               da me Zakonodajno-pravna služba oziroma Vlada nista opozorili, da bi bil zaradi
               amandmajev sprejetih na matičnem delovnem telesu predlog zakona neusklajen. Glasujemo
               o zakonu. Navzočih je 76 poslank in poslancev. Za je glasovalo 71. Proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 15. sejo zbora, ki jo bomo z vprašanji poslank in poslancev nadaljevali ob
               15. uri.</p>
               <stage type="time">(Seja je bila prekinjena ob 12.47. in se je nadaljevala ob 15.00.)</stage>
            </sp>
            <sp xml:id="SDZ5-Redna-15-2010-03-24.sp126">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci, predstavniki Vlade!</p>
               <p>Prehajamo na <title>1. TOČKO DNEVNEGA REDA - NA VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 34.
               poslanskih vprašanj. Prosim, prisotne v dvorani, da zasedejo svoja mesta in se
               umirijo!</p>
               <p>Vrsti red postavljanja poslanskih vprašanj je določen na podlagi dogovora z vodji
               poslanskih skupin in v skladu z 244. členom, drugim odstavkom 245. člena in 247.
               členom Poslovnika Državnega zbora. Na prva tri vprašanja poslancev opozicije in na
               poslansko vprašanje poslanca vladajoče koalicije bo odgovoril predsednik Vlade. Vsak
               poslanec ima za postavitev vprašanja na voljo tri minute, predsednik Vlade,
               ministrice in ministri odgovorijo na vprašanje v največ petih minutah. Če je
               vprašanje postavljenim več ministrom, imajo vsi skupaj na volj pet minut za odgovor.
               Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja. Poslanke in poslance prosim, da ste na to
               pozorni.</p>
               <p>Obrazložitev zahteve za dopolnitev odgovora poslanec postavi v dveh minutah,
               dopolnitev odgovora pa sme trajati največ tri minute. Poslanec, ki postavi vprašanje,
               lahko zahteva, da se na naslednji seji opravi razpravo o odgovoru predsednika Vlade,
               ministrice ali ministra. O tem odloči Državni zbor brez razprave. V primeru, da
               poslanec na postavljeno vprašanje danes ne bo dobil odgovora, mu mora predsednik
               Vlade, ministrica ali minister v tridesetih dneh predložiti pisni odgovor. Poslanec,
               ki je postavil vprašanje, na katerega ni bilo odgovorjeno, lahko izjavi, da vztraja
               pri ustnem odgovoru. V tem primeru bom vprašanje uvrstil na naslednjo redno sejo
               Državnega zbora.</p>
               <p>V zvezi s to točko sta se za danes opravičila: Borut Miklavčič - minister za zdravje
               in dr. Milan Pogačnik, minister za kmetijstvo, gozdarstvo in prehrano.</p>
               <p>Na klop ste prejeli pregled poslanskih vprašanj, na katera v poslovniškem roku ni
               bilo odgovorjeno.</p>
               <p>Prehajamo na postavitev poslanskih vprašanj. Na prva štiri vprašanja bo odgovarjal
               predsednik Vlade Borut Pahor. Poslansko vprašanju mu bo najprej postavil Miran
               Györek, Slovenska nacionalna stranka.</p>
               <p>Prosim, gospod Györek.</p>
            </sp>
            <sp xml:id="SDZ5-Redna-15-2010-03-24.sp127">

               <speaker>MIRAN GYÖREK:</speaker>

               <p>Hvala za besedo predsednik. Spoštovani predsednik Vlade, ministrski zbor, kolegice in
               kolegi!</p>
               <p>Številni delodajalci z vedenjem države delavcem ne plačujejo prispevkov za
               pokojninsko in invalidsko zavarovanje. Delavci ne vedo, da delodajalec zanje ne
               plačuje prispevkov, saj so le ti prikazani oziroma obračunani na plačilnih listah.
               Prispevki za pokojninsko in invalidsko zavarovanje so v lasti delavca in ne
               delodajalca, vendar navkljub temu delodajalec zaposlenim ni dolžan povedati, da je
               podjetje odložilo plačilo prispevkov. Konec leta 2008 je bilo za skoraj 100 milijonov
               evrov neplačanih prispevkov za pokojninsko in invalidsko zavarovanje. Konec leta 2009
               pa že preko 125 milijonov evrov. Pri tem je treba poudariti, da to ni celotni dolg,
               saj ta podatek ne odraža dejanskega stanja, ker zajema zgolj tiste delodajalce,
               kateri dolg neplačanih prispevkov znaša več kot 4 tisoč evrov. To pa je približno 3
               tisoč 81 podjetij, v katerih je zaposleno okoli 53 tisoč delavcev. Na podlagi Zakona
               o pokojninskem in invalidskem zavarovanju DURS, Davčna uprava Republike Slovenije,
               opravlja nadzor nad obračunavanjem in plačevanjem prispevkov za obvezno pokojninsko
               in invalidsko zavarovanje. DURS je tudi tisti organ, ki pobira, izterjuje ter vodi
               ustrezne evidence o plačanih prispevkih za posamezne zavarovance. Skupščina ZPIZ-a pa
               je tista, ki na predlog upravnega odbora zavoda odpisuje, delno odpisuje, dovoljuje
               odlok in vračilo prispevkov za obvezno zavarovanje. Neplačevanje prispevkov za
               pokojninsko in invalidsko zavarovanje je v zadnjem obdobju najbolj prizadelo delavce,
               ki so se odločili za odhod v pokoj in ugotovili, da jim delodajalci daljše
               zavarovalno obdobje niso plačevali prispevkov. Po veljavni zakonodaji se v
               pokojninsko dobo štejejo tudi obdobja, za katera so bili obračunani prispevki za
               obvezno zavarovanje od plače delavca, četudi ti prispevki niso bili plačani. Gre
               torej zgolj za priznanje dobe, katere pogoje je obračun prispevkov na plačilni listi,
               ne pa tudi za priznanje teh prispevkov pri obračunu. Pri izračunu pokojninske osnove
               pri odmeri starostne pokojnine za odmero višine starostne pokojnine se po veljavni
               zakonodaji upoštevajo samo vplačani prispevki.</p>
               <p>Zato predsednika Vlade Republike Slovenije sprašujem:</p>
               <p>Na kakšen način namerava Vlada Republike Slovenije rešiti zelo perečo problematiko in
               delavcem zagotoviti socialno in pokojninsko varno prihodnost, glede na številne
               kršitve s strani delodajalcev?</p>
            </sp>
            <sp xml:id="SDZ5-Redna-15-2010-03-24.sp128">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod predsednik Vlade Borut Pahor.</p>
            </sp>
            <sp xml:id="SDZ5-Redna-15-2010-03-24.sp129">

               <speaker>BORUT PAHOR:</speaker>

               <p>Spoštovani gospod poslanec.</p>
               <p>Vlada bo poiskala kratkoročne in dolgoročne rešitve za ta problem. Najprej naj
               spomnim vse, da so le redki med sicer prizadetimi delavkami in delavci, ki so takoj
               žrtev napačne in protizakonite odločitve delodajalcev, da ne obračunavajo prispevkov.
               Namreč, žrtve so, stvarno šele takrat ko gredo v pokoj. Teh ni zelo veliko, ampak
               vsak, ki je žrtev, bom rekel, ali nezakonitega ali malomarnega zaposlovanja
               delodajalcev, je neupravičena žrtev in država bo na nek najprej kratkoročen in potem
               dolgoročen način poskrbela, da se ta problem odpravi.</p>
               <p>Najprej poglejmo kratkoročne rešitve. V kratkoročnih ukrepih bo Vlada skušala
               zagotoviti, da bodo tisti delavci, ki gredo zdaj v pokoj, v bistvu dobili pokojnino
               takšno, kot bi jo sicer, če bi delodajalci prispevke obračunavali. Bolj enostavno to
               pomeni, da bo to vrzel pokrila država. Ne gre za finančno velik problem, gre pa za
               pravno in konceptualno velik problem. Ker gre za tako velik problem, ga je treba
               razčistiti tudi z dolgoročnimi ukrepi.</p>
               <p>Kar se tiče dolgoročnih ukrepov, mi pripravljamo rešitev v smeri, da bi tistim
               zaposlenim v podjetjih, ki so šla v stečaj in jim za določen čas niso bili plačani
               prispevki, uredili takšen položaj, da bi se jim šteli plačani, prav tako že sedaj vsi
               zaposleni po posebnem zahtevku dobijo od Davčne uprave Republike Slovenije odgovor o
               tem, ali so jim bili ti prispevki plačani ali ne. Kar se tiče dolgoročnih ukrepov, se
               po odgovornih ministrstvih pripravljajo potrebne spremembe zakonodaje, ki bodo
               zagotovile, prvič, ustrezen nadzor nad neplačniki in takojšnje ukrepanje; drugič,
               ustreznejše tudi kazensko sankcioniranje neplačevanje teh prispevkov, se pravi, da te
               malomarnosti ali nezakonitosti delodajalcev ne bomo tolerirali, ampak bodo zato tudi
               kazensko preganjani; tretjič, sprotno spremljanje in seznanjanje vsakega zaposlenega
               o tem, ali mu delodajalec plačuje prispevke preko individualnega računa posameznika
               in četrtič, morebitno prilagoditev gospodarske in stečajne zakonodaje, da se
               onemogočijo podobni primeri neplačevanja prispevkov brez vpliva zaposlenih, kot smo
               jim bili priča do zdaj. Jaz sem obiskal davčno upravo pred kratkim, ta me je
               obvestila, da že testira računalniške možnosti, da bo lahko vsak zaposlen oziroma
               njegov pooblaščenec, recimo, sindikat ali drugi preko tako imenovanih e-davkov
               spremljal, ali so posamezni računi plačani ali ne, z uvedbo osebnih navideznih
               računov pa bodo s pokojninsko reformo te možnosti in redna obvestila uvedena preko
               letnih obvestil Zavoda za pokojninsko in invalidsko zavarovanje.</p>
               <p>Prav tako bi rad obvestil ta visoki zbor, spoštovani gospod predsednik, da se
               pripravljajo sprememb raznih obrazcev oziroma Zakona o matični evidenci, pa tudi
               spremembe nekaterih pravilnikov, ki opredeljujejo pogoje odpisov oziroma odlaganje
               plačil prispevkov, o čemer bo odločalo tudi Ustavno sodišče o presoji 228. člena
               Zakona o pokojninskem in invalidskem zavarovanju.</p>
               <p>Skratka, še enkrat, Vlada rešuje ta problem kratkoročno. V bistvu prevzema nase breme
               za to, da tisti, ki gredo ta hip v pokoj, niso žrtev malomarnosti ali nezakonitosti
               delodajalcev in da tisti, ki bodo šli v pokoj čez leta, prav tako zaradi malomarnosti
               ali nezakonitosti delodajalca ne bodo utrpeli manjše višine pokojninskega prispevka.
               Dolgoročno pa moramo vzpostaviti pogoje za to, da bodo delodajalci nadzorovani in
               sankcionirani, navedli smo tudi druge ukrepe. Če boste želeli, da se podrobneje
               posvetujeva še o drugih kratkoročnih ukrepih, bom to storil ali vam dal pisno. Rad bi
               vam povedal samo, da sem se sam sestal s sindikati ali s prizadetimi delavci večkrat
               in se bom tudi poslej. Razumem njihovo jezo in ogorčenje, vendar bi jim rad
               zagotovil, da država ukrepa po svojih najboljših močeh. Je pa to zapleten
               problem.</p>
            </sp>
            <sp xml:id="SDZ5-Redna-15-2010-03-24.sp130">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Györek.</p>
            </sp>
            <sp xml:id="SDZ5-Redna-15-2010-03-24.sp131">

               <speaker>MIRAN GYÖREK:</speaker>

               <p>Hvala, gospod predsednik Vlade.</p>
               <p>Je že res, da problem nastane predvsem pred upokojitvijo, je pa tukaj še ena druga
               težava, pojavljajo se primeri, ki tudi niso sankcionirani, ko delavci, recimo, niso
               obveščeni o tem, da se ne plačujejo prispevki, zbolijo, pa morajo k zdravniku. Na kar
               je njihova kartica seveda neveljavna in nastane problem. Ampak to je samo eden od
               teh. Načini izterjave zapadlih prispevkov, nadzor nad plačevanjem prispevkov in
               zamudne obresti določa tako ali tako Zakon o prispevkih za socialno varnost. In, ker
               ste ravno govorili o sankcijah. 196. člen Kazenskega zakonika že določa, da se
               kaznuje z denarno kaznijo ali z zaporom do enega leta tistega, ki ne plačajo
               predpisanih prispevkov in tako prikrajša delavca za pravico, ki mu pripada. Vsi vemo,
               da se tovrstna določba, do zdaj vsaj v praksi še ni nikoli zgodila. Zakon o davčnem
               postopku opredeljuje kazenske določbe, da se z globo od 1600 do 25 tisoč evrov
               kaznuje za prekršek pravna oseba ali samostojni podjetnik posameznik ali posameznik,
               ki samostojno opravlja dejavnost, če ne predloži obračuna prispevkov za socialno
               varnost. Zakonsko podlago že imamo, vendar Durs in ZPIZ, ki imata na voljo podatke o
               neplačanih prispevkih, ne vlagata kazenskih ovadb proti delodajalcem, kar pomeni, da
               sta Durs in ZPIZ z nezavarovanim dolgom iz naslova socialnih prispevkov oškodovala
               državno blagajno in prav tako tudi posamezne državljane. Socialne prispevke bi se
               moralo, tako kot davke, plačati v zakonskih rokih. Zato je nujno potrebno spremeniti
               veljavno zakonodajo. Zato Vlado Republike Slovenije tudi pozivam, naj nemudoma
               spremeni, in kot zdaj vidim, delate na tem, in dopolni zakone, ki urejajo
               obračunavanje in izplačevanje socialnih prispevkov, vpelje učinkovit<gap n="..."/> <gap n="..."/><stage>/Izklop
               mikrofona./</stage><gap n="..."/></p>
            </sp>
            <sp xml:id="SDZ5-Redna-15-2010-03-24.sp132">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, želite odgovoriti.</p>
            </sp>
            <sp xml:id="SDZ5-Redna-15-2010-03-24.sp133">

               <speaker>BORUT PAHOR:</speaker>

               <p>Spoštovani gospod poslanec.</p>
               <p>Mogoče ne bi bilo slabo, če Vlada posreduje poročilo, ki je bilo pripravljeno s
               strani Davčne uprave, na mojo željo ob obisku, za Vlado, da dobi to poročilo na
               vpogled tudi vsak poslanec in poslanka. Tam je med drugim obravnavan tudi ta problem.
               Problem je, da delodajalci že obračunajo in z vidika evidence ni problema, problem
               je, da ne vplačajo. Zdaj, sindikati morajo tožiti, jaz sem na hitro še enkrat vprašal
               ministra za pravosodje, kako je s tem, in slišim, da vlagajo ovadbe. Meni tudi,
               kolikor se spomnim, ne bi pa rad zavajal tega visokega doma, delavci in sindikati
               povedo, da vlagajo ovadbe zoper delodajalce. Domnevam, da bo ta že omogočena
               zakonodaja uveljavila tudi sankcioniranje tistih, ki so ravnali proti pravilom. Ampak
               s tem problem ni rešen, ni rešen problem ljudi, ki so žrtve nepravilnega ravnanja
               drugih. Te bomo rešili, te delavke in delavce je treba rešiti, ker imajo že tako in
               tako nizke plače, ker so njihove pokojnine nizke. Država se je odločila, da bo tukaj
               vstopila. Samo, vedno moramo paziti, če delamo presedane, morajo biti v skladu s
               pravnim redom, moramo spremeniti pravni red in vse to ni tako enostavno. Ampak,
               delavci vedo, ker so se tudi na pogovorih z mano glede tega seznanili, višina
               pokojnin ne bo prizadeta zaradi malomarnosti ali nezakonitosti delodajalcev.
               Dolgoročno pa moramo ta problem še bolje urediti.</p>
               <p>In naj končam. Še enkrat predlagam, da dobite na vpogled poročilo Davčne uprave. Tam
               je tudi nekaj predlogov, ki jih Davčna uprava daje za to, da bi bile utaje davkov
               bolj sankcionirane, da bi bila tako imenovana davčna kultura v Sloveniji, ki sicer ni
               nizka, to si moramo sami priznati, Slovenci spadamo med narode, ki imajo visoko
               kulturo plačevanja davkov. Torej, govorimo o stopnji plačanih davkov brez prisile.
               Nismo Nizozemska, ampak ni izključeno, da z eno vzgojo ne pridemo v status, ko bomo
               država z visoko davčno kulturo. In uprava predlaga meni in Vladi nekaj ukrepov, ki bi
               bili zanimivi, verjetno tudi za poslanke in poslance, in to poročilo boste dobili.
            </p>
            </sp>
            <sp xml:id="SDZ5-Redna-15-2010-03-24.sp134">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poslansko vprašanje predsedniku Vlade bo postavil Jože Tanko, Slovenska demokratska
               stranka.</p>
               <p>Prosim.</p>
            </sp>
            <sp xml:id="SDZ5-Redna-15-2010-03-24.sp135">

               <speaker>JOŽE TANKO:</speaker>

               <p>Hvala lepa za besedo in vsem lep pozdrav.</p>
               <p>Državni zbor je v tem mandatu že sprejel nekaj svežnjev ukrepov, kljub temu pa
               nezaposlenost strmo narašča, kreditni krč ne popušča. Sprejeli smo izhodno
               strategijo, ki pa ji žal ne sledijo izvedbeni ukrepi. Imamo sejo, na kateri ni niti
               enega zakona iz izhodne strategije. Zelo podobno bo aprila in tudi maja.</p>
               <p>Danes je UMAR objavil tudi svoje poročilo, v katerem piše, da se kriza že odraža na
               življenjskih pogojih prebivalstva, da se kazalniki kakovosti življenja za Slovenijo
               poslabšujejo po obdobju dokaj ugodne slike v prejšnjem mandatu. In tudi piše, da smo
               leta 2008 imeli najnižjo dohodkovno neenakost, najnižji delež gospodinjstev z otroki,
               v katerih ni nihče delal, in najnižji delež mladih, ki so opustili šolanje. Skratka,
               to je posledica zapoznelih, nepopolnih in pa pomanjkljivih ukrepov, ki smo jih
               sprejeli v tem mandatu. Dejstvo pa je, da se izboljšujejo spori v Vladi. Pred meseci
               smo spremljali spor dveh ministric, sprli so se člani protikrizne skupine, vrstijo se
               afere, v katere so vpleteni ministri, spremljali smo spor med ministrom Križaničem in
               državno sekretarka Kamnarjevo, sedaj pa spremljamo tudi spor med vami in finančnim
               ministrom. In pravzaprav je vsem jasno, da se Vlada že ves čas od volitev ukvarja
               predvsem sama s seboj, da v njej ni potrebnega soglasja in sodelovanja in zato so,
               tako predpostavljam, tudi velike zamude v pripravi kvalitetnih ukrepov, zaradi česar
               Slovenija zaostaja. To so verjetno temeljni razlogi, če sodelovanja ni, verjetno tudi
               do ukrepov ne moremo.</p>
               <p>Sedaj pa sprašujem vas, spoštovani predsednik Vlade:</p>
               <p>Koliko ukrepov izhodne strategije je že prižganih na vladnem semaforju, se pravi,
               koliko zelenih luči gori in koliko gori še rdečih luči?</p>
               <p>Hvala lepa.</p>
            </sp>
            <sp xml:id="SDZ5-Redna-15-2010-03-24.sp136">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-15-2010-03-24.sp137">

               <speaker>BORUT PAHOR:</speaker>

               <p>Hvala lepa.</p>
               <p>Zahvaljujem se generalnemu sekretarju, prinesel mi je povzetek spletne strani
               poročila Urada za makroekonomske analize in razvoj. Vi ste prebrali samo tisto, kar
               ste menili, da je koristno sporočiti javnosti, da bi imela slabše mnenje o tej vladi,
               ne pa tudi tistega kar je v tem poročilu, kar bi lahko dalo malo gršo sliko o vladi,
               ki je bila pred nami. Zakaj to pravim? Zato, ker je popolnoma jasno, da so se trendi
               začeli v drugi polovici 2008, ampak jaz nikoli nisem tarnal nad tem, kaj smo dobili
               kot dediščino, ampak sem poskušal stvari reševati in tudi sedaj ne bom obnavljal
               starih zadev.</p>
               <p>Skratka, mi smo vlada, ki je prišla iz konjunkture v recesijo. Nezaposlenost se je
               začela večati v zadnjem kvartalu leta, v katerem je bila na oblasti še prejšnja
               vlada, ampak to ni problem prejšnje vlade, to sem jaz že večkrat povedal. Gospe in
               gospodje, brez zamere, Slovenija je bila tako kot vse druge, zlasti pa kot majhna
               odprta ekonomija priča globalni krizi. Nikoli prej nismo bili priča tej krizi. In mi
               smo z vsemi kazalci gospodarske in socialne situacije, seveda, šli v lanskem letu
               navzdol - kdo pa ni šel, mi v nekaterih celo dlje kot druge države. Ampak tudi gremo
               s kazalci gospodarske in socialne rasti v tem letu navzgor. Se da mogoče slišati tudi
               to? Nezaposlenost, minister, je kaj porasla v zadnjem kvartalu? Ne. Nezaposlenost ni
               porasla v zadnjem kvartalu, hvala bogu oziroma morda tudi zahvaljujoč ukrepom, ki jih
               je sprejela ta vlada. Jaz se pomoči drugih ne odrekam, ampak se zanašam na lastna
               ravnanja in vem, da rešujemo stvari bolje, kot je kdo od nas pričakoval, ne idealno,
               ker ni mogoče, ampak padec gospodarske rasti je bil silovit lansko leto in se je tako
               tudi vzpenjala v zadnjih dveh kvartalih. Obvladujemo problem zaposlenosti in to z
               ukrepi, ki smo jih mi sprejeli. Nekatere druge države posnemajo Slovenijo pri teh
               odločitvah.</p>
               <p>Poslanec Tanko, ali lahko razčistiva med nama eno stvar preden odgovarjam naprej. Vas
               bolj zanima zaposlenost ali spori v koaliciji? Ker zaposlenost je problem, ki ga
               obvladamo. Sporov v koaliciji, takih, ki jih ne bi obvladal, ni.</p>
               <p>Pravzaprav je moj odgovor na vaše vprašanje kratek: Obvladujemo probleme gospodarske
               in socialne krize, ki je še vedno navzoča. Vse tisto, kar je treba rešiti v
               koaliciji, da smo uspešna vlada, pa nam gre dobro od rok, rešujemo tako, kot mislim,
               da je prav.</p>
            </sp>
            <sp xml:id="SDZ5-Redna-15-2010-03-24.sp138">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora gospod Tanko?</p>
            </sp>
            <sp xml:id="SDZ5-Redna-15-2010-03-24.sp139">

               <speaker>JOŽE TANKO:</speaker>

               <p>Hvala lepa, spoštovani predsednik Vlade.</p>
               <p>Vprašal sem: <q>"Koliko zelenih luči je že prižganih na vladnem semaforju in koliko gori
               še rdečih luči?"</q> Preprosto vprašanje kot <q>"red book"</q>.</p>
               <p>Kar zadeva ta vaš komentar, jaz govorim o primerjalni analizi z drugimi državami
               Evropske unije, to pomeni, da gre za relativne kazalce. In tu je ugotovitev, da se
               relativno poslabšujemo, to pomeni, hitreje kot drugi.</p>
               <p>Sedaj pa ugotavljam, da na to vprašanje niste ustrezno odgovorili. Rad bi vas spomnil
               tudi na to, da smo tudi danes dobili na mizo pakt stabilnosti, ki tudi ugotavlja, da
               ukrepi, to je mnenje Evropske komisije, ki jih sprejema Vlada, niso zadostni. Rad bi
               ob tem tudi opozoril, da ključno vlogo ali pa zelo pomembno vlogo pri izvajanju
               protikriznih ukrepov se izvaja tudi na Ministrstvu za finance. Tam pravzaprav glavno
               vlogo pomoči serviranja, servisiranja in tako naprej opravlja Drago Isajlović, ki je
               nekdanji pripadnik tajni služb, on sprejema direktorje, ureja aranžmaje, se dogovarja
               z bankami. In dejstvo je, da so se nad njegovim angažmajem, nad njegovo aktivnostjo
               pritožili številni direktorji, mnogi so se pritožili tudi vam in prav zaradi tega
               spora ali pa na osnovi tega spora in teh pritožb ste se pravzaprav vi odločil za neko
               zelo radikalno zahteva, da zahtevate od ministra, da odstavi Draga Isajlovića ali pa
               bo šel minister. Verjetno te zadeve niso samo zato, ker predstavljajo neko pomembno
               oviro oziroma ker Drago Isajlović dela neke zadeve <gap n="..."/><stage>/nerazumljivo./</stage>, ampak so
               verjetno v ozadju nekatere druge zadeve.</p>
               <p>In pravzaprav me zanima:</p>
               <p>Kdaj bo prekinjena pogodba z Dragom Isajlovićem?</p>
            </sp>
            <sp xml:id="SDZ5-Redna-15-2010-03-24.sp140">

               <speaker>BORUT PAHOR:</speaker>

               <p>Hvala.</p>
               <p>Ker ste politik z izkušnjami, morate priznati, da ni lahko odgovarjati na vsa vaša
               vprašanja, ki jih postavljate, samo zato, ker jih je tako veliko in ne veste, katero
               vas pravzaprav zares zanima. Ampak bom poskušal najprej popraviti pomanjkljiv odgovor
               na vaše prejšnje vprašanje.</p>
               <p>Semafor je tam zato, da lahko spremljamo uveljavljanje izhodne strategije. Gre za
               kratkoročne in gre za sistemske, strukturne reforme. Doslej smo videli deficit pri
               uveljavljanju odločitve, ki jih je spremljala slovenska politika, je bila sposobna
               sprejemati ogromno odločitev, uveljaviti pa ne. In da bi to poskušali odpraviti kot
               glavno pomanjkljivost naše politike, smo uvedli tudi semafor kot kazalec naše
               uspešnost. Ali sem, gospod poslanec Tanko, zadovoljen s prehodom rdečih luči v rumene
               in zelene? Ne, nisem. Nisem, zato ker se mi zdi, da nekatere manj pomembne stvari
               preveč zaposlujejo, tudi Vlado, namesto da bi se pogovarjali o tistih, ki so zares
               bistvene za perspektivo, standard, blaginjo naših ljudi. In ne krivim vas, da dajete
               te teme na agendo, ampak z njimi se moramo ukvarjati jaz in ministri bolj, kot bi si
               to želeli. Vam pa moram zagotoviti, da delamo vse za to, da bi izhodna strategija
               bila uveljavljena. Počasi a zanesljivo se stvari le premikajo naprej in dokler ne
               bodo prišle do konca, jaz ne bom zadovoljen. To vam moram povedati. Ne pričakujte od
               mene, da bom hvalil tisto, kar ni v redu. Ta hip bi morala iti stvar hitreje. Morate
               pa vedeti, da sprejemamo stvari, ki so izredno delikatne in so tudi predmet
               socialnega dialoga. Danes je minister za delo predstavil pokojninsko reformo in kljub
               temu, da smo vnesli neke kompromise vanjo, ni splošnega navdušenja med delodajalci in
               sindikati.</p>
               <p>Kar se tiče poročila Evropske komisije. To zadeva pakt stabilnosti in naš program
               stabilnosti. Mi Evropske komisije nismo obvestili potem o ukrepih, to pa pomeni o
               izhodni strategiji. Oni so ocenili, da je naša percepcija letošnjih rezultatov precej
               optimistična, glede na to, kar smo zapisali v programu, nismo pa dali zraven vseh
               ukrepov, ki jih bomo dali. Jaz bom to majhno pomanjkljivost, če je pomanjkljivost,
               odpravil, ko bom jutri dal prevod izhodne strategije, in kot rečeno, Slovenija je med
               redkimi, ki je izhodno strategijo pripravila in jo že začenja uveljavljati. In bi rad
               povedal, da je ambicija vlade, ki jo vodim, ta, da se pridružimo tisti skupini držav
               v evropski coni, v Evropski uniji, ki bo šla z izhodnimi strategijami najhitreje
               naprej.</p>
               <p>Skratka, luči, zelenih in rumenih je manj, kot si želim, bom pa delal skupaj z
               ministri, da se bodo te stvari do konca leta spremenile.</p>
            </sp>
            <sp xml:id="SDZ5-Redna-15-2010-03-24.sp141">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Tanko, imate postopkovni predlog? Prosim.</p>
            </sp>
            <sp xml:id="SDZ5-Redna-15-2010-03-24.sp142">

               <speaker>JOŽE TANKO:</speaker>

               <p>Hvala lepa, spoštovani predsednik.</p>
               <p>Postavil sem dve zelo trivialni vprašanji, zelo enostavni vprašanji za predsednika
               Vlade, na kateri nisem dobil odgovora. Najprej sem vprašal, koliko zelenih luči je že
               prižganih na vladnem semaforju in koliko gori še rdečih luči. Na to vprašanje,
               preprosto vprašanje, samo 25 številk imate napisanih, niste uspeli odgovoriti. Tudi
               niste odgovorili na drugo vprašanje, kdaj bo prekinjena pogodba z Dragom Isajlovićem.
               To sem vas vprašal. Vse tisto, kar ste vi uporabili v svojem odgovoru nima popolnoma
               nobene zveze z vprašanje. Vi ste se ukvarjali z argumentacijo, ki sem jo povedal za
               to vprašanje. Dejstvo pa je, da imamo na mizi dva dokumenta, se pravi dokument Umarja
               in poročilo Evropske komisije. Rezultati ali komentarji teh poročil niso dobri za
               stanje v Sloveniji. Kajti, Evropska komisija ocenjuje, da sta lahko slovenska
               javnofinančni primanjkljaj in javni dolg višja od ciljnih zaradi preoptimističnih
               napovedi in zaradi tega, ker stroškov ni in jih bo težko nadzirati, kajti obstaja
               možnost prekoračitve pri odhodkih. Prav tako pa relativni kazalniki kakovosti
               življenja - in so tudi primerjalna zadeva, nas primerjajo s Poljaki, recimo, tudi z
               ostalimi, in ti relativni kazalci pomenijo, da se relativno hitreje poslabšuje stanje
               v Republiki Sloveniji kot v drugih primerljivih državah. Kar pomeni, da zaostajamo.
               Vzrok temu, spoštovani predsednik Vlade, pa so najbrž tudi razmere znotraj Vlade,
               znotraj koalicije, kajti velika večina ministrov se ukvarja predvsem s tem, kako neke
               zadeve pomesti pod preprogo, kako kakšne ljudi na pomembnih in neodvisnih funkcijah
               zamenjati. Potem, na finančnem ministrstvu je ključna oseba en bivši pripadnik tajne
               službe, ki se ukvarja s tem, kdo, kateri direktor bo lahko prišel na pogovor k
               ministru, in pogovor opravi on in tako naprej. Se pravi, nek zunanji pogodbeni
               sodelavec se pogovarja v imenu ministra in za račun ministrstva oziroma za račun
               Republike Slovenije.</p>
               <p>Zato predlagam, spoštovani predsednik, da v skladu z drugim odstavkom 264. Poslovnika
               glasujemo o tem, da Državni zbor opravi razpravo o dveh zelo kratkih vprašanjih, ki
               sem ju postavil: Koliko zelenih luči je že prižganih in koliko rdečih še gori in kdaj
               bo prekinjena pogodba z Dragom Isajlovićem na Ministrstvu za finance.</p>
               <p>Hvala lepa.</p>
            </sp>
            <sp xml:id="SDZ5-Redna-15-2010-03-24.sp143">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Jožeta Tanka, da Državni zbor na naslednji seji opravi razpravo o
               odgovoru predsednika Vlade na njegovo poslansko vprašanje, bo Državni zbor odločil v
               petek, 26. marca 2010, v okviru glasovanj.</p>
               <p>Poslansko vprašanje predsedniku Vlade bo postavil Janez Ribič, Slovenska ljudska
               stranka.</p>
               <p>Prosim.</p>
            </sp>
            <sp xml:id="SDZ5-Redna-15-2010-03-24.sp144">

               <speaker>JANEZ RIBIČ:</speaker>

               <p>Hvala. Spoštovani predsednik Vlade, ministrski zbor.</p>
               <p>Evropska prestolnica kulture je najpomembnejši projekt s področja kulture v Republiki
               Sloveniji. Na državni ravni je kandidaturo Maribora in partnerskih mest najprej med
               štirimi prijavami: Ljubljana, Celje, Koper in Maribor, kot najboljšo izbrala
               mednarodna ocenjevalna komisija ekspertov, katere imenovanje je na predlog Ministra
               za kulturo potrdila tudi Vlada Republike Slovenije. Potem je izbor Maribora in
               partnerskih mest, ki so Novo mesto, Ptuj, Velenje, Slovenj Gradec in Murska Sobota,
               31. 5. 2007 potrdila še Vlada Republike Slovenije. Vlada je projekt Evropska
               prestolnica kulture s sklepom prepoznala, kot projekt, ki presega lokalni interes.
               Konec koncev je tudi podpis pogodbe o sofinanciranju ustvarjanja in izvajanja
               programa Evropske prestolnice kulture iz začetka marca dokaz, da je bil projekt
               prepoznan kot nacionalni projekt. Projekt ima tudi močan razvojni vidik in bo
               omogočil pospešen razvoj Maribora in partnerskih mest, torej vzhodne in južne
               Slovenije, ter tako pripomogel k zmanjšanju regionalnih razvojnih razlik, ki so v
               Sloveniji še vedno in vedno bolj prisotne. V potrjeni integralni prijavi je tudi
               navedba deleža, ki naj bi ga za potrebe izgradnje nujno potrebne javne infrastrukture
               v Mariboru in partnerskih mestih zagotovila država. Ta delež znaša 71,4 milijonov
               evrov. V medijih pa smo v prejšnjih tednih in mesecih lahko zasledili razprave o
               težavah pri zagotavljanju državnih sredstev za infrastrukturne projekte. Zavedamo se,
               da je nastopila gospodarska kriza in da je javnofinančna situacija popolnoma
               drugačna, kot v času sprejemanja projekta. Zato lahko utemeljeno sklepamo, da država
               doslej še ni uspela zagotoviti dovoljenega deleža državnih sredstev.</p>
               <p>V tem smislu vas, spoštovani predsednik Vlade, sprašujem:</p>
               <p>Ali se zavedate pomena projekta Evropske prestolnice kulture za prepoznavnost in dvig
               ugleda Slovenije v mednarodnem prostoru?</p>
               <p>Ali, kako in v kakšni višini namerava Vlada zagotoviti potrebna in dogovorjena
               sredstva za infrastrukturne projekte Evropske prestolnice kulture?</p>
               <p>Ali je Vlada oziroma pristojno ministrstvo pripravilo ustrezne podlage oziroma
               finančne podpore, mehanizme, ki bodo omogočili pravočasno realizacijo projektov?</p>
               <p>Zanima me tudi:</p>
               <p>Koliko sredstev za infrastrukturne projekte Evropske prestolnice kulture je doslej že
               bilo zagotovljeno Mariboru in partnerskim mestom?</p>
               <p>Hvala.</p>
            </sp>
            <sp xml:id="SDZ5-Redna-15-2010-03-24.sp145">

               <speaker>PREDSEDNIK DR. PAVEL GANTAR:</speaker>

               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-15-2010-03-24.sp146">

               <speaker>BORUT PAHOR:</speaker>

               <p>Spoštovani gospod poslanec, kakšen predsednik Vlade bi pa bil, če bi bil ravnodušen
               do priložnosti, ki jih daje ta projekt? Je pa seveda z njim povezanih tudi nekaj
               problemov in čeprav tega ne naredim pogosto, bom danes tukaj naredil izjemo. Moram
               povedati, da je gospa ministrica Majda Širca zares absolutno predana temu projektu in
               da vseskozi <q>"teži"</q> na Vladi s tem, kako moramo storiti to in ono, da bi se stvari
               premikale naprej. To moram reči zato, ker imajo ministri z njo težave zaradi njenega
               vztrajanja, da se stvari realizirajo.</p>
               <p>Tukaj imam pripravljen odgovor, ki zelo precizno odgovarja na vaša vprašanja, še prej
               pa naj povem, da tudi jaz osebno komuniciram z župani teh občin, da sem bil glede
               tega v Mariboru. Zdaj pa nekaj številk o teh zadevah. Torej, zato, da bi izpolnili
               pričakovanja v zvezi s tem projektom, je resorno ministrstvo po izračunih do leta
               2012 namenilo programska sredstva v višini 10,7 milijona evrov, Vlada pa je po
               ustanoviti Javnega zavoda Maribor 2012 - Evropska prestolnica kulture, pooblastila
               ministrico za kulturo za podpis pogodbe z županom Mestne občine Maribor, ki je
               ustanoviteljica javnega zavoda. Vlada bo porabo proračunskih sredstev in doseganje
               programskih ciljev skrbno spremljala preko svojih predstavnikov v svetu zavoda in
               programskem svetu, posebno pozornost pa namenja tudi zagotavljanju potrebnih
               investicijskih sredstev.</p>
               <p>Višina potrebnih in dogovorjenih sredstev, ki jih namerava Vlada zagotoviti, to
               sprašujete v vašem vprašanju, za infrastrukturne projekte EPK zaradi, kot ste sami
               rekli, krize, nekoliko spremenila od kandidature v letu 2007 do zdaj. Po temeljitem
               in skrbnem preverjanju prioritetne liste teh investicijskih projektov vseh šestih
               občin je izračun potrebnih stroškov približno 30 milijonov evrov. Ministrstvo za
               kulturo je podporo investicijam znotraj projekta EPK predvidelo tudi v okviru
               izvajanja kohezijske politike in zato prioritetno prerazporedilo nekatera že sicer
               prej angažirana sredstva. V okviru operativnega programa krepitve regionalnih
               razvojnih potencialov 2007-2013 so projekti Evropske prestolnice kulture možni preko
               sofinanciranja javne kulturne infrastrukture in obnove kulturnih spomenikov v lasti
               občin. Projekti upravičeni do teh sredstev morajo izkazovati pripravljenost projekta,
               se pravi, kot rečemo, <q>"ready-to-go"</q> za izvedbo in prispevek projektov oziroma
               vključenost občine kot prijaviteljice.</p>
               <p>Vlada Republike Slovenije je za potrebe investicij v EPK iz sredstev kohezijske
               politike doslej zagotovila preko 20 milijonov evrov sredstev, iz integralnega
               proračuna 4,5 milijona. Kateri projekti so to? Dominikanski samostan in cerkev na
               Ptuju, višina nekaj manj kot 415 tisoč evrov, Pokrajinski muzej Maribor v mariborskem
               gradu nekaj manj kot milijon 400 tisoč evrov, obnova minoritskega samostana za
               potrebe Lutkovnega gledališča Maribor, za dve leti skupaj 2 milijona in skoraj 800
               tisoč evrov.</p>
               <p>Mislim, da na vsak način, ki je možen in zakonit, Ministrstvo za kulturo in Vlada
               delata vse za to, da bi v okviru tega javnega zavoda in sicer podprli dejavnost, ki
               je povezana s programom in projektom Evropske prestolnice kulture in za
               infrastrukturo, ki je s tem povezana. In roko na srce, če bi bila konjunktura, bi
               Vlada, tako kot pri kakšnem drugem projektu, investirala še veliko več oziroma država
               v infrastrukturo za izvedbo nekega projekta. Ker je denarja danes manj, moramo veliko
               bolj racionalizirati te odločitve in investiramo nekoliko manj, toda vse tisto, kar
               je potrebno za izvedbo programa leta 2012, Evropska prestolnica kulture. Tako, da se
               vsi skupaj trudimo, da bi bil to proces, ker ne bo samo en dogodek, ki bo zares
               dvignil prestiž in ugled ne samo Štajerske, ampak cele Slovenije.</p>
            </sp>
            <sp xml:id="SDZ5-Redna-15-2010-03-24.sp147">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora, gospod Ribič?</p>
               <p>Prosim.</p>
            </sp>
            <sp xml:id="SDZ5-Redna-15-2010-03-24.sp148">

               <speaker>JANEZ RIBIČ:</speaker>

               <p>Hvala za besedo.</p>
               <p>Najprej se iskreno zahvaljujem gospe ministrici Majdi Širca za skrb za Evropsko
               prestolnico kulture.</p>
               <p>Spoštovani predsednik Vlade, v svojem uvodnem nastopu v Državnem zboru ob razpravi in
               odločanju o vašem imenovanju za predsednika Vlade ste med drugim dejali: <q>"Želim
               nadaljevati delo pri pripravi zakonodaje za oblikovanje regij tako, da bo dosežena
               dvotretjinska večina v tem visokem domu in s tem ustanovitev pokrajin kot instrumenta
               odpravljanja razvojnih neskladij."</q> Minilo je skoraj leto in pol od tega dogodka in o
               regionalizaciji s strani Vlade ni ne duha, ne sluha. Kaj šele o kakšnih drugih
               ukrepih za skladnejši regionalni razvoj Slovenije. Če bi že imeli regije, potem vas
               jaz danes tega ne bi spraševal in se vam s tem ne bi bilo treba ukvarjati, saj bi
               takšen projekt po vsej verjetnosti prevzela regija. Po drugi strani imamo v
               operativnih programih na voljo 4,2 milijarde evrov evropskega denarja. Že od decembra
               2008 ves čas govorite o tem, da imate namen spremeniti operativni program. Zakaj tega
               ne storite in del sredstev namenite za ta projekt? Namesto tega, kot kaže, letos na
               podlagi formule N+3 ne bomo uspeli izčrpati 560 milijonov evrov in tako bo del
               evropskega denarja ostal neporabljen. In ne nazadnje, prepričan sem, če bi bil
               mariborski župan član katere od strank vladajoče koalicije, danes tega vprašanja in
               problema ne bi bilo, ravno tako kot se s problemom v zvezi s finančno podporo s
               strani države že ves čas vašega mandata ne spopada Mestna občina Ljubljana.</p>
            </sp>
            <sp xml:id="SDZ5-Redna-15-2010-03-24.sp149">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim predsednik Vlade gospod Pahor.</p>
            </sp>
            <sp xml:id="SDZ5-Redna-15-2010-03-24.sp150">

               <speaker>BORUT PAHOR:</speaker>

               <p>Se poskušam disciplinirati, da ne bi rekel tisto, kar mislim. Bom rekel samo tisto,
               kar je koristno reči za potrebe te razprave.</p>
               <p>Glede vašega zadnjega opozorila in opomina glede domnevne pristranskosti Vlade, ker
               naj bi bil župan Maribora iz vrst neke druge politične stranke, naj bi Vlada zaradi
               tega, ravnala pristransko glede Maribora, ali kako? To je bila vaša pripomba. Moram
               zelo strniti vrste, da ne rečem nič tistega, kar si mislim o tej pripombi.</p>
               <p>Kar se tiče kohezij in drugih možnosti. Jasno, denar v Evropi je, ni tako enostavno
               ta denar počrpati, kljub temu smo naredili napredek v letošnjem letu iz plačnice v
               proračun smo postali prejemnik, izboljšali smo črpanje. Ni mogoče vselej storiti
               vsega, kar si želimo za določeno področje, nekje smo bolj, nekje manj uspešni.
               Odločili smo se za borzo. Znotraj teh sredstev pa nismo dosegli povsem želenih
               ukrepov. In jaz nimam nič proti temu, če bi enkrat Državni zbor ponovno razpravljal o
               uspešnosti črpanja evropskih sredstev in ugotovil, ali gre tudi za sistemske
               probleme, birokratske ovire in druge pomanjkljivosti v tem sistemu, ki pa je
               registriran oziroma je dobil certifikat Evropske unije, da bi lažje in uspešneje
               črpali sredstva. Vse, kar bo mogoče, bomo dali za to, da se obnovi, pripravi
               infrastruktura, ki je pomembna za izvedbo tega projekta.</p>
               <p>Ker mi je ostalo še nekaj časa in ste omenjali vaše mnenje, češ, če bi imeli
               pokrajine, tega problema Vlada ne bi imela, vam bi rad rekel, da bi se Vlada želela
               ukvarjati s tem vprašanjem, tudi če bi regije imeli. Mislim, da gre za projekt
               nacionalnega pomena, ne samo projekt, ki zadevo mesto Maribor in ostalih pet občin.
               Zato vas še enkrat prosim, da ne govorite o tem, da politična pripadnost kogarkoli v
               tej državi Vlado navaja na pristranska ravnanja glede ljudi, za katere on odgovarja.
               To je popolnoma nemogoče. Jaz nikogar od županov nisem nikoli vprašal, iz katere
               stranke prihajajo in tudi ne bom. Poskušam pa narediti, kar je mogoče. Vlada se
               svojih odgovornosti zaveda in bo to tudi naredila. Jaz bom v kratkem obiskal Maribor
               in se pogovarjal z županom. Sva tudi na redni zvezi, kolikor je pač to mogoče, tudi z
               ostalimi župani. In prav nič ne uživa privilegijev ljubljanski župan. Če ga boste šli
               vprašat, ali je zadovoljen z aktivnostmi Vlade glede prestolnice, vam bo povedal, da
               bi si želel več in več. Mi delamo znotraj možnosti, ki jih imamo, in to tudi za
               evropsko prestolnice kulture in za mesto<gap n="..."/><stage>/Izklop mikrofona./</stage><gap n="..."/> Maribor in
               Štajersko.</p>
            </sp>
            <sp xml:id="SDZ5-Redna-15-2010-03-24.sp151">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Imate postopkovni predlog, gospod Ribič? Prosim.</p>
            </sp>
            <sp xml:id="SDZ5-Redna-15-2010-03-24.sp152">

               <speaker>JANEZ RIBIČ:</speaker>

               <p>Hvala. Rad bi rekel samo to, da nisem to rekel to kar tako. Ljudje na našem koncu to
               na mene prenašajo in jaz sem tudi tako, kot mi prinašajo, tukaj povedal.</p>
               <p>Zaključil pa bi s tem. Spoštovani gospod predsednik Vlade, gospa ministrica,
               zahvaljujem se vama za vse, kar sta naredila in kar še bosta naredila za evropsko
               prestolnico kulture. Hvala.</p>
            </sp>
            <sp xml:id="SDZ5-Redna-15-2010-03-24.sp153">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Ribič. Vi ste zlorabili poslovniško možnost postopkovnega
               predloga, ker bi morali predlagati postopkovni predlog, ga niste. To je tudi sicer
               vaša možnost, vendar, dobro<gap n="..."/> Hvala.</p>
               <p>Poslansko vprašanje predsedniku Vlade bo postavila Cvetka Zalokar Oražem, Zares. </p>
            </sp>
            <sp xml:id="SDZ5-Redna-15-2010-03-24.sp154">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani predsednik Vlade! Čas krize, ki nedvoumno ni zgolj
               finančna in gospodarska, nam more biti in predstavljati izziv, kako bomo začrtali pot
               nadaljnjega dolgoročnega razvoja. Po koncu neoliberalistične izkušnje so potrebni
               novi premisleki in pristopi pri oblikovanju strategije razvoja. Pri tem ne smemo
               ostati zgolj pri že iztrošenih modelih, ki gradijo le na kazalcih gospodarske rasti
               bruto družbenega proizvoda in ostalih makroekonomskih kazalnikih, za katere smo na
               surov način ugotovili, da niso brezmejni in edini pomembni za razvoj skupnosti in
               srečo posameznika, saj so nas prav ti modeli privedli do krize. Pripravljati je treba
               strategijo, ki bo upoštevala več vidikov in sodobnejši, človeku bližji način
               delovanja družbe. Prepričana sem, da moramo v sam temelj dolgoročnega razvoja
               Slovenije umestiti tudi odnos do naravnih virov, še posebej iz zemlje in vode,
               varnost hrane, samooskrbo, sonaravni trajnostni razvoj, vrednote znanja in
               izobraževanja, pa tudi povečanje kvalitete medčloveških odnosov. Z uveljavitvijo
               načel solidarnosti, pomoči, odgovornosti, ustvarjalnega in tudi bolj skromnega in z
               manj materialnosti obremenjenega življenja. Predvsem pa se moramo otresti starih
               vzorcev delovanja in preseči lastnosti obstoječega razvojnega modela. Če poenostavim
               - višina bruto družbenega proizvoda ne sme in ne more biti več edini kazalnik razvoja
               in blagostanja. In nove strategije nam ne smejo pisati samo makroekonomisti,
               finančniki in bankirji, ki so obstoječo krizo v dobršni meri tudi povzročili.</p>
               <p>Spoštovani predsednik! Vlada je k pripravi izhodišč za strategijo povabila različne
               strokovnjake. Pri tem so še posebej zanimiva razmišljanja skupine, ki je pripravila
               dokument, kam po krizi, v kateri so sodelovali dr. Trontelj, dr. Lučka Kajfež
               Bogataj, Matjaž Hanžek, dr. Gregorčičeva, dr. Plut, dr. Tine Stanovnik in drugi, ki
               kažejo nove poglede na razvoj. Tudi druga skupina strokovnjakov, ki je na povabilo
               ministra Gasparija pripravila predlog vsebinskih izhodišč in strukture nove
               strategije razvoja, napotuje k temeljnim strukturnim spremembam, ki naj bi temeljile
               na izhodiščih prostega tržnega gospodarstva, uravnoteženega z modernizirano vlogo
               socialne države, ki jo je treba vpeljati v državo blaginje.</p>
               <p>Zato me, spoštovani predsednik, ob že sprejetih ukrepih izhoda iz krize, zanima:</p>
               <p>Na kakšen način nameravate umestiti zaključke različnih razprav v kratkoročne ukrepe
               in predvsem v pripravo dolgoročne strategije razvoja Slovenije?</p>
            </sp>
            <sp xml:id="SDZ5-Redna-15-2010-03-24.sp155">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim predsednik Vlade, gospod Borut Pahor.</p>
            </sp>
            <sp xml:id="SDZ5-Redna-15-2010-03-24.sp156">

               <speaker>BORUT PAHOR:</speaker>

               <p>Najprej, da kasneje ne pozabim, mislim, da smo se prav odločili, ko smo poskrbeli za
               to, da to diskusijo na nek način začne nevladna stran, in da poskuša čim manj
               obremenjujoče z nastavki, ki bi jih dala Vlade, razmišljati o stvareh, ki so pomembne
               za pripravo strategije razvoja Slovenije v bližnji prihodnosti.</p>
               <p>Tako moj odgovor na vaše vprašanje predstavlja ta hip moj osebni vtis, pa ne stališče
               Vlade. O tem se bomo še posvetovali. Rad bi se samo zahvalil skupini, ki je imela
               sestanek pod vodstvom ministra Gasparija, in skupini, ki je imela sestanek pod
               vodstvom državnega sekretarja Školča. Obe skupini sta vsaka na svoj način pokazali,
               kaj bi utegnila biti lahko vizija razvoja Slovenije in s čim bi jo merili, če že
               moramo imeti kvantitativne kazalce uspešnosti razvoja, da bi potem lahko posamične
               ukrepe reševanja krize dali v ta kontekst. To se mi zdi normalen, logičen pogled na
               to, kako naj se vede država, ki gre iz recesije sedaj v čas po njej, kako naj reši
               krizo, ki ni samo, kot ste rekli, gospodarska, socialna, finančna, ampak je tudi
               moralna in tako naprej.</p>
               <p>Jaz sem pri inavguralnem govoru, ko ste me izvolili, upam, da ne po nesreči, za
               predsednika Vlade, dejal, da se zavedam, da se odpira vprašanje, ali bo kriza tako
               široka, da bo prinesla nove paradigme v razvoju civilizacije, zlasti zahodne, ki ji
               pripadamo. Danes nisem več tako zelo prepričan po tem, kot sem bil, da se bo to
               zgodilo pred letom dni. Še vedno mislim, da bo kriza presežena in da bomo ostali
               znotraj koncepta razvoja, ki smo mu bili priča tudi pred krizo. Seveda bodo pomembne
               spremembe. Finančni trgi, ki so bili sedaj veliko bolj prepuščeni nevidni roki trga,
               bodo bistveno bolj regulirani, toda država bo imela bistveno bolj socialno funkcijo
               povsod, kot jo je imela do sedaj.</p>
               <p>Poglejte samo reformo zdravstva v Združenih državah Amerike. Republikanci so Baracka
               Obamo označili za socialista. Seveda se bodo spremenile mnoge stvari. Občutljivost
               ljudi za socialne razlike se je bistveno povečala in postala legitimna. Veliko bolj
               so v državah uveljavljeni nadzori nad nezakonitostjo in uzurpacijo oblasti, ne samo
               politične, ampak tudi gospodarske. Vse to se bo zaostrilo, ampak temeljni koncept
               razvoja bo bržkone ostal enak. Morda se bo meril tudi po drugih kazalnikih, o tem,
               kako čuvamo okolje, o tem, kako pazimo na socialno blaginjo in zmanjševanje razlik.
               Ampak, ali bomo kompetitivni, torej tekmovalni, ali ne, pa po mojem ostaja krucialno
               vprašanje našega razvoja. In samo to sem hotel povedati tudi sam v teh razpravah. Vse
               to, o čemer ste govorili poslanka Zalokarjeva, je točno, vse to sme in mora
               vznemirjati našo domišljijo, ko govorimo o horizontu vizije. Ampak ne pozabiti na eno
               stvar. Ta svet je tekmovalen in v tem svetu bomo mi zmagali toliko, kolikor bomo
               tekmovalni in uspešni v tem tekmovanju. Seveda moramo biti znotraj sebe solidarni,
               ampak moramo biti tudi zmagovalci znotraj sebe in zunaj. In naj izkoristim vaše
               vprašanje, da rečem še eno stvar, čeprav me glede tega niste vprašali.</p>
               <p>Slovencev nas je 2 milijona in ljudi, ki živijo z nami in so drugih narodnostnih
               korenin. Mi imamo omejene resurse, bom rekel, najpomembnejšega, in to je človeškega
               kapitala. Mi moramo poskrbeti, tudi mi kot politična elita, da skrbimo za eno
               atmosfero, v kateri se ne bomo požrli med seboj. Ampak bomo naredili vse, da ne bomo
               politika in družba in država izključevanja, ampak politika, družba in država
               vključevanja. <gap n="..."/><stage>/Opozorilni znak za konec razprave./</stage><gap n="..."/> In naredimo vse za to, da je
               naš tekmec ali naš politični nasprotnik ali kdo drug kriv, odgovoren, ga moramo
               razrešiti, potem pa ni važno, ali se problem, zaradi katerega je razrešen, reši ali
               ne. Ne govorim samo o politiki, tudi o gospodarstvu in drugih stvareh. Hočem
               povedati, da moramo razmišljati o tem, da nas je omejeno število in da moramo paziti
               eden na drugega, če imamo opravka s talenti, s pridnimi ljudmi, z delovnimi ljudmi,
               ne glede na to, iz katere politične opcije, če sploh, prihajajo.</p>
               <p>Hotel sem izkoristiti to - človeški kapital je od vsega najbolj pomemben za nas in na
               njega moramo paziti tudi v tem najbolj elementarnem smislu, da mu dajemo vzgibe za
               to, da se poskuša izkazati, ne zato, da poskuša ponikniti <gap n="..."/><stage>/Izklop mikrofona./</stage><gap n="..."/>
            </p>
            </sp>
            <sp xml:id="SDZ5-Redna-15-2010-03-24.sp157">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim, gospa Cvetka Zalokar Oražem.</p>
            </sp>
            <sp xml:id="SDZ5-Redna-15-2010-03-24.sp158">

               <speaker>CVETKA ZALOKAR ORAŽEM:</speaker>

               <p>Hvala lepa za odgovor, spoštovani predsednik. Jaz sem vesela, da v tem cenjenem zboru
               govorimo kdaj pa kdaj tudi kaj pozitivnega in usmerjenega v prihodnost. Res je,
               Slovenija ima veliko možnosti in ima veliko perspektiv in mislim, da bistveno več,
               kot se jih zavedamo. Ljudem je sicer v zadnjem času, žal, po moji oceni neodgovorna
               in oblasti željna politika vsilila in ustvarila vtis, da pravzaprav ni prihodnosti,
               da je vse slabo in še slabše in da smo na pragu katastrofe in konca. Zato se izgublja
               občutek varnosti pri ljudeh, neke perspektive in tudi upanja v ustvarjalno in
               kreativno življenje. Toda dejstvo je, da smo po indeksu človeškega razvoja v
               Sloveniji na zelo visokem 28. mestu v svetu, da smo razviti, da imamo naravna
               bogastva in imamo tudi velike možnosti. In tisto, kar se absolutno strinjam z vami,
               so tudi ljudje, ki imajo še vedno ogromno želje, v njih je še vedno ogromno dobrega,
               ustvarjalnega in človeškega, kar se pokaže vedno znova, kadar nastanejo težave,
               problemi, kakšna katastrofa, stiska in podobno. In na nas politikih je, in tu se z
               vami strinjam, da se prenehamo prepirati in da odpremo prostor, ne samo za nas
               politike, ampak predvsem za tiste, ki nam znajo in lahko pokažejo pot v naprej in da
               pripravimo široko zasnovano in na novih paradigmah temelječo strategijo.</p>
               <p>Na vas, gospod predsednik Pahor, pa je, in na Vladi, odgovornost, da najdete in k
               takšnemu delu povabite resnično prave ljudi različnih znanj in da skupaj najdemo pot
               iz krize, manj politiki in bolj stroka. Nisem postavila vprašanja, ampak dopolnila
               tisto, kar skupaj razmišljava.</p>
            </sp>
            <sp xml:id="SDZ5-Redna-15-2010-03-24.sp159">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim.</p>
            </sp>
            <sp xml:id="SDZ5-Redna-15-2010-03-24.sp160">

               <speaker>BORUT PAHOR:</speaker>

               <p>Tudi jaz bi dopolnil nekaj svojih razmišljanj. Najprej, če mi je dovoljeno, referiram
               hkrati, ko govorimo o vašem vprašanju, tudi na enega, ki je bilo postavljeno malo
               prej o tem, da ljudje zdaj začnejo doživljati krizo tudi v svojem standardu. Rad bi
               vam povedal, če slovenska vlada ne bi sprejela ukrepov, ki jih je, bi bilo to
               dejansko stvarno doživljanje krize še bistveno huje. To je zdaj hipotetična diskusija
               in nihče ne bo vedel, kaj bi bilo, če bi bila druga vlada. Jaz mislim, da ima
               Slovenija s to vlado srečo, ampak dopuščam tudi možnost, da kdo misli drugače.</p>
               <p>Kar se tiče nezaupanja, moramo vedeti, da je nezaupanje kritika oblasti povsod po
               svetu. Ampak, poslušajte, v eni Franciji, kjer recimo predsednik Sarkozy izgubi
               lokalne volitve zaradi nezadovoljstva. Ni problem, če ljudje malo manj zaupajo v
               politiko in institucije kot v eni Sloveniji, kjer nas je samo dva milijona. To je
               poanta, ki sem jo hotel povedati. Mi smo majhna država. Mi ne moremo iti, če je nekdo
               ožigosan, upravičeno in neupravičeno, na drugi konec Slovenije in začeti novo
               življenje. Ne moremo, ker je samo pol ure do naše meje. Kaj vam hočem povedati? Mi
               moramo ustvariti eno domovino, kjer se bomo počutili varne tudi v tem smislu, da če
               bomo mislili drugače, delali drugače, tudi če bomo kaj narobe naredili drugače, da
               bomo zaradi tega sankcionirani, ampak da ne bomo diskvalificirani in da ne bo ta
               atmosfera nas požirala v tem smislu, da se bomo bali narediti tisto, kar mislimo, da
               je prav, in zmagati, ampak bomo to naredili in da bomo pričakovali eno spodbudo ne pa
               kritiko. Če bomo povprečni, Slovencev dolgoročno ne bo. Če bomo odlični, imamo šanso,
               da preživimo to tisočletje. To je jasno<gap n="...."/><stage>/Oglašanje iz klopi./</stage><gap n="..."/></p>
            </sp>
            <sp xml:id="SDZ5-Redna-15-2010-03-24.sp161">

               <speaker>PREDSEDNIK DR. PAVEL GANTAR:</speaker>

               <p>Ni čas za splošno razpravo.</p>
            </sp>
            <sp xml:id="SDZ5-Redna-15-2010-03-24.sp162">

               <speaker>BORUT PAHOR:</speaker>

               <p>Čas ni imeniten, samo je za tiste, ki so pogumni in imajo vizijo. To sem prepričan.
               Jasno je, da je treba sprostiti tudi nakopičena nezadovoljstva, kritiko in tako
               naprej ljudi. Mislim, da to delam kot predsednik Vlade z največjo mero
               potrpežljivosti. Slišim stvari o sebi, ki niso točne. Ampak naj bodo, naj se reče,
               kar je potrebno, bo že prišel čas, ko se bo tudi ta stvar umirila, ker preprosto sami
               s seboj na bomo več mogli živeti.</p>
               <p>Gospa poslanka, jaz mislim, da je vaše vprašanje pomembno, da se mora ta parlament
               večkrat ukvarjati s temi vprašanji, in prej ali slej se bo, ker bomo prišli s
               strategijo. Ta strategija bo imela nekaj novih vrednostnih zasnov, to je poanta
               vašega vprašanja, nekaj novih vrednostnih osnov. Na vas bo, da jih potrdite ali ne,
               Vlada bo pripravila strategijo. Moja želja je bila samo, da vam rečem, da kljub
               vsemu, kar ste rekli, da je sprememba v svetu, če ne bomo uspešni v tekmovanju z
               drugimi, ne moremo biti zmagovalci. In eni bodo poraženci. Jaz si ne želim, da bi
               bili mi.</p>
            </sp>
            <sp xml:id="SDZ5-Redna-15-2010-03-24.sp163">

               <speaker>PREDSEDNIK DR. PAVEL GANTAR:</speaker>

               <p>Hvala lepa. V zvezi s poslanskim vprašanji postavljenih na prejšnjih sejah zbora
               ugotavljam, da je minister za zdravje Borut Miklavčič odsoten, zato bo na poslansko
               vprašanje Ivana Grilla odgovoril na naslednji seji zbora.</p>
               <p>Prehajamo na vprašanja poslank in poslancev. Obveščam vas, da je poslanka Alenka
               Jeraj najavila ustno vprašanje ministru za delo, družino in socialne zadeve, ki je
               zbor pisno obvestil, da za odgovor na to vprašanje ni pristojen, zato minister na
               omenjeno vprašanje pod številko 14 po vrstnem redu postavljanja poslanskih vprašanj
               ne bo odgovarjal. Po dogovoru pa bo poslanka Alenka Jeraj poslansko vprašanje pod
               številko 33 postavila ministrici za kulturo Majdi Širca že v prvem krogu, namesto
               omenjenega vprašanja pod številko 14.</p>
               <p>Poslansko vprašanje ministru za okolje in prostor dr. Roku Žarniću bo postavil mag.
               Andrej Vizjak.</p>
            </sp>
            <sp xml:id="SDZ5-Redna-15-2010-03-24.sp164">

               <speaker>MAG. ANDREJ VIZJAK:</speaker>

               <p>Hvala lepa, predsednik. Jaz bi bil vesel, da bi predsednik Vlade tu ostal, kajti
               prešli bomo od strategij in od leporečja h konkretnim zadevam. In v Sloveniji je
               treba konkretne probleme reševati. Dosti imamo strategij. Potrebujemo akcijo,
               potrebujemo konkretne ukrepe.</p>
               <p>Republika Slovenija mora do leta 2020 doseči in zagotoviti 25% obnovljivih virov v
               končni porabi. Eden redkih konkretnih projektov za dosego tega cilja je tudi
               izgradnja hidroelektrarn na spodnji Savi, ki se izvaja na podlagi posebnega deset let
               starega zakona. Namesto da bi Ministrstvo za okolje in prostor, ki je pooblaščenec
               Vlade za ta projekt, projekt pospešilo, podpiralo, je pravzaprav prav zaradi tega
               ministrstva projekt v celoti zastal. Vlada in Ministrstvo za okolje bi se seveda
               morala zavedati pozitivnih učinkov tega projekta, ki so pomembni ne samo v
               energetskem smislu. Še posebej je pomembno varstvo proti poplavam, ker se na celotnem
               porečju spodnje Save zagotavljajo protipoplavni nasipi, varuje in ščiti se naselja
               ter tudi kmetijske površine. Pomemben je projekt v vodarskem smislu. Še zdaj odmevajo
               besede ministra, ko je povedal, da je voda strateška surovina, pomembnejša od nafte,
               mi pa jo nekontrolirano spuščamo iz Slovenije, namesto da bi jo zadržali in s tem
               vplivali na podtalnico in ne nazadnje tudi na pitno vodo v bazenu Posavja, ki je
               bogat s pitno vodo. In ne nazadnje, projekt je pomemben tudi v protikriznem smislu,
               saj angažira preko 200 slovenskih podjetij, ki zaposlujejo preko 2 tisoč delavcev.
               Projekt pa je v celoti zastal. Ministrstvo za okolje krši koncesijsko pogodbo in se
               ne izvajajo aktivnosti, ki so bile načrtovane. Nepojmljivo je, da se gradi energetski
               del Hidroelektrarne Krško, da pa se že skoraj leto dni zapleta okoli izgradnje
               akumulacijskega bazena za isto hidroelektrarno.</p>
               <p>Zgrajena bo polovica - energetski del, druga polovica - akumulacijski bazen pa ne.
               Vsak mesec bo nastala škoda. Ko voda teče mimo hidroelektrarne, je pol milijona evrov
               škode.</p>
               <p>Kdo bo za to škodo odgovarjal? Najprej to sprašuješ ministra za okolje in
               prostor.</p>
               <p>Zanima me:</p>
               <p>Kakšen je podroben terminski načrt izgradnje Hidroelektrarne Krško?</p>
               <p>Zakaj je zastalo projektiranje naslednjih hidroelektrarn?</p>
               <p>Kdaj bo v javni razgrnitvi državni prostorski načrt za Hidroelektrarno Brežice?</p>
               <p>Ali Ministrstvo za okolje ta projekt podpira?</p>
               <p>Ali je Ministrstvo za okolje uvrstilo ta projekt med svoje prioritete?</p>
            </sp>
            <sp xml:id="SDZ5-Redna-15-2010-03-24.sp165">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp xml:id="SDZ5-Redna-15-2010-03-24.sp166">

               <speaker>DR. ROKO ŽARNIĆ:</speaker>

               <p>Spoštovani gospod predsednik! Spoštovani zbor! Spoštovani gospod poslanec Vizjak!</p>
               <p>Tukaj je kar nekaj vprašanj, na katera bom skušal razločno in jasno odgovoriti.</p>
               <p>Najprej odgovor na vaše zadnje vprašanje. Seveda, naše ministrstvo podpira tako
               pomemben projekt, vendar v okviru razpoložljivih sredstev in nalog, ki nam jih je
               možno izvesti. Mogoče bi nekoliko osvežil zgodovino. Trije scenariji so bili za
               gradnjo teh objektov. Po prvem scenariju bi bil zaključek verige leta 2013, drugem
               2015, tretjem 2018. Nekako je obveljal scenarij, srednji, zaključek do leta 2015.
               Boštanj se je začel graditi decembra 2002 in zaključil leta 2006. Gradnja je v celoti
               zaključena in uporabo dovoljenje bo pridobljeno v letu 2010. Blanca je začeta leta
               2005, zaključena leta 2009. Akumulacijski bazen je zaključen, uporabno dovoljenje bo
               v letu 2010. Krško. Po programu infrastrukturnih ureditev za Krško z začetka marca
               2007, po sklepu Vlade, bi morala zadeva biti zaključena leta 2012. Izvedba vodne,
               državne in lokalne infrastrukture je vezana na potrditev investicijske dokumentacije,
               in sicer v glavnem v smeri zagotovitve finančnih virov, ki naj bi bili jasni leta
               2010 v aprilu, se pravi letos. Faza izbor izvajalca štiri mesece, uvedba v delo
               avgusta 2010, izvedba <gap n="..."/><stage>/Nerazumljivo./</stage><gap n="..."/> 14 mesecev, polnjenje za poskusno
               obratovanje avgusta 2011 oziroma oktobra 2011. Zamuda je ocenjena na 6 do 12 mesecev.
               Prioritetno se bodo izvajale ureditve, ki so potrebne za polnjenje akumulacijskega
               bazena. Ugotavljamo, da je tudi pri prej omenjenih elektrarnah Boštanj in Blanca
               zaradi različnih vzrokov prišlo do zamika dokončanih del, in sicer zaradi izvedbe
               zahtevnih zavarovanj železniške proge, poskusnega obratovanja hidroelektrarne, okvare
               na sistemih in raznih drugih razlogov. Hočem povedati, da pri tako velikih projektih
               nekajmesečne zamude so, tudi vidimo iz preteklosti in drugje po svetu, nekako bi
               rekel pričakovana zadeva.</p>
               <p>Zdaj pa mogoče za naprej: Brežice. Zaključek je predviden decembra 2014, začetek leta
               2011. Dopolnjeni osnutek DPN-ja za območje HE Brežice sta nam Ministrstvo za
               gospodarstvo in Direktorat za energijo dostavila v petek, 19. marca, in v elektronski
               obliki 22. marca, se pravi, da smo ravnokar dobili podlage, ki so nujne za delovanje
               našega dela. Okoljsko poročilo je koncesionar dostavil v sredo, 17. marca. Se pravi,
               da ne gre za zamude pri nas. Mi smo ta gradiva začeli obdelovati. Glede na postopke
               in roke v katerih smo dolžni to narediti, mislimo, da v maju 2010 bomo lahko to delo
               zaključili, saj Ministrstvo za gospodarstvo in koncesionar sta zagotovila strokovne
               podlage šele 22. 3. Naše delo do sedaj ni bilo mogoče, pa ne po naši krivdi. Se
               pravi, zavračam to, da mi zavlačujemo in povzročamo škodo.</p>
               <p>Mokrice so predvidene v januarju 2012 in zaključek 2015. Trenutno začetek postopka
               DPN in pridobivanje smernic. Glede na potek postopka umeščanja tako zahtevnih
               objektov v prostor, kot zagotavljanje finančnih sredstev za izgradnjo, ugotavljamo,
               da ne bo možno slediti zastavljenemu terminskemu planu za Brežice in Mokrice. Pa
               zopet ne toliko po naši krivdi.</p>
               <p>Ker je čas potekel, za nadaljevanje odgovora nimam več časa.</p>
            </sp>
            <sp xml:id="SDZ5-Redna-15-2010-03-24.sp167">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora mag. Vizjak?</p>
            </sp>
            <sp xml:id="SDZ5-Redna-15-2010-03-24.sp168">

               <speaker>MAG. ANDREJ VIZJAK:</speaker>

               <p>Seveda želim omogočiti ministru, da ugotovi. Spoštovani minister, ni res, da ni
               nastala zamuda po vaši krivdi, morebiti ne po vaši osebno, kajti vodite resor nekaj
               časa. Pravzaprav od druge polovice lanskega leta je ta projekt obstal. V skladu s
               terminskim načrtom bi moral biti razpis za izgradnjo akumulacijskega bazena Krško, za
               izbor izvajalca, mimogrede, gre za približno 15 milijonov evrov vrednosti, torej gre
               za nekaj dela. In po ocenah bodo ta dela trajala približno 18 do 24 mesecev na
               akumulacijskem bazenu. Če se danes začne graditi, kar pa vemo, da sploh še razpisa
               ni, ni mogoče, da bi do oktobra leta 2011, ko bo energetski del sposoben za poskusno
               obratovanje, da bi bil zgrajen akumulacijski bazen. In posledično bo nastala škoda.
               Tudi vi, spoštovani minister, še niste omogočili sprejem poslovnega načrta podjetja
               Infre, ta poslovni načrt pa je predpogoj za razpis za izbor izvajalca.</p>
               <p>Sprašujem vas: Kdaj bo poslovni načrt Infre obravnavan na Vladi, da bo lahko prišlo
               do pričetka gradnje?</p>
               <p>Ali se sploh zavedate, koliko infrastrukturnih ureditev je treba zgraditi, da bo ta
               projekt stekel v začrtanem?</p>
               <p>S strani koncesionarja je bilo na Ministrstvo za okolje v pol leta naslovljenih preko
               sedem dopisov, ki vas opozarjajo na problem in od vas terjajo odgovore in rešitve.
               Niti na enega niste odgovorili. Torej je tudi molk ministrstva v korespondenci s
               koncesionarjem. Očitno se krši koncesijska pogodba.</p>
               <p>Spoštovani minister, upam, da niste del problema in da ste tukaj za reševanja
               problemov. Kajti sedaj se kopičijo problemi in še kako budno bomo spremljali
               nadaljnje vaše aktivnosti. Če bo del napovedanega terminsko realiziran, bom nekoliko
               potolažen. Vendar zamuda je in prosim vas za učinkovito delo.</p>
            </sp>
            <sp xml:id="SDZ5-Redna-15-2010-03-24.sp169">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod minister.</p>
            </sp>
            <sp xml:id="SDZ5-Redna-15-2010-03-24.sp170">

               <speaker>DR. ROKO ŽANIĆ:</speaker>

               <p>Hvala lepa za zaupanje. Res sem še <q>"frišen"</q> minister in se učim, vendar neke stvari
               mi tudi povedo. In so nekatere zadeve nekoliko iz različnih virov različne. Sam pa
               tudi znam kakšne stvari malo po svoje videti. Je pa tukaj nek izvirni greh, zaradi
               tega prihaja do nesporazumov, o katerem pa mogoče ne bi danes. Pa bi mogoče
               izkoristil še to priliko s tega mesta, da prosim ostale, ki nam morajo pomagati, da
               dokumente hitreje pripravljajo. Hvala.</p>
            </sp>
            <sp xml:id="SDZ5-Redna-15-2010-03-24.sp171">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Imate postopkovni predlog, gospod mag. Vizjak? Prosim.</p>
            </sp>
            <sp xml:id="SDZ5-Redna-15-2010-03-24.sp172">

               <speaker>MAG. ANDREJ VIZJAK:</speaker>

               <p>Jaz sem ponovno, ko sem prosil za dopolnitev zastavil, nekaj vprašanj. Na vprašanje
               nisem dobil odgovor. In bi na podlagi Poslovnika Državnega zbora predlagal, da o tem
               odgovoru opravimo širšo razpravo, da bo tudi minister imel več časa, da vse pojasni,
               tudi tisto, kar na nek način ne želi.</p>
               <p>Spoštovani minister, jaz imam občutek, da nekoliko preveč zaupate in se naslanjate na
               mnenja nekaterih konstant v tem ministrstvu. Predvsem te konstante mislim, da so
               določeni uradniki, ki so že v preteklosti prej <q>"bremzali"</q>, kot pa živeli s tem
               projektom. Še enkrat, spoštovani minister, ta projekt ni pomemben samo v energetskem
               smislu, čeprav nosi ime izgradnja hidroelektrarne. Pomemben je tudi v protipoplavnem
               smislu. Zagotavlja namreč protipoplavno varstvo celotnega Posavja, kamor se steka
               največja slovenska reka, zagotavlja dvig in ustrezen nivo podtalnice v kmetijsko
               zanimivem delu Slovenije in nenazadnje bogati zaloge pitne vode v Sloveniji. Ko ste
               govorili, da je voda strateška surovina, prosim, razmislite o tem projektu tudi skozi
               to strateško prizmo, skozi vodarsko prizmo. Sedaj Sava nekontrolirano zdrvi skozi
               Posavje in prečka mejo tam pri Obrežju in gre na Hrvaško. Zakaj? Glejte, projekt je v
               tem kriznem času še kako pomemben tudi za slovensko gospodarstvo. Zaposluje številne
               slovenske delavce, ki zdaj čakajo, čakajo na vas, da boste sprostili razpis za nekaj,
               kar bo tako ali tako zgrajeno. Kdor misli, da se bo energetski del, ki se gradi, samo
               zgradil in da ne bo akumulacije, potem, ne vem, je to invaliden projekt. Opozarjam
               vas še enkrat, vsak mesec zamude pri izgradnji akumulacijskega bazena hidroelektrarne
               Krško stane državo pol milijona evrov. To bodo plačali porabniki slovenske električne
               energije, to bodo plačala gospodinjstva, to bodo plačali gospodarstveniki in tu je
               tista konkurenčnost in kakovost življenja, o kateri smo prej govorili.</p>
               <p>Spoštovani minister, pričakujem, da boste poskrbeli tudi osebno, da se boste tudi
               osebno seznanili s tem projektom in pravzaprav presegli ta konflikt, ki je nastal, ta
               mrtvi tek, ki je nastal in zagotovil, da projekt, ki so ga podpirale doslej vse
               vlade, pa najsi bo LDS-ove, najsi bo SDS-ove ali katerekoli druge vlade, da bo stekel
               naprej in da bo projekt dal tudi želene učinke.</p>
            </sp>
            <sp xml:id="SDZ5-Redna-15-2010-03-24.sp173">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca mag. Andreja Vizjaka, da Državni zbor na naslednji
               seji opravi razpravo o odgovoru ministra za okolje in prostor Roka Žarnića na njegovo
               poslansko vprašanje, bo Državni zbor odločal v petek, 26. marca 2010, v okviru
               glasovanj.</p>
               <p>Breda Pečan bo postavila poslansko vprašanje ministru za okolje in prostor dr. Roku
               Žarniću. Prosim.</p>
            </sp>
            <sp xml:id="SDZ5-Redna-15-2010-03-24.sp174">

               <speaker>BREDA PEČAN:</speaker>

               <p>Hvala lepa za besedo, gospod predsednik.</p>
               <p>Gospodu ministru dr. Roku Žarniću bi želela postaviti vprašanje, ki je morda
               komplementarno mojemu predhodniku. Dejstvo je, da že od lanskega leta, kar sem
               predsednica Odbora za okolje in prostor, se neprestano zastavlja vprašanje, ali je
               poraba sredstev Sklada za vode v Republiki Sloveniji v skladu s tistim, čemur naj bi
               Sklad za vode pravzaprav služil v skladu z Zakonom o vodah. Zato vas sprašujem,
               gospod minister:</p>
               <p>Ali poraba sredstev iz Sklada za vode zares prioritetno rešuje najbolj poplavno
               ogrožena področja v Republiki Sloveniji? Kako je z izvedbo kohezijskih projektov
               protipoplavnih ureditev iz operativnega programa v Evropi?</p>
            </sp>
            <sp xml:id="SDZ5-Redna-15-2010-03-24.sp175">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim gospod minister, dr. Roko Žarnić.</p>
            </sp>
            <sp xml:id="SDZ5-Redna-15-2010-03-24.sp176">

               <speaker>DR. ROKO ŽARNIĆ:</speaker>

               <p>Hvala lepa, spoštovani gospod predsednik. Poslanka, gospodje poslanci! Res je to
               zgodba za več kot dvakrat po pet minut. Mi je zelo žal, da bom lahko samo delno
               povedal.</p>
               <p>Je nadaljevanje prejšnjega. V tako kratkem času sem se moral spoprijeti s tem hudim
               vprašanjem. Moram povedati, da jaz svojim sodelavcem zaupam, dokler ne bo kakšnih
               prav hudih razlogov, da delajo kakšno škodo. Tako da je to mogoče odgovor.</p>
               <p>Slovenija ima problem spodnje Save, ima pa še kup drugih problemov. In v Sloveniji je
               približno 5% državnega ozemlja ogroženega s poplavami. Med najbolj področji sta dva
               ob Muri in Lendavi, eden od Dravi, Celje ob Dreti, Ljubljana jugozahod, Ljubljanica,
               Ljubljana severovzhod, Sava. Ta območja so med najbolj ogroženimi. Površina vseh je
               250 kvadratnih kilometrov oziroma 25% vseh poplavnih površin. Do konca leta 2011 bomo
               skladno z zavezani poplavne direktive naredili karto in natančno še dodatno
               utemeljili to ogroženost. Tukaj so poleg ogroženosti so še posebnosti, kot so: obrati
               gospodarskih, negospodarskih dejavnosti, obrati, naprave, pri katerih lahko pride do
               onesnaževanja, kulturna dediščina, občutljivi objekti. Lahko rečem, da protipoplavne
               ureditve, ki so načrtovane, naslavljajo ključna poplavna območja Republike Slovenije,
               res pa je, da se je do sedaj večina protipoplavnega denarja porabila ravno na odseku,
               za katerega mi očitate, da slabo teče napredovanje in sicer za izgradnjo
               akumulacijskih bazenov. Žal moram povedati tudi kot gradbenik in strokovnjak, da
               akumulacijski bazen je lahko del sistema, ampak je zelo vprašljivo, ali je po
               definiciji, kot tudi Računsko sodišče ugotavlja, to ravno tisti objekt, ki je
               prioritetno potreben denarja, ki je pa sicer za širša poplavna območja potreben.
               Zadeva je prišla v zakon, ne rečem, da ni, jaz pri tem nimam nič, komentiram samo kot
               strokovnjak zadevo. Na to sicer jaz ne bi bil toliko pozoren, če ne bi imeli
               Računskega sodišča, ki to posebej izpostavlja, pa tudi zadeva gre naprej. Kot sem že
               prej rekel, jaz zelo podpiram spodnjo Savo, rad bi pomagal, vendar znotraj sredstev,
               ki so nam na voljo, in tudi glede na potrebe še ostalih krajev Slovenije.</p>
               <p>Z denarjem pa je tako. Vodnemu skladu se letno nateče priteče približno 25 milijonov
               evrov, od tega 13 milijonov evrov za leto naprej gre za spodnjo Savo, 2 milijona za
               delovanje instituta in 10 milijonov evrov za vse ostale projekte. Zlasti smo tukaj
               <q>"kratki"</q> pri tistem delu denarja, ki naj bi ga država dala zraven, da lahko koristimo
               strukturne sklade. In to je mogoče v ozadju vseh teh problemov, za kar se mi borimo,
               imeti še nekaj denarja, da lahko črpamo evropska sredstva, kajti v nasprotnem primeru
               bodo tu težave.</p>
               <p>Glede na to, da imamo zakone, ki so med seboj včasih tudi v nasprotju, zakon o vodah
               in zakon, na osnovi katerega se financira iz poplavnega denarja tudi recimo objekt,
               smo dobili tudi opozorila sodišča. Tukaj imam, žal, še veliko tega, vendar čas tega
               ne dopušča. Mogoče bi naslednji teden oziroma na naslednji seji temu posvetili več
               časa. Takrat pa bom tudi prosil kolege, da me malo bolj oborožijo z znanjem.</p>
            </sp>
            <sp xml:id="SDZ5-Redna-15-2010-03-24.sp177">

               <speaker>PREDSEDNIK DR. PAVEL GANTAR:</speaker>

               <p>Hvala lepa, minister je prosil za dopolnitev odgovora, prosim gospa Pečanova, če
               boste to storili.</p>
            </sp>
            <sp xml:id="SDZ5-Redna-15-2010-03-24.sp178">

               <speaker>BREDA PEČAN:</speaker>

               <p>Hvala za možnost, da dam dopolnilno vprašanje. Mi smo na včerajšnji seji Odbora za
               okolje in prostor na pobudo Odbora za lokalno samoupravo in regionalni razvoj
               razpravljali o sklepih, ki jih je slednji predlagal v obravnavo našemu odboru. Na
               njem smo zelo jasno povedali in tudi podprli stališča Odbora za lokalno samoupravo in
               regionalni razvoj, da sicer so lahko bile pobude za ustanovitev Sklada za vode zelo
               drugačen od tistega, kar dejansko Slovenija v celoti - od seveda do juga in vzhoda do
               zahoda - potrebuje in pričakuje. Da ne govorim o tem, da se v Skladu za vode zbirajo
               sredstva iz virov, za katere potem kot namensko porabljena sredstva sploh ne gredo.
               Dejstvo je, da recimo koncesijske dajatve, ki jih za vodno pravico plačujejo
               hidroelektrarne, že obstoječe in stare daleč preko 50 let, ki jih plačujejo državi in
               v Sklad za vode, se uporabljajo direktno za izgradnjo objektov pri hidroelektrarnah
               na spodnji Savi, ki sploh niso stvar izgradnje za preprečevanje poplav, ampak v
               bistvu za hidroenergetske objekte. Zaradi tega sprašujem, gospod minister:</p>
               <p>Gospod Vizjak, ko ste vi govorili, da ne rečem, kaj ste še delali, vas nisem motila,
               zato tudi vi ne motite mene, prosim. Jaz pa sprašujem gospoda ministra:</p>
               <p>Ali je vaše ministrstvo v vašem času že previlo ustreznost porabe sredstev Sklada za
               vode v skladu s cilji Zakona o vodah? Hvala.</p>
            </sp>
            <sp xml:id="SDZ5-Redna-15-2010-03-24.sp179">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod minister.</p>
            </sp>
            <sp xml:id="SDZ5-Redna-15-2010-03-24.sp180">

               <speaker>DR. ROKO ŽARNIĆ:</speaker>

               <p>Najlepša hvala! Preverjanja rabe tečejo in so tekla in del tega nesporazuma je tudi
               posledica nekih dogodkov v preteklosti, nekaj let nazaj, ko so bili primeri, ko raba
               ni bila ravno dokazljivo za tisto, kar je pisalo v zakonih. Ne govorim na pamet,
               govorim na osnovi tega, kar berem, kar je Računsko sodišče napisalo. Moram pa samo
               tukaj omeniti, da sem posebno nekoliko občutljiv na pripombe Računskega sodišča, ker
               ne bi želel doživeti podobne usode, kot jo je moj predhodnik. Zato spoštujem sodišča,
               ne morem drugače povedati.</p>
               <p>In napisali so, da nepravilnosti opredelitve pojma vodne infrastrukture, ko gre za
               objekte, namenjene posebni rabi - to je očitek Računskega sodišča - opredelitve
               gradnje in vzdrževanje gradnje objektov, ki niso vodna infrastruktura, kot so
               urejanje voda, državna, lokalna vodna infrastruktura, poplavna zavarovanja, nakup
               zemljišč iz Sklada za vode na celotnem območju podelitve koncesije, torej za vse
               objekte na tem območju, ne samo vezano na poplave, samofinanciranja, izvajanja
               dejavnosti javnega podjetja Infre v zvezi z urejanjem voda.</p>
               <p>MOP je zato začel s pripravo novel omenjenih predpisov s tega vidika in bomo v
               kratkem prišli s predlogi.</p>
            </sp>
            <sp xml:id="SDZ5-Redna-15-2010-03-24.sp181">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Eva Irgl bo postavila poslansko vprašanje ministrici za notranje zadeve,
               Katarini Kresal. Prosim.</p>
            </sp>
            <sp xml:id="SDZ5-Redna-15-2010-03-24.sp182">

               <speaker>EVA IRGL:</speaker>

               <p>Najlepša hvala za besedo. Spoštovana ministrica za notranje zadeve! V zadnjem času
               opažamo nevarno zniževanje demokratičnih standardov na vseh nivojih družbe. Gre za
               skrb vzbujajoče stanje, ki ni dobro in kaže na resen družbeni problem v okviru
               zagotavljanja varstva človekovih pravic in postulatov pravne države. In v ta nevaren
               trend zniževanja demokratičnih standardov sodi tudi velikanska želja vaše stranke po
               obvladovanju čim več političnega prostora. Tako vam ni dovolj, da vaša stranka
               obvladuje pravosodje, tudi vam ni dovolj, da kot ministrica za notranje zadeve
               obvladujete policijo. Zdaj, glede na zadnje dogodke, želite obvladovati še tožilstvo.
               In to samo zato, da bi lahko pod preprogo pometli za vas izjemno obremenjujočo afero
               Baričevič ter se tako kljub nasprotovanju javnosti obdržali na položaju ministrice za
               notranje zadeve. Vendar pa bo po vseh aferah, ki so se v zadnjem letu sprožile v
               javnosti in se tako ali drugače dotikajo vas osebno in vaše stranke, znala to biti za
               vas zelo težka naloga. Tudi zato se je verjetno treba posluževati sumljivo izpeljanih
               akcij policije za diskreditacijo političnih tekmecev. Da politizirate policijo za
               lastne interese, je s svojo izjavo na seji Odbora za notranjo politiko, dan potem, ko
               ste prejeli naziv Janine Slovenke leta, povedal tudi vaš državni sekretar gospod
               Klemenčič. Dejal je namreč, da vas ni na sejo zato, ker urejate bazo tajnih podatkov.
               Zelo zanimivo.</p>
               <p>Zato vas, spoštovana ministrica, sprašujem naslednje:</p>
               <p>Ali glede na vse navedeno, še vedno menite, da živimo v pravni državi, kjer so vsi
               enaki pred zakonom.</p>
               <p>Ali imajo vaši prijatelji, kot na primer gospod Pogačar, s katerim ste skupaj
               kupovali motor znamke Harley Davidson za poročno darilo, več možnosti za pridobitev
               določenega posla, kot tisti, ki z vami ne prijateljujejo?</p>
               <p>Zanima me tudi: Ali se vam zdi, da je pravna država delovala dobro in učinkovito pri
               žrtvi Baričevičevih psov, gospodu Megliču, ali pa je pri svoji učinkovitosti
               preprosto odpovedala? In ne nazadnje spoštovana ministrica, zanima me:</p>
               <p>Ali lahko z vso gotovostjo zatrdite, da v okviru izvajanj del in nalog v okviru
               MNZ-ja kot ministrica, niste nikoli mešali javnih in zasebnih interesov.</p>
               <p>Zahvaljujem se vam za odgovor.</p>
            </sp>
            <sp xml:id="SDZ5-Redna-15-2010-03-24.sp183">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim gospa ministrica.</p>
            </sp>
            <sp xml:id="SDZ5-Redna-15-2010-03-24.sp184">

               <speaker>KATARINA KRESAL:</speaker>

               <p>Hvala lepa, predsednik. Spoštovana poslanka! Najprej uvodoma, jaz se trudim svoje
               delo opravljati strokovno in korektno. Pričakovala bi, da to delajo tudi poslanci v
               naši medsebojni komunikaciji v Državnem zboru. Vprašanja, ki so po mojem mnenju
               najmanj, kar so neokusna, ki ste mi jih zdaj nadrdrali v vašem vprašanju, seveda niso
               vprašanja, ki ste mi jih poslali pisno, torej tisto, kar me sprašujete. Vprašali ste
               me o tem, kako zagotavljam varstvo človekovih pravic in temeljnih svoboščin na
               področju dela policije. Ne zamerite mi, če vam bom na to kasneje tudi odgovorila,
               glede na to, da je bilo vaše izrecno vprašanje.</p>
               <p>Iz tega, kar ste mi v vašem kratkem uvodu povedali, izhaja, da očitno ne poznate
               državnega ustroja, ne veste, kako državna uprava funkcionira, kar me sicer čudi,
               glede na to, da je vaša stranka vodila Vlado kar štiri leta. Če bi vedeli, potem ne
               bi mogali izreči takih nesmislov, da lahko posamezna stranka obvladuje določeno
               inštitucijo pravne države. Če bi to vedeli, verjetno bi vedeli, da državno tožilstvo
               spada pod nadzor Ministrstva za pravosodje, tako kot tudi sodišča. Ne vem, po kakšni
               logiki sicer ugotavljate, da je to še edina inštitucija, ki je ne obvladuje LDS. Ne
               vem, kdo potem obvladuje Vrhovno državno tožilstvo po vašem mnenju, ampak verjetno te
               stvari pri sebi imate razčiščene. Če bi poznali zakone, ki urejajo funkcioniranje
               države in pravne države kot take, bi verjetno vedeli, kakšne so pristojnosti
               ministrov za pravosodje in ministrov za notranje zadeve, da usmerjajo, nadzorujejo,
               skrbijo za zakonitost tožilstva, sodišča pravobranilstva, policije in tako
               naprej.</p>
               <p>Glede na to, kar ste povedali na začetku, ugotavljam, da tudi nimate prav nobenega
               smisla za humor. Če bi ga imeli, potem ne bi citirali očitne šale državnega
               sekretarja na Odboru za notranje zadeve. Verjetno v tej državi kljub temu, da smo
               politika in se ukvarjamo z zelo resnimi zadevami, šala še ni prepovedana in je ne
               želite izgnati iz tega prostora. V naslednjem trenutku je državni sekretar to tudi
               pojasnil. In če ste bili prisotni na tem odboru, to veste, če niste bili, potem lahko
               pogledate v magnetogram, kjer to zelo jasno piše.</p>
               <p>Ena od mojih glavnih prioritet pri delu ministrice za notranje zadeve je spoštovanje
               prava in spoštovanje pravne države. Jaz sem sama trdno prepričana, da pravna država
               je enaka za vse. Tudi zato, ker je enaka za vse, mora veljati tudi za predstavnike
               politike, tako ozicijske, kot neopozicijske. Mora veljati tudi za vidne predstavnike
               siceršnjega življenja, mora veljati tudi za glavne nosilce državnih funkcij,
               ministre, pa tudi vse ostale, ki skrbijo za zakonitost v tej državi. In vrhovni varuh
               zakonitosti v tej državi je med drugim tudi Vrhovno državno tožilstvo in njegov
               predstojnik. Zase lahko rečem, da bom ta načela vedno spoštovala. Kolikor poznam
               svojega kolega, ministra Aleša Zalarja, pa on prav tako.</p>
               <p>Nekaj malega pa o temi, ki vas, vsaj navidezno zanima. Na Ministrstvu za notranje
               zadeve smo naredili v zadnjem letu res veliko na področju dviganja standarda
               človekovih pravic. Prekinili smo dolgoletno filozofijo tega ministrstva, da se je
               treba za večjo varnost odpovedati enemu delu človekovih pravic. Na to pač ne
               pristajamo. Verjamemo, da ni vprašanje svoboda ali varnost, ampak je svoboda in
               varnost, da ne gre za selektivno ali samovoljno uporabo policijske sile, temveč za
               enakost pred zakonom, ne glede na družbeno-ekonomsko moč ali etično pripadnost, da ne
               gre za človekove pravice ali učinkovitost, temveč za učinkovitost ob spoštovanju
               človekovih pravic. Ta načela striktno uporabljamo pri svojem delu, zato smo bistveno
               okrepili delo Direktorata za nadzor nad policijo. Bila je izvedena vrsta nadzorov nad
               delom policije, bistveno več kot v prejšnjem mandatu. Narejena je bila celostna
               sistemska analiza pritožbenih postopkov. Dani so bili normativni organizacijskih
               predlogi za spremembo<gap n="...."/><stage>/Opozorilni znak za konec razprave./</stage> Gotovo bova v naslednji
               minutah imeli čas, da nadaljujeva.</p>
            </sp>
            <sp xml:id="SDZ5-Redna-15-2010-03-24.sp185">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim, gospa Eva Irgl.</p>
            </sp>
            <sp xml:id="SDZ5-Redna-15-2010-03-24.sp186">

               <speaker>EVA IRGL:</speaker>

               <p>Najlepša hvala. Spoštovana gospa ministrica, niste mi odgovorili na konkretno
               zastavljena vprašanja. Odgovorili ste mi samo delno na tisto vprašanje, ki sem vam ga
               najavila. Vendar pa znotraj najave vprašanja sodijo tudi podvprašanja, ki jih kot
               poslanci seveda lahko zastavimo. Nanje mi niste odgovorili, ampak takšen splošen
               odgovor sem od vas tudi pričakovala.</p>
               <p>Vendar pa v zvezi z izvajanjem nalog policije je zagotovo treba reči tudi naslednje.
               Policija je pod vašim vodstvom, po mojem mnenju, zadnje čase močno politizirana za
               lastne interese. Na to napotuje tudi dejstvo iz že omenjene afere Baričevič, na kar
               mi sicer ne želite odgovarjati. Po zaslugi poročanja medijev so prišle na dan namreč
               informacije, ki kažejo na to, da je bilo postopanje policije na kraju tragičnega
               dogodka usmerjeno in vodeno z namenom, da se prikrijejo določeni obremenjujoči
               dokazi. Prav tako smo lahko v medijih prebrali vaše izjave o tem, da vas je policija
               o dogodku obvestila v roku ene ure in celo pred preiskovalnim sodnikom, kar dodatno
               vzbuja sum v neodvisnost preiskave policije. Prav tako so mediji poročali, da je bil
               še pred preiskovalnim sodnikom in državnim tožilcem obveščen tudi vaš življenjski
               sopotnik gospod Miro Senica. Da ne govorim o tem, da policija preiskovalnega sodnika
               sploh ni obvestila o okoliščinah, ki bi napotovale na sum, da bi bili psi lahko
               zlorabljeni. Zato na kraju dogodka nista bila prisotna ne dežurni preiskovalni
               sodnik, ne okrožni državni tožilec. Se pravi, vse te stvari kažejo na to, da je vedno
               bolj lahko omajano tudi zaupanje v verodostojnost, predvsem pa v neodvisnost
               preiskave. Zato vas, spoštovana ministrica, dodatno sprašujem:</p>
               <p>Ali lahko z vso odgovornostjo zatrdite, da niste nikoli, kakorkoli posegali v
               omenjeno afero, in da niste v nobenem primeru nikoli mešali javnih in zasebnih
               interesov <gap n="..."/> <stage>/Izklop mikrofona./</stage><gap n="..."/></p>
            </sp>
            <sp xml:id="SDZ5-Redna-15-2010-03-24.sp187">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospa ministrica.</p>
            </sp>
            <sp xml:id="SDZ5-Redna-15-2010-03-24.sp188">

               <speaker>KATARINA KRESAL:</speaker>

               <p>Spoštovana poslanka! Verjamem, da vas afera Baričevič zelo intrigira, zelo radi
               govorite o njej in verjamem tudi, da v interpelaciji, ki ste jo vložili, bo na voljo
               ure in ure razlogov in možnosti, da se pojasni, kdo laže in kdo govori resnico. Na
               vaše direktno vprašanje, moj direkten odgovor: Ne, na nikakršen način nisem vplivala
               na postopke v zvezi s to afero.</p>
               <p>Na hitro ste nametali kar vrsto zadev, ki naj bi jih policija naredila narobe. Pa
               vendarle, čeprav ni tema, o kateri govoriva, bi samo še enkrat spomnila na to, da je
               policija izdelala poročilo o preiskavi, ki se tiče zlorabe psov, da ga je predložila
               Okrožnemu državnemu tožilstvu, ki usmerja preiskavo, ter na podlagi tega poročilo
               predstavila javnosti.</p>
               <p>Iz poročila izhaja, da na tistem mestu ni bilo nikogar tretjega, četrtega, petega,
               bil je samo lastnik psov in njegovi psi. Poročilo je tudi povedalo, da so celotno
               dogajanje spremljale priče, ki lahko iz prve roke povedo, kaj se je zgodilo. Poročilo
               je tudi pokazalo, da psi niso bili sadirani, pokazalo je tudi, da se očitno ne da
               trditi, da so bili zlorabljeni. Vse tisto, kar se je vrtelo dneve in dneve in tedne,
               se je pojasnilo. Ampak verjamem, da bo še kar nekaj ur na voljo, da bomo o tem
               razpravljali.</p>
               <p>Kar pa se tiče preiskovalnega sodnika. Nekako ne morem mimo izjave, ki jo je dalo
               Okrožno sodišče, v katerega sklopu deluje preiskovalni sodnik, ki bi visi sicer na
               spletni strani Ministrstva za pravosodje, da je bilo obveščanje takšno, kot pač je v
               takih zadevah predvideno, da se vedno obvešča preiskovalni sodnik, da se je
               preiskovalni sodnik odločil, da ne bo šel na kraj dogajanja, da je on tudi povedal
               policiji, da bo obvestil državnega tožilca. Vse skupaj je tudi posneto, ker je bilo
               obveščanje opravljeno preko operativno-komunikacijskega centra, in mislim, da bi
               počasi ta dejstva vam res že mogla zlesti pod kožo, če ne, jih bomo pač še večkrat
               povedali, da si jih boste zapomnili. Ker sem prej ostala pri človekovih pravicah, bi
               dodala tudi, da poleg tega, da smo nadgradili direktorat, smo spremenili zakone, ki
               bodo omejevali policijska pooblastila, sprejeli nov kodeks policijske etike, vrsta
               seminarjev je bila za policiste, prvič v zgodovini jim je predaval evropski sodnik za
               človekove pravice prof. dr. Boštjan M. Zupančič in bistveno smo okrepili sodelovanje
               z varuhom človekovih pravic in z informacijsko pooblaščenko. Poleg tega pa se je
               policija odprla zunanji in raziskovalni javnosti. Delujemo odprto, transparentno,
               poslušamo mnenje zunanjih strokovnjakov, predvsem pa <gap n="..."/><stage>/Znak za konec
               razprave./</stage><gap n="..."/></p>
            </sp>
            <sp xml:id="SDZ5-Redna-15-2010-03-24.sp189">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Imate postopkovni predmet? Gospa Irglova, prosim.</p>
            </sp>
            <sp xml:id="SDZ5-Redna-15-2010-03-24.sp190">

               <speaker>EVA IRGL:</speaker>

               <p>Najlepša hvala. Najprej moram gospe ministrici povedati, da jaz vsekakor nisem
               nobenih dejstev nametala, ampak sem jih nanizala, tako kot je bilo večkrat nanizano
               že tudi v samih medijih. Želim predlagati razširjeno razpravo o odgovoru ministrice,
               saj menim, da je nekaj več treba reči o politizaciji policije, kar vodi lahko tudi v
               kršenje človekovih pravic.</p>
               <p>Spoštovana ministrica, zagotovo je dejstvo, da niste prva predsednica koalicijske
               stranke, ki ima v javnosti težave z verodostojnostjo zaradi mešanja javnih in
               zasebnih interesov. Ponavlja se vam namreč sindrom Golobič. V tem mandatu vas javnost
               pozna po eni strani zaradi prejemanja laskavih nazivov, po drugi strani pa po
               vpletenosti tako ali drugače v različne sporne odločitve, ki znižujejo standarde,
               vezane na pojem pravne države in varovanje človekovih pravic <gap n="..."/></p>
            </sp>
            <sp xml:id="SDZ5-Redna-15-2010-03-24.sp191">

               <speaker>PREDSEDNIK DR. PAVEL GANTAR:</speaker>

               <p>Gospa Irgl, to ni povezano z vašim poslanskim predlogom in ministrica ne more več
               odgovarjati na vaše nove navedbe. Prosim.</p>
            </sp>
            <sp xml:id="SDZ5-Redna-15-2010-03-24.sp192">

               <speaker>EVA IRGL:</speaker>

               <p>Jaz ne navajam v tem trenutku nič novega, ampak samo <gap n="..."/></p>
            </sp>
            <sp xml:id="SDZ5-Redna-15-2010-03-24.sp193">

               <speaker>PREDSEDNIK DR. PAVEL GANTAR:</speaker>

               <p>Seveda navajate.</p>
            </sp>
            <sp xml:id="SDZ5-Redna-15-2010-03-24.sp194">

               <speaker>EVA IRGL:</speaker>

               <p><gap n="..."/> utemeljujem, zakaj je treba, da spregovorimo o tej tematiki, o politizaciji
               policije, ki posledično lahko vodi tudi v kršenje človekovih pravic.</p>
               <p>Ampak če mi ne dovolite govoriti o tem, potem bom rekla samo še naslednje. Dobrih
               rezultatov, koristnih za državo v tem letu na področju notranjih zadev, ni bilo prav
               veliko. Dejstvo je, da na notranjem ministrstvu imamo na področju uradnih evidenc
               neke vrsto razsulo, število izbrisanih se je pod vašim vodenjem zlahka povečalo za
               7.000, kar kaže na izkoriščanje položaja za očitno pridobivanje volivcev vaše
               stranke. Seveda ste bili sami tudi v različnih spornih zadevah prisotni. Sama pa
               menim, da na takšnem položaju je treba biti še toliko bolj pozoren, saj se v javnosti
               lahko hitro ustvari vtis<gap n="..."/></p>
            </sp>
            <sp xml:id="SDZ5-Redna-15-2010-03-24.sp195">

               <speaker>PREDSEDNIK DR. PAVEL GANTAR:</speaker>

               <p>Gospa Irglova, izrekam vam drugi opomin. Greste popolnoma mimo teme, ki je bila
               najavljena, in vas prosim, da se držite proceduralnega predloga, sicer vam bom v
               naslednjem odvzel besedo. Prosim.</p>
            </sp>
            <sp xml:id="SDZ5-Redna-15-2010-03-24.sp196">

               <speaker>EVA IRGL:</speaker>

               <p>Gospod predsedujoči, jaz vidim, da v tej državi praktično ne smemo ničesar več
               izreči, če nismo iz prave politične opcije. Verjetno je zaradi tega treba tudi
               ukiniti generalno državno tožilko, ker je želela priti stvari do dna. Ne bom več
               postavljala dodatnih vprašanj, tudi ne bom več argumentirala, bom pa samo rekla, da
               si ta Državni zbor zasluži razširjeno razpravo po drugem odstavku 246. člena
               Poslovnika in da opravi razširjeno razpravo o odgovoru ministrice za notranje zadeve.
            </p>
            </sp>
            <sp xml:id="SDZ5-Redna-15-2010-03-24.sp197">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanke Eve Irgl, da Državni zbor na naslednji seji opravi
               razpravo o odgovoru ministrice za notranje zadeve Katarine Kresal na njeno poslansko
               vprašanje, bo Državni zbor odločil v petek, 26. marca 2010, v okviru glasovanj.</p>
               <p>Mag. Radovan Žerjav bo postavil poslansko vprašanje ministru za okolje in prostor dr.
               Roku Žarniću.</p>
            </sp>
            <sp xml:id="SDZ5-Redna-15-2010-03-24.sp198">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik.</p>
               <p>Spoštovani gospod minister, v petek, 12.3.2010, ste na svoji novinarski konferenci na
               presenečenje mnogih, predvsem pa gospodarstvenikov, objavili seznam, kot ste dejali,
               največjih onesnaževalcev v Sloveniji, ki žal še niso prejeli tako imenovanega
               okoljevarstvenega dovoljenja za opravljanje dejavnosti v skladu z Zakonom o okolju in
               IPPC direktivo.</p>
               <p>Na tem seznamu se je znašlo nekaj zelo pomembnih gospodarskih družb: Acroni, Metal
               Ravne, Steklarna Hrastnik, Cinkarna Celje, Kemiplas in Nafta Petrokem, ki mimogrede
               skupaj zaposlujejo nekaj več kot 5000 ljudi. Kot najbrž veste, je bilo treba vlogo za
               izdajo okoljevarstvenega dovoljenja ministrstvu predložiti do oktobra leta 2006.
               Ministrstvo za okolje in prostor pa bi moralo vseh približno 160 vlog, toliko imamo v
               Sloveniji IPPC zavezancev, pregledati in okoljevarstvena dovoljenja izdati do konca
               leta 2007. To se žal ni zgodilo. Vso odgovornost in tudi morebitne posledice za
               Republiko Slovenijo morajo prevzeti zaposleni na Agenciji Republike Slovenije za
               okolje. Nikakor ne morejo in ne smejo to odgovornost prevzeti omenjene gospodarske
               družbe, ki so v pripravah na pridobitev okoljevarstvenega soglasja naredile velike
               korake naprej pri odnosu do okolja in investirale veliko denarja za zagotavljanje
               najboljših razpoložljivih tehnologij, če hočete BAT tehnologij. Zdaj pa jih minister
               kar na lepem obsodi, brez kakršnihkoli argumentov, in zagrozi z zaprtjem, češ, da so
               lastniki oziroma uprave neodgovorni. S tem se je tem družbam v tej
               finančno-gospodarski krizi naredila nepopravljiva gospodarska škoda.</p>
               <p>Zato vas, spoštovani gospod minister, sprašujem:</p>
               <p>Kaj vas je vodilo, da ste storili korak, s katerim ste povzročili tem gospodarskim
               družbam hudo in nepopravljivo škodo?</p>
               <p>Kakšni so argumenti za to dejanje?</p>
               <p>Kdaj bodo te gospodarske družbe končno dobile okoljevarstvena dovoljenja?</p>
               <p>Hvala lepa.</p>
            </sp>
            <sp xml:id="SDZ5-Redna-15-2010-03-24.sp199">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, minister za okolje in prostor, dr. Roko Žarnić.</p>
            </sp>
            <sp xml:id="SDZ5-Redna-15-2010-03-24.sp200">

               <speaker>DR. ROKO ŽARNIĆ:</speaker>

               <p>Hvala lepa. Spoštovani gospod predsednik, spoštovane poslanke in poslanci, spoštovani
               gospod poslanec!</p>
               <p>Veseli me, da je to vprašanje danes na vrsti, kajti omogoča mi bolj podrobno
               razčistiti in razjasniti nekatere zadeve, ki nas vse zanimajo. Rad bi tudi rekel, da
               ne obžalujem besed, vendar nisem nikogar obsodil, niti nisem komurkoli zagrozil. Če
               greste poslušat in pogledat kakšno izjavo sem dal, bo to jasno. Vnaprej ni možno
               povedati, katere družbe bodo dobile okoljevarstveno soglasje in dovoljenje in katere
               ne. Nisem rekel, da ne bodo dobile, vendar so v postopkih še posebej opozorjene na
               to. Kdo bo dobil, je odvisno od dodatnih dokazil in utemeljitev z njihove strani. Te
               utemeljitve morajo jasno pokazati, da so izpolnili vse zahteve, saj ugotovitveni
               postopki še vedno tečejo. Dejstvo je, da so bili omenjeni le tisti, pri katerih
               podatki iz vloge ali dopolnitve vloge ne izkazujejo nedvoumno, da so izpolnjeni vsi
               pogoji za pozitivno odločitev. Ne bom šel v detajle, če želite, vam bomo lahko
               dostavili v pisni obliki, lahko interno, kakorkoli želite, imamo za vse naštete
               zadeve.</p>
               <p>In naj nekoliko pojasnim še ozadje tega. Vse odločbe bodo izdane do junija, kot je
               bilo odgovorjeno na tožbo Evropskega sodišča in ne moremo prejudicirati pozitivni ali
               negativni izhod. Moram pa povedati, da bi najbolj želel, da bi vseh 5.000 delavcev
               lahko naprej delalo in imelo zagotovljene službe, zato morajo tudi njihovi lastniki
               in vodstvo poskrbeti z zadovoljevanjem nekih zahtev. Tudi mi ni vseeno, da z enega
               pbmočja Slovenije dnevno ali mesečno dobivam opomine župana glede enega objekta, ki
               je tudi na tem seznamu. Tudi tisti objekt, ne rečemo, nikoli nismo rekli, da ne bo
               dobil dovoljenja, pa četudi je izredno v medijih uporabljan.</p>
               <p>Sedaj pa še nekoliko o zamudah. Zamude niso nastale v mojem mandatu, niti mojega
               predhodnika, pa tudi prejšnji niso bili krivi za zamude. Implementacija evropske
               zakonodaje je pri nas tekla nekoliko počasneje. Za to ne krivim nobenega od
               ministrov, da sem čisto jasen.</p>
               <p>Ko so bile vloge vložene, ko je čas začel teči, je bilo 70 področij predpisov
               spremenjenih, vendar ne po krivdi ministrstva. Spremembe so se dogajale ves čas,
               vendar najbolj intenzivno v obdobju 2007-2008, zato sem rekel, da ne krivim ministra,
               ki je bil takrat na mojem mestu. Spremembe so bistveno vplivale na dinamiko izvajanja
               dovoljenj in je to pomenilo dodatna dopolnjevanja vlog in dodaten napor za podjetja,
               ker se je bilo treba prilagoditi novim zahtevam.</p>
               <p>Sedaj pa še o dinamiki. Do sedaj je izdanih 121 dovoljenj za industrijske zavezance.
               V mandatu te vlade, v 15 mesecih, je bilo izdanih 59 dovoljenj za obstoječe
               industrijske IPPC naprave, v letih 2006, 2007, 2008 pa približno enako število, 62.
               Vendar zopet rečem, ne krivim ne kolegov, ki so bili takrat, ne njihovega tedanjega
               šefa, zato lahko rečemo, da gre več ali manj za objektivne vzroke. Pospešili so
               dinamiko. Do junija bobo dovoljenja zunaj.</p>
            </sp>
            <sp xml:id="SDZ5-Redna-15-2010-03-24.sp201">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim, mag. Radovan Žerjav.</p>
            </sp>
            <sp xml:id="SDZ5-Redna-15-2010-03-24.sp202">

               <speaker>MAG. RADOVAN ŽERJAV:</speaker>

               <p>Spoštovani gospod minister! To kar ste storili, ne bi smeli storiti, da ste javno
               obtožili ta podjetja. Tega preprosto niste smeli storiti, ker ta podjetja danes
               poslujejo v zaostrenih ekonomskih okoliščinah. Ta podjetja morajo iti na banko po
               likvidnostna sredstva. Si vi predstavljate, kako lahko pride taka gospodarska družba
               na banko in zaprosi za finančna sredstva za razvojne tehnološke projekte, ko jim
               minister v ozadju grozi z zaprtjem? Na osnovi česa bo dobila ta likvidnostna
               sredstva? Se zavedate, kaj ste storili?</p>
               <p>In še nekaj, gospod minister. Sam osebno sem se v tej družbi, o kateri govorite,
               ukvarjal s to problematiko. Sam sem pripravljal vlogo, štirje fascikli, pol metra
               dokumentacije in še dopolnilo je bil dodatni fascikel. Trdim, da so vse emisije v
               skladu s standardi, to vi dobro veste, uredile so se čistilne naprave, uredile so se
               emisije v zraku, v tla, v pronicanje in tako naprej in tako dalje, fugitivne emisije.
               Vse je bilo urejeno. Več kot dvajset milijonov evrov je firma vložila v to, da
               pridobi okoljevarstveno soglasje. Zdaj pa kar tako čez palec zagrozimo, da bomo firmo
               zaprli, ne da bomo eno firmo, kar nekaj, s pet tisoč zaposlenimi. Ali to pomeni,
               tisto, kar ne bo zaprla finančno-gospodarska kriza, tisto bomo pa zapirali kar sami?
               Pa kam gremo v tej državi? Ali se zavedamo, kaj delamo? Jaz se strinjam, tisto, kar
               je narobe in kjer emisije niso v skladu in tako naprej in tako dalje, kar ni
               sprejemljivo za okolje, absolutno. Ne pa kar tako pa dolgem in po čez. To pa ni
               korektno in ni pošteno.</p>
            </sp>
            <sp xml:id="SDZ5-Redna-15-2010-03-24.sp203">

               <speaker>PREDSEDNIK DR. PAVEL GANTAR:</speaker>

               <p>Prosim, minister.</p>
            </sp>
            <sp xml:id="SDZ5-Redna-15-2010-03-24.sp204">

               <speaker>DR. ROKO ŽARNIĆ:</speaker>

               <p>Hvala lepa ampak jaz bi še enkrat povedal, nikomur nisem zagrozil. Če kot detajl
               lahko povem, zgodilo se je že, da je ena od firm v preteklem obdobju dobila negativno
               soglasje in je nato stvari odpravila in je dobila pozitivno soglasje. Se pravi,
               omenjanje tega in spodbujanje k večji odzivnosti ne pomeni nobene grožnje, mogoče
               celo pomoč pri pridobivanju kreditov za odpravo teh pomanjkljivosti.</p>
            </sp>
            <sp xml:id="SDZ5-Redna-15-2010-03-24.sp205">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev? Imate postopkovni predlog? Prosim, mag. Radovan
               Žerjav.</p>
            </sp>
            <sp xml:id="SDZ5-Redna-15-2010-03-24.sp206">

               <speaker>MAG. RADOVAN ŽERJAV:</speaker>

               <p>Jaz bi želel, da v zvezi s tem odgovorom razpravljamo v Državnemu zboru v skladu z
               drugim odstavkom 246. člena, ker menim, da je bila storjena velika poslovna škoda tem
               gospodarskim družbam tako znotraj Slovenije kot tudi zunaj Slovenije. To, kar pove
               minister Republike Slovenije, to ni kar tako, to berejo poslovni partnerji teh
               gospodarskih družb. In to tem gospodarskim družbam definitivno škodi. Škodi jim v
               pogovorih z bankami. Te gospodarske družbe imajo v načrtih investicije, pogovarjajo
               se z bankami. Na takšen način preprosto ne moremo komunicirati in si ne smemo
               dovoliti, da bomo kar tako čez medije neke pomembne gospodarske družbe tako ali
               drugače obtoževali. Hvala lepa.</p>
            </sp>
            <sp xml:id="SDZ5-Redna-15-2010-03-24.sp207">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca mag. Radovana Žerjava, da Državni zbor opravi
               razpravo o odgovoru ministra za okolje in prostor dr. Roka Žarnića na njegovo
               poslansko vprašanje, bo Državni zbor odločal v petek, 26. marca 2010, v okviru
               glasovanj.</p>
               <p>Franco Juri bo postavil poslansko vprašanje ministru za promet dr. Patricku Vlačiču.
               Prosim.</p>
            </sp>
            <sp xml:id="SDZ5-Redna-15-2010-03-24.sp208">

               <speaker>FRANCO JURI:</speaker>

               <p>Hvala za besedo, gospod predsednik. Spoštovani minister! Preiskava zoper poslanca
               Slovenske nacionalne stranke, ki se odvija, je opozorila med drugim na nekatere
               sporne oziroma nejasne vidike v zvezi z načrtovanjem logističnih centrov Luke Koper v
               zaledju. Po poročanju medijev in tudi nekaterih obče znanih dejstvih, revizija
               poslovanja Luke Koper, ki je bila zaupana mednarodni revizijski hiši Price Woterhouse
               Coopers, ni posegla v revizijo poslov, ki so bili povezano z načrtovanjem
               logističnega centra na Orleški gmajni, oziroma ni imela ali naj ne bi imela
               pooblastil za natančnejše ocenjevanje le-teh.</p>
               <p>Dosedanje razlage, pojasnjevanje Ministrstva za promet in predsednika uprave Luke
               Koper javnosti do sedaj niso povsem prepričale. Izbruh afere s preprodajo zemljišč na
               Orleški gmajni oziroma nakupa zemljišč s strani Luke Koper pa razkriva spornost ali
               vsaj domnevno spornost izvedbe načrtov za navedene logistične centre.</p>
               <p>Pristojnega ministra zato sprašujem: Zakaj glede na sprejete sklepe nadzornikov,
               revizorjem ni bilo izdanih ustreznih pooblastil tudi za natančen pregled načrtovanja
               teh logističnih centrov?</p>
               <p>Gre za logistične centre v zaledju Luke Koper, tako na Krasu kot tudi tistih bolj
               oddaljenih.</p>
               <p>Kakšni so bili razlogi, da nadzorniki niso potrdili tudi uvedbe revizijskega postopka
               za omenjeno načrtovanje logističnih centrov? Kdaj, če se bo, se bo omenjena revizija
               tudi izvedla? Hvala.</p>
            </sp>
            <sp xml:id="SDZ5-Redna-15-2010-03-24.sp209">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim minister za promet, dr. Patrick Vlačič.</p>
            </sp>
            <sp xml:id="SDZ5-Redna-15-2010-03-24.sp210">

               <speaker>DR. PATRICK VLAČIČ:</speaker>

               <p>Hvala, spoštovani poslanec! Se spomnite, malo zatem, ko smo prevzeli odgovornost za
               vodenje Vlade in jaz tega ministrstva, se je pojavilo v javnosti veliko informacij o
               tem, da naj bi bilo poslovanje Luke Koper v preteklih štirih letih takšno, da bi bilo
               dobro, da je predmet posebne revizije. Kot lastnik, kot predstavnik lastnika sem na
               Vladi predlagal, da se na skupščini s posebno revizijo pregleda poslovanje, kot
               nalaga zakon, za vse posle, za pet let za nazaj, še posebej pa smo potem našteli
               taksativno, če me spomin ne vara, mislim, da je bilo približno 12 alinej, oprostite,
               če se ta trenutek ne spomnim vseh, med katerimi so bili tudi zaledni terminali. Bila
               je zagotovo Orleška gmajna eksplicitno našteta kot posel. Od takrat naprej je bila
               skupščina, na skupščini je bil, ker se je pojavil dvom, v prvo predlaganega
               revizorja, potrjen z našimi glasovi drugi revizor, Price Waterhouse Coopers, kot ste
               pravilno ugotovili. Od takrat naprej mi kot lastnik neposredno v sami reviziji ne
               sodelujemo. Zato mogoče to vprašanje prihaja dva dni prezgodaj, ker bomo kot lastnik
               lahko na skupščini ta vprašanja, ki jih vi sedaj postavljate, postavljali v petek.
               Tudi jaz bi rad vedel odgovore na vprašanja, ki jih vi postavljate. Mi smo kot
               lastnik zelo jasno in taksativno po alinejah našteli posle, ki naj bodo pregledani.
               Ali so vsi ti posli v končnem poročilu ali ne, ta trenutek je javno znano, da vsi
               niso, in tudi jaz tako kot vi želim zelo natančno vedeti, zakaj vsega tega tam ni in
               pričakujem te odgovore v petek. In verjemite samo eno stvar, da je v mojem interesu,
               kot interesu lastnika, da bo zelo transparentno in jasno, da bodo vsi tisti posli, ki
               smo jih kot lastniki želeli, da bodo pregledani, da bodo dejansko tudi pregledani. Če
               pa sprašujete o samih zalednih terminalih, kot strokovnem vprašanju, potem pa lahko
               povem samo to, da je načrtovanje zalednih terminalov običajna praksa pri poslovanju
               pristanišč, da jih ima Rotterdam, da jih ima Hamburg, da jih ima Antwerpen, da jih
               ima Trst, da jih imajo Benetke in da se marsikdo v Sloveniji strokovno mogoče ne
               strinja z zalednimi terminali, in je to popolnoma legitimno nestrinjanje, pa vendarle
               je to danes v oskrbovalni verigi običajen način poslovanja.</p>
               <p>Kar pa se konkretno tiče posameznih zalednih terminalov, kako je prišlo do nakupa
               zemljišč, kdo je o tem odločal, kdo je sprejemal odločitve in tako naprej, na ta
               vprašanja pa želim tudi jaz odgovor. Kot pravim, v petek je skupščina, v petek bomo
               tudi mi kot lastniki terjali marsikatera pojasnila in jih tudi z veseljem
               pričakujemo.</p>
            </sp>
            <sp xml:id="SDZ5-Redna-15-2010-03-24.sp211">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Gospod Juri.</p>
            </sp>
            <sp xml:id="SDZ5-Redna-15-2010-03-24.sp212">

               <speaker>FRANCO JURI:</speaker>

               <p>Se zahvaljujem ministru za ta odgovor. Sam ve, da sem bil že od samega začetka
               mandata te vlade med najglasnejšimi zagovorniki revizije in popolne transparentnosti
               poslovanja Luke Koper kot pretežno gospodarske družbe v državni lasti. Mi bomo vsi z
               zanimanjem počakali do petka. Zanimivo bo vedeti, kje se je izgubila priložnost, da
               bi revizija dejansko ugotovila nekaj, kar je, žal, ugotovila šele kriminalistična
               preiskava. In ta praznina pri reviziji, ob kateri smo vsi pričakovali, da nam bo
               podala nekaj konkretnih odgovorov, postavlja kar nekaj vprašanj. Danes beremo v
               tisku, da je prišlo do pogumnih poslov tudi v zvezi s TTI-jem in z drugimi projekti
               logističnih centrov v zaledju.</p>
               <p>Mene zanima, gospod minister:</p>
               <p>Če bo ugotovljena tudi kakšna konkretna odgovornost pri tem, ali boste ukrepali tudi
               na politični ravni?</p>
            </sp>
            <sp xml:id="SDZ5-Redna-15-2010-03-24.sp213">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp214">

               <speaker>DR. PATRICK VLAČIČ:</speaker>

               <p>Hvala lepa.</p>
               <p>Odgovor je kratek: Ja.</p>
               <p>Kar pa se tiče, zdaj sem dobil še enkrat posle, ki smo jih v prvi skupščini
               predlagali, pa dovolite, da preberem: preveritev vodenja poslov družbe v obdobju
               zadnjih 5-ih let, vseh poslov zadnjih petih let, kot določa Zakon o gospodarskih
               družbah, s poudarkom na poslih v zvezi s prodajo vseh kapitalskih naložb, gradnjo
               nove poslovne stavbe, odkupom in rušenjem skladišč na potniškem terminalu v Kopru, z
               nakupom nepremičnin na območju terminala BTC in Orleške gmajne v Sežani, s posli s
               podjetjema Premik - Net, Grafist in Bril z izdelavo projektne dokumentacije za
               pokritje terminala za razsuti tovor, z nakupom poslovnega deleža v slovaškem podjetju
               TT Invest, z ustanovitvijo in kreditiranjem vseh novonastalih podjetij v tem obdobju,
               smiselnostjo nakupa obalnih dvigal za podaljšanje prvega pomola, s stroškovno
               smiselnostjo nakupa vseh nepremičnin v navedenem obdobju, s stroškovno upravičenostjo
               vodenja investicij, z upravičenostjo plačila kavcije in vračilo sredstev za
               sprostitev ladij v lasti družbe Pašnjak d.o.o., s podaljšanjem prvega pomola, z
               izgradnjo ankaranske vpadnice.</p>
               <p>Mislim, da smo takrat skupaj nabrali vse tisto, kar bi tako ali drugače lahko bilo
               sporno, in pričakujem odgovore revizorja na to, kar smo takrat kot lastnik zahtevali.
            </p>
            </sp>
            <sp xml:id="SDZ5-Redna-15-2010-03-24.sp215">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Branko Marinič bo postavil vprašanje ministru za promet gospodu Vlačiču.</p>
               <p>Prosim.</p>
            </sp>
            <sp xml:id="SDZ5-Redna-15-2010-03-24.sp216">

               <speaker>BRANKO MARINIČ:</speaker>

               <p>Hvala lepa za besedo. Lepo pozdrav vsem skupaj. Spoštovani minister za promet!</p>
               <p>Kar nekaj besed je danes že bilo v tem parlamentu na temo o železnicah, pa naj bo
               tudi moje današnje poslansko vprašanje v zvezi s Slovenskimi železnicami. Sloveniji
               grozi ustavitev kohezijskih sredstev zaradi nespoštovanja evropske železniške
               zakonodaje. O tem ste se 16. marca letos pogovarjali z evropskim komisarjem za
               promet. Slednji je povedal, da bo v postopku kršenja zakonodaje na tem področju
               obravnaval vse države enako in pošteno. Gre torej za 21 držav. Seveda je med temi 21
               državami Slovenija verjetno med tistimi manjšimi, če ne celo najmanjša. In prav
               Sloveniji bi lahko vzeli, velikim verjetno nimajo kaj. Zanima me: Kaj konkretno krši
               Slovenija, ki se ji očita nespoštovanje železniške zakonodaje?</p>
               <p>Zanima me tudi: Za kakšno višino sredstev gre? Omenja se namreč kar visok znesek. To
               za Slovenijo ogromno pomeni, 440 milijonov evrov. Zanima me tudi: Kakšne aktivnosti
               peljete na vašem ministrstvu, da do ustavitve kohezijskih sredstev ne bi prišlo?</p>
               <p>Torej gre za pomembne zadeve, ki bi jih v sedanjem času in pa v sedanjih razmerah
               bilo obravnavati prioritetno, zato sem prepričan, da boste pri mojih konkretnih
               vprašanjih tudi konkretno odgovorili, da bi tako parlament dobil jasne odgovore na
               jasno zastavljena vprašanja. Gre za, ponovno poudarjam, pomembne stvari in zato tudi
               pričakujem konkretne odgovore. Hvala v naprej.</p>
            </sp>
            <sp xml:id="SDZ5-Redna-15-2010-03-24.sp217">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp218">

               <speaker>DR. PATRICK VLAČIČ:</speaker>

               <p>Hvala, predsedujoči. Najprej dovolite še enkrat, da izrazim zadovoljstvo in veliko
               veselje za tako podporo zakonu, ker mislim, da je res pomemben in bo bistveno
               izboljšal vlaganje v železniško infrastrukturo v naslednjih letih. To, kar je danes
               Državni zbor sprejel, se mi zdi kar en zgodovinski dogodek.</p>
               <p>V okviru izvajanja prvega železniškega paketa se Sloveniji očitajo pri prenosu
               direktiv kršitve na naslednjih področjih: neodvisnost bistvenih funkcij je prva
               stvar. Komisija meni, da kljub formalnemu prenosu funkcije odločanja o zaračunavanju
               uporabnin za uporabo infrastrukture na našo javno agencijo za železniški promet je
               upravljavec še vedno preveč vključen v ta proces, in sicer prek priprave voznih
               redov, pri čemer se ne izvajajo zaščitni ukrepi, ki bi zagotovili, da so deli družbe,
               ki so vključeni v bistvene funkcije, neodvisni od delov, ki izvajajo druge dejavnosti
               Slovenskih železnic, berite prevoznika. Ukrep na tem področju bo, da bomo ta del
               upravljavca železniške infrastrukture s spremembo zakonodaje, bodisi s popolno
               ločitvijo ali pa z organiziranostjo holdinške oblike, kakorkoli že, o tem potekajo
               odgovori ravno v teh dneh, izvzeli iz podjetja in na ta način odstranili to, kar je
               očitek Evropske komisije glede tega konkretnega vprašanja.</p>
               <p>Drugi očitek je zaračunavanje uporabnin za železniški dostop. Po mnenju komisije v
               slovenski zakonodaji ni določb za izvajanje členov direktive, ki se nanašajo na
               pobude, s katerimi bi upravljavci infrastrukture zniževali stroške zagotavljanja
               infrastrukture in višine uporabnin za dostop. Ukrep o izvajanju spodbud je tesno
               povezano z rešitvijo vprašanja ločitve upravljavca infrastrukture od prevoznika. Cilj
               pravil o spodbudah je predvsem o tem, da se del prihrankov, do katerih pride zaradi
               racionalnejšega upravljanja in uporabe infrastrukture, odrazi v nižjih uporabninah.
               Tudi to bo urejeno z organiziranostjo. S spremembami zakona o železniškem prometu se
               bo torej zagotovila možnost zagotavljanja spodbud kot tudi vzpostavila osnova, da se
               te spodbude vgradijo v večletne pogodbe za vzdrževanje infrastrukture.</p>
               <p>V slovenski zakonodaji po mnenju komisije ni določb, ki bi omogočale spodbujanje
               prevoznikov in upravljavca infrastrukture k zmanjševanju motenj in izboljševanju
               kakovosti izvedbe železniškega omrežja z ustreznim načrtom izvedbe. Ukrep: v področni
               zakonodaji se bo vgradila določba, ki bo infrastrukturnemu upravljavcu predpisovala
               uvedbo shem učinkovitosti. Sama metodologija pa bo predpisana v podzakonskem aktu, ki
               bo objavljen takoj, ko bo pripravljen predpis oziroma spremenjeni zakon.</p>
               <p>Nato je tukaj uporabnina, določena v višini mejnih stroškov. Komisija meni, da
               uporabnina, ki se zaračunava za javno železniško infrastrukturo, presega stroške,
               nastale neposredno pri izvajanju železniške storitve. Metoda, ki jo uporablja
               slovenski organ za zaračunavanje uporabnine, tako ne izpolnjuje zahtev iz direktive,
               po kateri morajo biti uporabnine za dostop po tirih enake stroškom, ki nastanejo
               neposredno pri izvajanju storitve. Verjetno se spomnite, da naša uporabnina je
               izračunana nekako podobno, kot je uporabnina za ceste oziroma cestnine. Ukrep
               pripravljamo metodologijo, ki bo odpravila nepravilnosti na tem področju in bo v
               skladu z evropsko zakonodajo.</p>
               <p>Regulatorni organ je naslednji očitek. Neodvisnost regulatornega organa, v Sloveniji
               namreč funkcijo regulatornega organa opravlja Ministrstvo za promet oziroma del
               Ministrstva za promet. Če na kratko povem, ukrep bo, da je Vlada Republike Slovenije
               sprejela sklep za prenos sektorja za opravljanje funkcije regulatornega organa z
               našega ministrstva na Agencijo za pošto in elektronske komunikacije Republike
               Slovenije, ki je tudi nekakšen regulator. Razlog je pa zelo enostaven, gre za to, da
               ne želimo zdaj ustvariti en organ, ki mora spet dobiti direktorja, pa tajnico, pa
               kadrovsko službo, pa pravno službo, pa finančno službo, ampak da enostavno bolj
               racionalno dva organa združimo. Ta bo seveda popolnoma samostojno deloval in
               uporabljal storitve režije te agencije.</p>
            </sp>
            <sp xml:id="SDZ5-Redna-15-2010-03-24.sp219">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite.</p>
            </sp>
            <sp xml:id="SDZ5-Redna-15-2010-03-24.sp220">

               <speaker>BRANKO MARINIČ:</speaker>

               <p>Hvala za te delne odgovore. Jaz moram povedati, da sem pričakoval čisto konkretno
               terminski načrt sprejemanja ustrezne zakonodaje, ki jo pravzaprav očita evropska
               komisija, ki zelo budno spremlja dogajanje pri implementaciji zakonodaje na
               železnicah. In tukaj že kar nekaj časa evropska komisija opozarja na to neupoštevanje
               in pa implementacijo evropske železniške zakonodaje. Mislim, da že od lanskega leta,
               od oktobra, ko je bil prvi opomin. Če seveda ne bo ministrstvo tega v terminskem
               planu, ki mora biti zelo zgoden, zelo hiter, opredelilo, potem se bojim, da bi zadeva
               lahko prišla tudi do evropskega sodišča, takrat bo pa zagata verjetno malo težja,
               vsaj kar zadeva Slovenijo.</p>
               <p>Ve se in tukaj ni treba veliko čakati, da je z včlanitvijo železnic Slovenije v EU
               javni dostop do železniške infrastrukture kogar koli in tukaj uporabnina bi morala
               biti natanko definirana, od tistega, kar evropska komisija očita, da smo premalo
               oziroma da je premalo ločena agencija, ki to pobira, se mi zdi, da bi tukaj bilo
               treba ukrepati takoj in da bi dobili jasen odgovor, kdaj bo ta zakonodaja po
               terminskem planu sprejeta, da Slovenija resnično ne bi izgubila 440 milijonov evrov.
               Kaj to pomeni, je seveda drugo vprašanje. Pomeni pa verjetno zaustavitev nekega
               razvojnega koraka, ki ga napoveduje ministrstvo, ko gre za pristop k začetku
               izgradnje drugega tira med Koprom-Divačo in še kakšnega drugega.</p>
            </sp>
            <sp xml:id="SDZ5-Redna-15-2010-03-24.sp221">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp222">

               <speaker>DR. PATRICK VLAČIČ:</speaker>

               <p>Spoštovani poslanec, če bi me vprašali za časovnice v vprašanju, bi jih pripravil.
               Ker ste me vprašali, katere so kršitve, pa kakšni so predvideni ukrepi, sem vam zato
               tako odgovoril. Mi se bomo potrudili, da bomo vse pravočasno naredili, mi smo tudi
               odgovorili na uradni opomin. Tudi ta moj razgovor s komisarjem je bil namenjen ravno
               temu, da se pogovoriva nekoliko o teh zadevah, ki so del uradnih opominov. In najin
               razgovor je bil zelo dober. In verjemite, da bom zelo, zelo natančno spremljal, da ne
               bo prišlo do tega, da bi Slovenija dobila zaustavitev sredstev. Da pa ta nevarnost v
               vseh 21 obstaja, pa je resna nevarnost. Mi bomo naredili vse, da bomo zahteve iz
               evropske komisije čim prej izpolnili, da bi odstranili to nevarnost, da se bi ta
               sredstva zaustavila. V eni državi so se že zaustavila, sicer je potem prišlo do umika
               zaustavitve, šlo je za Slovaško, pa vendarle se zavedam tega in počnemo vse, kar je v
               naši moči, da te stvari čim prej uredimo.</p>
            </sp>
            <sp xml:id="SDZ5-Redna-15-2010-03-24.sp223">

               <speaker>PODPREDSEDNIK FRANCE CUKJATI:</speaker>

               <p>Hvala. Imate proceduralni predlog, gospod Marinič? Izvolite.</p>
            </sp>
            <sp xml:id="SDZ5-Redna-15-2010-03-24.sp224">

               <speaker>BRANKO MARINIČ:</speaker>

               <p>Glede na pomembno vsebino, ne gre tu za politizacijo, ne gre za nabiranje političnih
               točk, ampak gre za zelo resno zadevo, zato predlagam, da bi Državni zbor o vsebini
               tega odgovora ministra na moje poslansko vprašanje razpravo opravil v skladu z drugim
               odstavkom 246. člena Poslovnika Državnega zbora.</p>
               <p>Naj to tudi utemeljim. Ob vsem tem, kar je minister povedal veliko stvari je ostalo
               odprtih, v teh minutkah, ki jih imava odmerjene, tako jaz kot poslanec in tako vi kot
               minister, imava premalo časa, da bi soočila nekatere pomembne stvari, ki se na
               področju železnic obetajo tudi v prihodnje.</p>
               <p>Jaz si iskreno želim, verjetno tudi Vlada, da bi vendarle naredili pomemben korak pri
               razvoju železnic v vseh ozirih, tako na področju infrastrukture kot na področju
               opravljanja storitev. Ker v vsebini tega mojega poslanskega vprašanja gre nenazadnje
               tudi za to, ali bodo Slovenske železnice v prihodnje, če se bodo razvijale ali če do
               ukinitve sredstev pride, lahko uspešno kosale na trgu prevoznih storitev nacionalnega
               prevoznika železnic. Gre za zelo resno vprašanje, gre za slovenski nacionalni interes
               in gre ne nazadnje tudi za Slovenijo kot takšno, ki je vpeta na pomembni poti petega
               in pa desetega prometnega koridorja. Glede na to, da se pripravlja tudi zunanja
               inštitucija, ki bo pomagala usmerjati strateške usmeritve železnic in pa nenazadnje
               tudi ministrstvo, da bi železnice prišle v nekega nacionalnega modernega prevoznika,
               ki bi lahko opravljal svoje storitve tako, kot jih opravljajo denimo Švicarji, naši
               sosedje Avstrijci, Nemci, pa tudi italijanski železničarji, ne bi pa bilo prav, da bi
               se postavili na stran tistih evropskih držav, ki so hitele s spremembo zakonodaje ali
               pa so čakale in so potem bile stisnjene v kot in jih je danes pripeljalo to v
               bankrot. Samo poglejmo, kaj se je zgodilo romunskim železnicam, in še katerim na
               vzhodni strani Evrope.</p>
               <p>Zato predlagam, tako kot sem dejal, da bi o vsebini tega odgovora opravili širšo
               obravnavo o problematiki, na katero se je nanašalo tudi to poslansko vprašanje.</p>
            </sp>
            <sp xml:id="SDZ5-Redna-15-2010-03-24.sp225">

               <speaker>PODPREDSEDNIK FRANCE CUKJATI:</speaker>

               <p>Hvala. O predlogu poslanca gospoda Mariniča, da Državni zbor na naslednji seji opravi
               razpravo o odgovoru ministra za promet na njegovo poslansko vprašanje, bo Državni
               zbor odločil v petek, 26. marca 2010 v okviru glasovanj.</p>
               <p>Sedaj bo gospod Zvonko Lah postavil poslansko vprašanje ministru za gospodarstvo dr.
               Lahovniku. Prosim.</p>
            </sp>
            <sp xml:id="SDZ5-Redna-15-2010-03-24.sp226">

               <speaker>ZVONKO LAH:</speaker>

               <p>Lepo pozdravljeni! Gospod minister. Jaz bi postavil vprašanje glede gospodarskih
               središč. Z resolucijo je bilo v letu 2007 določenih v Sloveniji devet gospodarskih
               središč. Vsako gospodarsko središče pa naj bi imelo podjetniški inkubator, tehnološki
               park, logistični center in tudi poslovne cone. Postavljeni so bili določeni kriteriji
               nacionalnega pomena, regionalnega pomena in pripravljati so se začeli tudi določeni
               projekti s pomočjo občin in tudi samega gospodarstva.</p>
               <p>Sedaj smo leta 2010, gospodarska situacija se je zaostrila, določeni projekti, tudi
               takega obsega nacionalnega pomena, so obstali v pripravi določenih situacij,
               gospodarstvu je pošla sapa in zgodila se je določena gospodarska škoda, ker se
               projekti ne bodo nadaljevali.</p>
               <p>Meni je jasno, da je situacija drugačna kot je bila v letu 2008, ko se je izvedla
               študija izvedljivosti teh projektov. In to študijo je tudi ministrstvo sofinanciralo.
               Sedaj je situacija drugačna, podjetja oziroma regionalne razvojne agencije ne morejo
               ponoviti študije izvedljivosti, kar bi bilo nujno, glede na gospodarsko situacijo. S
               strani vašega ministrstva je bil objavljen javni poziv za predložitev določenih
               projektov. Prišlo je 42 projektov, pričakovano sofinanciranje okrog milijarde evrov.
               Na voljo je 180 milijonov. Vendar jaz sem mnenja, da od teh 42 projektov, nekatere
               poznam, so nekateri daleč ali pa večina od izvedljivosti do leta 2015, kot je tukaj
               napovedano. Notri je veliko pobožnih želja oziroma želja posameznih gospodarskih
               središč ali območij, in bojim se, da ne bo pravi pristop. Zanima me:</p>
               <p>Kdaj bo razpis za prijavo teh projektov?</p>
               <p>Kaj se bo pravzaprav financiralo, ker določeni pogoji so bili že v predprijavi,
               vendar se sedaj po dveh sestankih pri vas na ministrstvu to spreminja.</p>
               <p>Ali se bodo upoštevali izključno projekti iz gospodarskih središč ali bo prišla v
               poštev tudi kombinacija, logistični center in gospodarske oziroma poslovne cone.</p>
            </sp>
            <sp xml:id="SDZ5-Redna-15-2010-03-24.sp227">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp228">

               <speaker>DR. MATEJ LAHOVNIK:</speaker>

               <p>Hvala lepa. Spoštovani gospod poslanec, Zvonko Lah! V bistvu moram reči, da se
               pravzaprav na nek način strinjam z vami. Veliko projektov, ki je bilo danih na papir,
               je vprašanje, kakšna je realna izvedljivost. Tudi zato smo na Ministrstvu za
               gospodarstvo naredili ta javni poziv, s katerim smo želeli preveriti, kateri projekti
               so pripravljeni, se pravi, bi rekli <q>"ready to go"</q>, kateri so pa tisti, ki so na
               papirju, ki izgledajo dejansko dobro, pa nimajo ustreznih dovoljenj ali pa mogoče
               tudi ni zadaj gospodarskega interesa.</p>
               <p>Tisto, kar želim izpostaviti, je dejstvo, da bo sama vzpostavitev tako imenovanih
               gospodarskih središč vezana na javne razpise in programe pravzaprav več ministrstev
               in vladnih služb, kot je bilo tudi zamišljeno. Poleg tega je treba zdaj, če se
               osredotočim na te, ki jih ima Ministrstvo za gospodarstvo, poudariti, da so ti
               projekti vezani na sheme državnih pomoči. To pa pomeni, da bo sam razpis pomenil, da
               država zagotovi iz lastne soudeležbe in evropskih strukturnih skladov sorazmerni del
               sredstev, torej med 30 in 50%, odvisno, ali gre za velika, srednja ali mala podjetja,
               nikakor pa ne celoten delež. In že ko bo projekt prijavljen, se bo seveda videlo, ali
               obstaja tudi interes zasebnega kapitala, ki bo moral prispevati nekje od 50 do 70%
               sredstev, v izjemnih primerih tudi manj, če gre za namen sofinanciranja razvojnih
               projektov. Ampak praviloma je seveda ključno, da obstaja zasebni interes.</p>
               <p>Tisto, kar moram zdaj reči, kot sem dejal, višina sofinanciranja je odvisna od
               upravičenih stroškov in pa velikosti podjetja, skladno z evropskimi direktivami. Pri
               tem je prav, da opozorim, da je že sama resolucija o teh nacionalnih razvojnih
               projektih za obdobje 2007 - 2023 predvidela 40% sofinanciranje prav zaradi omejitve
               višine javnih sredstev, in to je bilo pravzaprav dobro. Vsak višji odstotek
               sofinanciranja projektov pomeni, da je v končni fazi odobrenih manj projektov. Treba
               pa je poudariti, da je prav soudeležba zasebnega kapitala tisti pravi test, da je
               projekt nekako tudi tržno zanimiv. Moram reči, da med obstoječimi projekti, ki so
               bili nekako zapisani, zamišljeni, sta bila najdlje dva. Eden je projekt Fenix drugi
               pa je projekt Inprime. Projekta se izvajata do te točke, kar je bilo zamišljeno. Na
               temu področju seveda je tudi Ministrstvo za gospodarstvo opravilo vse aktivnosti, ki
               so bile do te točke predvidene. Med ostalimi središči je pa treba povedati, da so
               bila v zelo različnih fazah razvoja.</p>
               <p>Prav temu je bil namenjen javni poziv, da se dejansko vidi, kako daleč so s
               posameznimi projekti. Moram reči, da ta razpis, ki ga bomo izvedli, in naj povem, da
               je načrtovan za konec maja, vsekakor pa pred poletjem, nekje konec maja je predviden
               rok, je vezan na spremembo operativnih programov, ki jih Vlada pripravlja in je bilo
               tudi že eno vprašanje s tem v zvezi postavljeno. Razpis bo odprt horizontalno za vse
               vsebine in projekte, ki bodo ustrezali namenu in ciljem razpisa, pri čemer bo seveda
               spodbujalo povezovanje vsebine in infrastrukture ter povezovanje različnih nosilcev
               investicij. Se pravi občin, podjetij in potem tudi države.</p>
               <p>Mislim, da ste vprašali še glede roka. Računamo nekje konec maja. Glede samega
               vprašanja, ali se bo upoštevala tudi kombinacija logističnega centra in poslovnih
               con, pa kot sem dejal, razpis bo načeloma odprt, horizontalne narave. Tisto, kar bo
               tukaj ključnega pomena, je, kot sem dejal, kakšen je dejanski interes gospodarstva,
               da se neka investicija tudi sofinancira. Tukaj bomo zelo hitro videli tudi glede na
               odziv. Eno je to, kar ste sami pravilno ugotovili, kar v izhodišču rečejo milijarda
               evrov vrednih, pričakovano sofinaciranje, drugo pa je potem v praksi, koliko je
               dejansko tistega investicijskega interesa zasebnih vlagateljev.</p>
            </sp>
            <sp xml:id="SDZ5-Redna-15-2010-03-24.sp229">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite gospod Lah.</p>
            </sp>
            <sp xml:id="SDZ5-Redna-15-2010-03-24.sp230">

               <speaker>ZVONKO LAH:</speaker>

               <p>Hvala. Jaz bi malo konkretiziral. Jugovzhodna Slovenija. Ugotovili smo nekje v letu
               2008, da bi gospodarstvo potrebovalo nekje okrog 20 hektarjev logistike, če računamo
               na Revoz, TPV, Krko in še ostala podjetja. Vendar primerne lokacije za logistični
               center v Novem mestu ni bilo že v samem začetku. Potem smo se lotili projekta 20
               hektarjev in ga zapolnili takrat v nekaj mesecih. Interesente smo dobili še za 30
               hektarjev takrat, pisno, in šli v širitev še 63 hektarjev. Z železnico,
               <gap n="..."/><stage>/Nerazumljivo./</stage><gap n="..."/> tirom na priključku avtoceste, uskladili vse projekte, kar se
               tiče povezovanje z avtoceste, prometne infrastrukture, komunalne infrastrukture in
               zapolnjenih je 20 hektarjev, kompleten center pa 83 hektarjev. Od vsega začetka je
               treba peljati, vso infrastrukturo za celoto. In vse je na <q>"pukljih"</q> teh prvih
               investitorjev. Zdaj so ti investitorji v dilemi, kako naprej. S projektom je treba
               iti naprej, s strani investitorjev je porabljenih že kar nekaj sredstev, vendar ne
               moremo parcialno reševati kompletnega obsega. In zato bi ti investitorji potrebovali
               čimprejšnjo informacijo, kakšnim pogojem morajo zadostiti, da se s strani države
               pomaga sofinancirati vsaj prometna infrastruktora, ki se gradi za celoto. Sicer pa
               tako Ministrstvo za promet, minister je izjavil, da je logistika prihodnost,
               logistična platforma, vendar <gap n="..."/><stage>/Opozorilni znak za konec razprave./</stage><gap n="..."/> se je kaj
               malo postorilo na tem področju. Eno brez drugega pa ne gre. Ne more zdaj na <q>"puklju"</q>
               teh investitorjev biti kompletno logistični center<gap n="..."/> <gap n="..."/><stage>/Izklop mikrofona./</stage><gap n="..."/></p>
            </sp>
            <sp xml:id="SDZ5-Redna-15-2010-03-24.sp231">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp232">

               <speaker>DR. MATEJ LAHOVNIK:</speaker>

               <p>Glede tega konkretnega primera težko komentiram, ker ne poznam podrobnosti. Je pa
               vsekakor bil namen javnega poziva, da vsi, ki so se priglasili, so tudi dobili
               ustrezne informacije in potekajo tudi pogovori na Ministrstvu za gospodarstvo in so
               vsem tudi pojasnjeni okvirni robni pogoji razpisa. Prav to je bil namen - da se lahko
               tudi na ta razpis bolje prijavijo. Konkretno pa je zelo veliko tega interesa in težko
               bolj podrobno komentiram ta konkreten primer.</p>
            </sp>
            <sp xml:id="SDZ5-Redna-15-2010-03-24.sp233">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Miran Potrč bo postavil poslansko vprašanje ministru za okolje in prostor dr.
               Žarniću.</p>
               <p>Izvolite.</p>
            </sp>
            <sp xml:id="SDZ5-Redna-15-2010-03-24.sp234">

               <speaker>MIRAN POTRČ:</speaker>

               <p>Hvala lepa.</p>
               <p>Spoštovani minister dr. Roko Žarnić.</p>
               <p>Verjamem, da ste se v kratkem času ministrovanja že uspeli seznaniti, da je bil ob
               sprejemu zakona o denacionalizaciji in stanovanjskega zakona delu nosilcev
               stanovanjske pravice onemogočen odkup stanovanja, v katerem so do takrat prebivali.
               Kljub nekaterim prizadevanjem in delnim rešitvam jim nobena vlada in koalicija
               diskriminatornega položaja do zdaj ni priznala in v celoti popravila. Skoraj vse
               odločitve Državnega zbora, Ustavnega sodišča in sodne prakse, pa tudi pristojnega
               ministrstva in organov v občinah, so se praviloma sprejemale v njihovo škodo. Še
               vedno gre za skupino državljanov, ki jim država ni zagotovila enakopravnega položaja
               pri privatizaciji stanovanj. Še danes nas je le malo poslanskih skupin, strank in
               poslancev, ki to diskriminacijo poznamo in se zavzemamo za rešitve. V korist
               najemnikov se organizirano zavzema tudi Združenje najemnikov stanovanj.</p>
               <p>V Sloveniji praviloma brez uspeha. Uspešnejši so pred evropskimi organi. Evropski
               odbor za socialne pravice pri Svetu Evrope je namreč letos uradno ugotovil, da so
               najemniki v denacionaliziranih stanovanjih prikrajšani za pravico do nastanitve, do
               varstva družine in da pri njih obstaja diskriminacija. Pozval je pristojne organe v
               Sloveniji, da nemudoma uredijo položaj najemnikov v denacionaliziranih
               stanovanjih.</p>
               <p>Ne bom komentiral reakcije uradnikov vašega ministrstva na ta poziv, ker bi bil v tem
               primeru lahko celo neprijazen in morda celo grob. Takoj so namreč odklonili vsako
               obveznost ukrepanja, sklicujoč se na sodno prakso, posebej na odločbe Ustavnega
               sodišča, pri tem pa zamolčali, da sodna praksa sledi vsebini zakona, za njegovo
               vsebino pa ima prav stanovanjski oddelek na ministrstvu največ krivde.</p>
               <p>Zato vas, spoštovani gospod minister, sprašujem:</p>
               <p>Ali bo vaše ministrstvo temeljiteje in bolj objektivno analiziralo opozorila Sveta
               Evrope?</p>
               <p>Ali lahko pričakujemo, da bo sprožilo postopke, ki bi končno odprli možnosti za
               odpravo diskriminacije, s katero so sedaj soočeni najemniki v denacionaliziranih in
               hišniških stanovanjih? Hvala lepa.</p>
            </sp>
            <sp xml:id="SDZ5-Redna-15-2010-03-24.sp235">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp236">

               <speaker>DR. ROKO ŽARNIĆ:</speaker>

               <p>Spoštovani predsedujoči, spoštovani gospod poslanec! Spoštovane poslanke in
               poslanci!</p>
               <p>Hvala za vprašanje. Malo sem pogledal, kako je s to zadevo v hiši in so mi zatrdili,
               da bodo te ugotovitve evropskega odbora za socialne pravice pri Svetu Evrope vzeli
               skrajno resno. Mogoče je tudi to vaše vprašanje spodbuda za hitrejše in resno
               ukrepanje na mojem ministrstvu. Če je vprašanje, je potem tudi večja volja za kakšne
               ukrepe. Tudi že omenjeno sodno gradivo in tudi sodna praksa je lahko drugačna, kot
               odločitev, kot ste sami rekli. Mogoče pa samo, ne toliko v opravičilo, ampak v
               informacijo, da so se stvari pa le nekako reševale. Po tistem zakonu je bilo ocenjeno
               nekaj 4700 stanovanj, ki so bila denacionalizirana. In glede na napore države je
               možnost ugodnih kreditov in odškodnin izkoristilo 2720 najemnikov. Država je za te
               spodbude dala do sedaj 25,6 milijona evrov. To je slaba tolažba za preostalih dva
               tisoč. Verjetno se bo potem ravno v odgovoru na to evropsko določbo zadeva hitreje
               premaknila.</p>
               <p>Pa še nekaj je mogoče povedati. Da najemniki v denacionaliziranih stanovanjih imajo
               varno zagotovljeno bivanje, v dosti ugodnem položaju neprofitne najemnine in za
               nedoločen čas. Zadeve niso rešene, vendar ni pa vse zelo črno. Hvala.</p>
            </sp>
            <sp xml:id="SDZ5-Redna-15-2010-03-24.sp237">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite</p>
            </sp>
            <sp xml:id="SDZ5-Redna-15-2010-03-24.sp238">

               <speaker>MIRAN POTRČ:</speaker>

               <p>Hvala lepa, gospod minister. Odgovor je prijazen in jaz nimam razloga, da vam ne bi
               verjel, da se bodo na ministrstvu oziroma predvsem pod vašo vlogo in usmeritvami
               našle ustrezne možnosti reševanja.</p>
               <p>Bi vas pa glede na to, da sem vam pred nekaj dnevi poslal dve pisni poslanski pobudi,
               vprašal, ali ste jih že dobili.</p>
               <p>Gre za dopolnitev stanovanjskega zakona v zvezi z najemniki v denacionaliziranih
               stanovanjih in v hišniških stanovanjih. Poslal sem jih pisno zato, ker je ustno
               poslansko vprašanje omejeno s kratkim časom, jaz sem pa želel dati več možnosti za
               pripravo.</p>
               <p>Če je mogoče, vas prosim za dopolnilni odgovor:</p>
               <p>Ali ste te moje pobude že dobili ali ste jih že kaj pogledali ali pa dali vsaj nalog,
               da jih v strokovnih krogih v vašem ministrstvu pogledajo?</p>
               <p>Ali lahko pričakujemo, da se bomo v kratkem morda tudi z zainteresiranimi srečali in
               videli, ali so predlagane rešitve možne za nadaljnje urejanje teh vprašanj? Hvala
               lepa.</p>
            </sp>
            <sp xml:id="SDZ5-Redna-15-2010-03-24.sp239">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp240">

               <speaker>DR. ROKO ŽARNIĆ:</speaker>

               <p>Hvala lepa, za dopolnilno vprašanje.</p>
               <p>Te pobude so prišle, smo jih pogledali, dal sem kolegom, ki na tem delajo, da stvari
               pogledajo. Zavedajo se, da je treba zakon odpreti in spremeniti ali popolnoma na novo
               napisati, kar je malo hujša naloga.</p>
               <p>Vsekakor ob teh dopolnitvah ali spremembi zakona bodo te vaše pobude dobrodošle pa
               tudi pripravljeni smo se srečati in pogovarjati o našem delu. Hvala.</p>
            </sp>
            <sp xml:id="SDZ5-Redna-15-2010-03-24.sp241">

               <speaker>PODPREDSEDNIK FRANCE CUKJATI:</speaker>

               <p>Hvala Gospa Alenka Jeraj bo postavila poslansko vprašanje ministrici za kulturo gospe
               Širci. Prosim.</p>
            </sp>
            <sp xml:id="SDZ5-Redna-15-2010-03-24.sp242">

               <speaker>ALENKA JERAJ:</speaker>

               <p>Hvala za besedo, dober dan vsem.</p>
               <p>Junija 2009 je bil narejen načrt za ureditev Špice v Ljubljani. In ker je znano, da
               je na Špici verjetno v zemlji skritega še kaj več, so se izvedle poskusne raziskave.
               Ko se je začelo z gradnjo, torej ureditvijo Špice, so strokovnjaki dejansko prišli do
               svetovnega odkritja, bi lahko rekli, odkritja koliščarske naselbine, kjer so našli
               organske ostanke, ostanke kolov in brun, koščeno in kamnito obdobje iz pozne bakrene
               dobe.</p>
               <p>Vodja izkopavanj, ki prihaja iz mestnega muzeja in galerij mesta Ljubljane, gospa
               Šinkovec pravi, da so rezultati začasni, saj je odprt le manjši del terena. Ker so na
               najdišču organski materiali, ki hitro razpadejo, če jih vzamejo iz zemlje, je določen
               zelo strog način varovanja. Zaradi tega poteka izkopavanje v ozkih pasovih, globine
               izkopov tudi prilagajajo ves čas. Ne glede na to, da je mestni muzej kot tak
               pristojen za izkopavanje na tem področju in vse, kar je seveda s tem povezano, pa
               menim, da gre za najdišče nacionalnega pomena in je ohranitev le-tega na primeren
               način v interesu ne samo mesta Ljubljane, ampak je v interesu celotne države.</p>
               <p>Naj spomnim, da ravno poteka postopek uvrstitve kolišč na Unescov seznam svetovne
               dediščine, zato je to še toliko bolj pomembno. Vodja izkopavanj in nekateri
               strokovnjaki, ki so predvsem iz mesta Ljubljane oziroma vezani na Ljubljano, pa
               zagovarjajo, naj čim več gradiva ostane v zemlji, ker je le tako tega možno ohraniti.
               Ravno zato projektanti sproti, glede na odkritje, prilagajajo realizacijo in njihov
               cilj, gospa Šinkovčeva tako pravi, da bodo sicer vse proučili, vendar pa bi čim več
               gradiva potem ohranili v zemlji in ga nazaj zasuli, da ne bi zadeva propadala.</p>
               <p>Sama prihajam z območja, kjer je bilo najdenih že kar nekaj kolišč in pa tudi
               ostankov iz tega obdobja. Večina najdb se dejansko uniči ravno zaradi tega, ker niso
               ohranjeni v primernih prostorih in na primeren način. Mimogrede, tako propada tudi
               drevak, ki je ta trenutek še v Narodnem muzeju in ga kot takega predstavljamo. In to
               se zagotovo dogaja, ker pred leti in desetletji še nismo vedeli, kako hraniti te
               najdbe, da ne bodo propadale.</p>
               <p>Zato vas sprašujem: Ali se zavedate, za kako pomembno najdbo gre oziroma kaj boste
               naredili za zaščito in zavarovanje najdenega koliščarskega naselja na Špici?</p>
            </sp>
            <sp xml:id="SDZ5-Redna-15-2010-03-24.sp243">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa ministrica izvolite.</p>
            </sp>
            <sp xml:id="SDZ5-Redna-15-2010-03-24.sp244">

               <speaker>MAJDA ŠIRCA RAVNIKAR:</speaker>

               <p>Spoštovana poslanka. V vašem dokaj poznavalsko postavljenem vprašanju, vidi se, da
               ste se temeljito seznanili s problemom, je veliko vprašanj, na katere seveda ni vseh
               odgovorov. Vprašanje arheologije je še posebej takrat, ko se stvari odkrijejo,
               zapleteno in postavlja tudi strokovnjake večkrat pred težave, kaj sedaj z vsem tem.
               In tukaj so doktrine, in ne samo v Sloveniji, ampak tudi v tujini, zelo različne in
               se gibljejo med iskanjem odgovorov, ali ohranjamo in situ ali ohranjamo v muzeju pa
               damo v nek drug prostor ali na kakšen drug način, v obliki parkovnih ali drugačnih
               označb. Vidim, da so strokovnjaki, ki so jih presenetile, hvala bogu, z izjemnimi
               odkritji, presenetile najdbe nekdanjega naselja, kjer so se ohranila kolišča predvsem
               v lesenih pa tudi kamnitih in še drugih oblikah, saj ko govorimo o lončenih in nekih
               osteh itn., no nič novega, konec koncev, v Narodnem muzeju so bile predstavljene tudi
               druge najdbe, ampak vendarle, te so izjemne, poleg tistega znanega barjanskega
               kolesa, ki sega 5 tisoč let pred naše štetje in je trenutno na restavriranju v
               Nemčiji in bo končana restavracija tam do leta 2012, kar že samo to dejstvo priča, da
               se restavriranje nekih določenih artiklov izvaja v tujini in je izjemna delikatnost
               posegov v te krhke materiale.</p>
               <p>Mene ne čudijo težave s katerimi se srečujejo arheologi in strokovnjaki, ko morajo
               dati odgovor, kaj sedaj s tem. En zelo znan primer je trenutno tudi v Kopru, pri
               vprašanju, ali ohraniti ta bazen oziroma ta prostor za vodo, ki so ga našli, in situ,
               to se pravi na samem mestu ali ga zakriti ali ne. Številne teze gredo v prid
               ohranitvi in situ, tako da ni nujno, da tisto, kar je vzeto ven in odnešeno na drugi
               kraj, je varno. Včasih je lahko tudi nevarno, ker se s tem, ko ne veš, kako se ti
               lahko ob stiku z zrakom in drugimi klimatskimi pogoji material poškoduje in je
               konzerviranje lahko v bistvu bolj nevarno takrat, ko ga vzameš iz zemlje kot če ga
               ponovno zasuješ v luči možnosti, da se enkrat v prihodnosti lahko pojavijo bolj varni
               sistemi varovanja, seveda pa zelo dragi sistemi varovanja. Tako razumem, še enkrat
               ponavljam, stiske arheologov, ki so jih, verjamem, z navdušenjem presenetile te
               izkopanine, ta les, za katerega se sedaj bojijo, da če bi ga postavili ven, če
               govorimo o tramih stavb, ki so bile na teh koliščih, na Barju oziroma na Špici, da bi
               se lahko zgodilo, da bi se, če bi bile ne dovolj varovane, nepravilno spravljene, ne
               samo pokradle, ampak lahko tudi hitro uničile, kajti nedostopnost zraka in vseh
               faktorjev, ki vplivajo iz okolja, so hranile te objekte. Sami arheologi, prav ob
               Špici in ob Ljubljanici vemo, da se zdaj v okviru urejanja nabrežja ob Ljubljanici
               dogaja več posegov, že v preteklosti so mi razlagali, da je propadanje najdb,
               predmetov, ki so shranjeni, bistveno, bistveno večje, kot je bilo kdajkoli prej, ker
               je vpliv slabih pogojev, slabega zraka tako velik, da se pozna že skoraj na leta ali
               na mesece, da nimajo več tako trajne dobe. Na vaše vprašanje, kako v naprej, gre prej
               teza in situ in določene stvari spraviti v muzej, ki se jih v predhodnih arheoloških
               raziskavah razišče.</p>
            </sp>
            <sp xml:id="SDZ5-Redna-15-2010-03-24.sp245">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ5-Redna-15-2010-03-24.sp246">

               <speaker>ALENKA JERAJ:</speaker>

               <p>Jaz se s tem strinjam, ampak ko je stvar enkrat odprta, vsaj to dokazujejo dozdajšnje
               najdbe, ko je zadeva izpostavljena zunanjemu okolju in zraku, potem dejansko začne
               propadati in zato je prav malo ostalo od najdenih že omenjenih drevakov in
               prazgodovinske ali antične ladje.</p>
               <p>Moderna arheologija nekako bolj zagovarja ohranjanje najdb in situ, torej na mestu,
               kjer so bila najdena, zato res pri nas lahko razen v mestnem muzeju, narodnem muzeju
               praktično kaj veliko ne moremo pokazati drugje, tako ne mesto Ljubljana kot tudi
               Slovenija ne. Vendar pa se je od takrat, ko smo te prve najdbe našli in so tudi v tem
               času propadle, je bilo narejenih kar nekaj pomembnih korakov naprej.</p>
               <p>In me zanima, če poznate projekt dveh arhitektov svetovnega formata, o katerih smo
               lahko brali v enem od dnevnih časopisov, arhitekta Milana Kovača in Petra Kerševana,
               ki pa sta pripravila projekt podzemne prezentacije in zaščite kolišča, ki bi brez
               tehničnih težav, ker to pač obvladata, in to počneta po celem svetu, bilo možno
               vzdrževati stabilno klimo, ki bi tudi ohranila najdbe. Sta nosilca, razvila sta
               sistem zaščite takšnih najdb in ta sistem je bil pri nas uporabljen recimo pri Svetem
               Juriju pri Slovenj Gradcu, v Legnu pri Slovenj Gradcu, in veliko sta delala tudi v
               tujini, in to predvsem v Indiji, na Kitajskem in veljata še za svetovni format, zato
               mislim, da bi bilo, namesto da bi morda vseeno Slovenija imela spet neko priložnost
               postaviti na svetovni zemljevid, tako kot se je pred 150-imi leti, ko je Dežman
               odkril kolišča, če bi <gap n="..."/><stage>/Opozorilni znak za konec razprave./</stage><gap n="..."/> bi bili inovativni
               in bi temu prisluhnili, zato bi jaz predlagala, da mogoče organizirate vseeno nek
               strokovni posvet in zadevo malo širše pogledamo, ne samo s stališča mesta
               Ljubljane.</p>
            </sp>
            <sp xml:id="SDZ5-Redna-15-2010-03-24.sp247">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ5-Redna-15-2010-03-24.sp248">

               <speaker>MAJDA ŠIRCA RAVNIKAR:</speaker>

               <p>Mene veseli, da ste izpostavili vprašanje, ki v javnosti niti ni tako znano in ima
               izjemen razpon in sega pravzaprav v vsak ped slovenske zemlje. Arheologija, ki se
               tudi s tem zakonom, ki je že doživel precej burnih odzivov, vendarle ureja. Ker se je
               v preteklosti več ali manj posvečalo raziskovanju arheoloških najdišč, ki so bila
               vezana na Dars, na avtocesto, in te so bile dobro plačane, dobro raziskane, in na
               entuziaste in še kakšne druge najbolj poznane v Novem mestu, kjer vsako leto pridno
               ped za pedom odkrijejo določen kos zemlje, poberejo ven, kar je treba, drugo pa tudi
               pustijo notri.</p>
               <p>Če bi zdaj vprašali, kaj je prav, ali sta ta dva omenjena arhitekta, katerih projekte
               poznam po pričevanju in tudi po referencah in so v stroki sprejeti tudi z določeno
               skepso ali pa z izjemnimi pohvalami, če bi arheologe vprašali, kaj je prav, bi bilo
               tako kot v politiki, ko se sprašujemo včasih, kaj je prav. Različna so stališča tudi
               zaradi razvoja stroke, tudi doktrin, šol in predvsem različnih terenov. Recimo
               zemljišče za NUK, ki se je toliko let raziskovalo, vendarle tudi tam so se ponovno
               določeni predmeti ohranili v zemlji, z namenom, da se jih bo nekaj tudi in situ
               predstavilo, se pravi, dalo v pogled, vgradilo v samo novo hišo in bo najbrž z nekimi
               določenimi steklenimi primeri in prijemi bilo predstavljeno. V Celju recimo so
               celotno podzemlje prikazali v zelo lepem muzeju, hvalevrednega pogleda in ogleda
               tudi.</p>
               <p>Težko bom rekla, ali sta omenjena avtorja pristopila prav, ko sta rekla, da bi
               pokrila z nekim zvonom, recimo, ali naredila ta kolišča pokrita v nekem muzeju.
               Videla sem oziroma spremljala sem, da jih je mesto Ljubljana oziroma župan z
               ustreznimi strokovnimi službami sprejel in da je bil ta projekt celo pozitivno
               sprejet. Vprašanje, kaj to pomeni v realnosti, finančno in tako naprej. In vprašanje,
               če se druge strokovne službe ZVKDS, Zavod za varstvo kulturne dediščine znotraj
               konservatorskih služb je podal drugo stališče oziroma tudi druga stališča, ki pa se
               še vedno gibljejo v varianti in situ, posebej ali v kakšnem drugem načinu.</p>
               <p>Jaz verjamem, da bo čas prinesel prave odgovore. Težko pa vam rečem, kateri strokovni
               je najbolj strokoven v tem primeru. Pri Kitajcih pa je bistveno lažje, ko sta ta dva
               delala, ker je površine bistveno več in manj dilem.</p>
               <p>Hvala.</p>
            </sp>
            <sp xml:id="SDZ5-Redna-15-2010-03-24.sp249">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Marjan Bezjak bo postavil poslansko vprašanje ministru za promet dr.
               Vlačiču.</p>
            </sp>
            <sp xml:id="SDZ5-Redna-15-2010-03-24.sp250">

               <speaker>MARJAN BEZJAK:</speaker>

               <p>Hvala. Lepo pozdravljeni. Spoštovana ministrica, ministri, poslanke in poslanci.</p>
               <p>Gospodu dr. Patricku Vlačiču ministru za promet bi postavil vprašanje.</p>
               <p>Ob izgradnji avtoceste, kot je na primer izgradnja pomurske avtoceste, je nastalo
               veliko poškodb na regionalnih in tudi na lokalnih cestah. Nekatere od teh poškodb so
               tako hude, da so ceste praktično neprevozne. Tako je od predaje pomurske avtoceste v
               promet preteklo več kot leto in pol in v tem času poškodbe še niso bile sanirane.</p>
               <p>Na podlagi navedenega vas sprašujem:</p>
               <p>Kdaj bo končno prišlo do sanacije navedenih cest v Sloveniji, pravzaprav v zvezi s
               pomursko avtocesto? Ljudje so že tako ali tako utrpeli veliko škode, ko je bila ta
               avtocesta umeščena v program izgradnje avtoceste.</p>
            </sp>
            <sp xml:id="SDZ5-Redna-15-2010-03-24.sp251">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp252">

               <speaker>DR. PATRICK VLAČIČ:</speaker>

               <p>Hvala.</p>
               <p>Spoštovani poslanec. Za poškodbe na državnih cestah, ki so deloma posledica prevozov
               materiala z gradbiščnimi tovornimi vozili, je predvidena določitev ukrepov in delitev
               stroškov sanacije med DRSC, to je našo direkcijo, in investitorjem gradnje, Darsom,
               in sicer skladno z metodologijo za določanje potrebnih ukrepov in delitev stroškov
               zaradi povečanega obsega gradbiščnih tovornih vozil na državnih cestah, ki jo je
               izdelal Omega Consult d.o.o. v letu 2008.</p>
               <p>Na področju izgradnje pomurske avtoceste, so bili skladno s to metodologijo
               obravnavani odseki, ki vam jih bom prebral, in sicer: G2: Petišovci-Lendava, R1:
               Rogoznica-Senarska, R2: Senarska-Lenart, R2: Dobrovnik-Renkovci, R2:
               Renkovci-Beltinci, R2: Bratonci-Križevci, R2: Videm-Senarska, R1: Križevci-Ljutomer,
               R2: Dobrovnik-rondo Dolga vas, R3: Renkovci-Črenšovci, R1: Vučja vas-Križevci, R1:
               Križevci in pa R2: Ptuj-Rogoznica. Podobno kot velja za pomurski krak so bili
               obravnavani tudi aktualni kraki dolenjskega dela. Časovni potek sanacije poškodovane
               državne ceste je odvisen od proračunskih sredstev upravljavca državnih cest in
               sredstev investitorja, ki gradi avtoceste, torej našega Darsa.</p>
               <p>V letošnjem letnem planu razvoja in obnavljanja avtocest, ki ga je sprejela Vlada in
               ga poslala v soglasje Državnemu zboru, na Državnem zboru še ni bil obravnavan, je za
               rehabilitacijo državnih cest, to je za sofinanciranje ukrepov, ki so potrebni zaradi
               povečanega obsega gradbiščnih tovornih vozil na državnih cestah predviden delež v
               Darsu v višini 5,6 milijonov evrov. Skladno z navedeno metodologijo so bili za
               obravnavane odseke pripravljeni tudi dogovori o sanaciji poškodovanih cest med
               upravljavcem državnih cest in investitorjem gradnje avtoceste, ki so v fazi podpisa.
               Po podpisu dogovorov in zagotovljenih finančnih sredstev bo možno določiti datum
               začetka sanacije cest. Lokalne ceste, poškodovane ob gradnji avtocest, je izvajalec
               del po končani gradnji dolžan sanirati, odpraviti poškodbe in na lokalni cestni
               infrastrukturi vzpostaviti stanje, kakršno je bilo pred začetkom del. V ta namen so
               bili tudi sklenjeni sporazumi med občino in izvajalci in sopodpisnik teh sporazumov
               je tudi Dars. Dars nas je obvestil, da je izvajalce del večkrat pisno pozval, da
               pristopijo k sanaciji lokalnih cest, ki jih je med gradnjo poškodoval. Za izpolnitev
               teh obveznosti ima Dars kot naročnik možnost unovčiti bančno garancijo za dobro
               izvedbo del in dela dati tretjemu, če ne bodo obveznosti izpolnjene. Sanacija se bo
               po pričakovanjih pričela v pomladanskih mesecih, ko bo vreme dopuščalo izvedbo
               omenjenih del.</p>
            </sp>
            <sp xml:id="SDZ5-Redna-15-2010-03-24.sp253">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ5-Redna-15-2010-03-24.sp254">

               <speaker>MARJAN BEZJAK:</speaker>

               <p>Hvala. Hvala za odgovor, gospod minister. Ampak kljub vsemu navedbe nekako ne držijo.
               Nekaj stvari se sigurno sanira, ampak mnogo stvari se ne sanira in niso odpravljene.
               Tukaj imam kar vrsto fotografij, tudi z dokazili, kjer SCT, kar je bilo predhodno
               mnogokrat rečeno, da dejansko so te ceste bile uničene že predhodno, pred izgradnjo
               avtoceste. In to so dejansko dokazila s tovornimi vozili teh izvajalcev SCT. V letu
               in pol ni prišlo do sanacij teh cest. Bilo je dejansko vloženega denarja 5,6 milijona
               evrov že za sanacije, kot ste sedaj dajali. Jaz ne vem, na katerem področju pa
               dejansko SCT ali izvajalci te izgradnje avtocest sploh sanirajo in delujejo. Jaz sem
               zelo vesel, da je SCT dejansko pridobil nove posle, kar smo prebrali v časopisu v teh
               dneh, ampak ne vem, ali s tem <q>"izmiče"</q> in bo pustil Sloveniji, te propadle ceste, ki
               so neprevozne ceste za državljane in državljanke in odšel na tuja tržišča?</p>
               <p>Kdaj boste unovčili, kot ste dejali, to bančno garancijo?</p>
               <p>Ali bo dejansko SCT institucija Dars? Hvala.</p>
            </sp>
            <sp xml:id="SDZ5-Redna-15-2010-03-24.sp255">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp256">

               <speaker>DR. PATRICK VLAČIČ:</speaker>

               <p>Hvala. Jaz bom vaša opozorila vzel skrajno resno iz preprostega razloga, ker dejstvo,
               da se zgradijo avtoceste in da se potem državne ceste pustijo v slabem stanju, je za
               mene kot ministra za promet nesprejemljivo. Tako bomo pristopili k zelo natančnemu
               nadzoru, kako to poteka, in bom vesel, če bova skupaj ugotovila čez nekaj mesecev, da
               so šle stvari v pravo smer. Če pa ne, bomo pa sprejeli za to potreben ukrep.</p>
            </sp>
            <sp xml:id="SDZ5-Redna-15-2010-03-24.sp257">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Bezjak, imate proceduralni predlog. Izvolite.</p>
            </sp>
            <sp xml:id="SDZ5-Redna-15-2010-03-24.sp258">

               <speaker>MARJAN BEZJAK:</speaker>

               <p>Hvala. Tako kot sem dejal, dejansko v veliko čast, veselje nam bo, če bodo dejansko
               državljanke in državljani zadovoljni ob tej sanaciji in bova lahko skupaj sodelovala
               in dejansko prečesala nedokončana dela, in da pridemo do rešitve. Kljub temu pa bi
               podal željo, da ta del obravnavamo v Državnem zboru, kar omogoča 246. člen, drugi
               odstavek, da bi napravili razpravo v Državnem zboru.</p>
            </sp>
            <sp xml:id="SDZ5-Redna-15-2010-03-24.sp259">

               <speaker>PODPREDSEDNIK FRANCE CUKJATI:</speaker>

               <p>Hvala. O predlogu poslanca gospoda Bizjaka, da Državni zbor na naslednji seji opravi
               razpravo o odgovoru ministra za promet na njegovo poslansko vprašanje, bo Državni
               zbor odločil v petek, 26. marca 2010, v okviru glasovanj.</p>
               <p>Sedaj bo gospod Franc Pukšič postavil poslansko vprašanje ministru brez resorja,
               odgovornemu za lokalno samoupravo in regionalni razvoj, dr. Gjerkešu. Prosim.</p>
            </sp>
            <sp xml:id="SDZ5-Redna-15-2010-03-24.sp260">

               <speaker>FRANC PUKŠIČ:</speaker>

               <p>Hvala lepa. Kolegice in kolegi. Tudi jaz bi bil vesel mogoče zaključnega nagovora
               mojega ministra za regionalno politiko in lokalno samoupravo, da bi si tudi on
               zaželel nekoliko več sodelovanja. Še bolj bi bil pa vesel, upam, da je slišal prej v
               odgovoru predsednika Vlade, da si celo predsednik Vlade sam želi. In minister, jaz
               bom dal to možnost danes, da bi razpravljali o operativnih programih tukaj v
               parlamentu in nekaterih postopkih, ki očitno ne tečejo. Zdaj končno tudi predsednik
               Vlade ugotavlja, da stvari ne tečejo. Vsekakor bi bilo tudi treba in pomembno
               obvestiti poslance, kaj se dogaja s pripravo za naslednje obdobje 2013-2020.</p>
               <p>No, pa gremo na to, o čemer vas bom danes tukaj spraševal. Torej na SVRL že več kot
               eno leto govorite o poenostavitvah. Na vsakem dogodku, ki se zgodi oziroma v skoraj
               vsaki izjavi za javnost to pravzaprav ponavljate kot lajlo tako vi kot vaši uradniki,
               in sicer uvedli smo avanse, DDV kot upravičen strošek, poenostavili kontrole,
               navodila in tako dalje.</p>
               <p>Minister, na terenu tega ne čutimo. Ravno nasprotno. Pa naj vam torej postavim nekaj
               vprašanj.</p>
               <p>Ali je to poenostavitev, da so občine od avgusta 2009 pa do februarja 2010, torej v
               pol leta so štirikrat izpolnjevale tako imenovane projekte liste in ostalo
               dokumentacijo ter na ta način SVRL obveščale, katere projekte bodo prijavile na
               naslednji razpis SVRL in v kakšnih finančnih okvirih?</p>
               <p>Na koncu seveda nihče teh stvari ni niti pogledal, ampak je bil prvi razpisni rok za
               oddajo vlog enostavno preklican, pa še to po izteku roka, ki je bil zapisan v
               razpisni dokumentaciji. Tako se seveda človek sprašuje, ali je bilo to sploh legalno
               početje ministrstva oziroma službe Vlade za lokalno samoupravo.</p>
               <p>Sprašujem se: Kje je tu Računsko sodišče, da bi to preprečilo, da do tega ne bi
               prihajalo? Kaj sedaj počnemo v občinah ravno v teh dneh, ker je naslednji rok v
               petek, 26. marca? Ponovno izpolnjujemo projektne liste in jih usklajujemo z vlogami,
               ki smo jih oddali 26. februarja in sredi marca dobili nazaj neodprte in nepregledane.
               To, spoštovani minister, ni poenostavitev, ampak je birokracija, ki je še nismo
               videli.</p>
               <p>Včasih se že sprašujemo: Ali so vaši uradniki resnično tako nerodni in nesposobni, da
               ne znajo predvideti niti enega koraka, ali pa gre za politično nagajanje?</p>
            </sp>
            <sp xml:id="SDZ5-Redna-15-2010-03-24.sp261">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp262">

               <speaker>DR. HENRIK GJERKEŠ:</speaker>

               <p>Hvala, gospod predsedujoči. Spoštovane poslanke, poslanci.</p>
               <p>Gospod Pukšič, zahvaljujem se vam še za vrsto nadaljnjih vprašanj glede javnega
               poziva, s katerim mi omogočate, da obveščam ta visoki zbor o naporih, ki jih vlagajo
               moji sodelavci, in o rezultatih, ki jih na ta način dosegamo. Kdo tukaj ponavlja kot
               lajna eno in isto zadevo, bi lahko debatirali. Jaz se bom osredotočil na dejstva
               glede javnega poziva in na ta način odgovoril tudi na vaša vprašanja, ki jih sicer
               niste eksplicitno navedli zdaj v vašem nagovoru, ste jih pa posredovali.</p>
               <p>Veste, da je s 1. januarjem 2010 stopila v veljavo uredba o dodeljevanju regionalnih
               spodbud. To je bila pravna podlaga za razpis javnega poziva oziroma tako imenovanega
               petega javnega razpisa, govorimo pa o javnem pozivu. Ta uredba je bila potrebna zato,
               da smo uredili pravne podlage, da ne bi prišlo, tukaj pa bom ponavljal, spet do
               podobnih težav, kot je prišlo pri prvih štirih razpisih, ki so jih tri revizije
               ugotovile; dve Računskega sodišča, eno Urada za nadzor proračuna. In v tej uredbi je
               eksplicitno navedeno, da je dodeljevanje regionalnih spodbud po tej uredbi dvofazni
               postopek. In tega postopka oziroma tega procesa si očitno subjekti regionalnega
               razvoja niso dobro prebrali. Prva faza je povabilo subjektov k izstavitvi izvedbenega
               načrta, v drugi fazi, ko subjekti regionalnega razvoja dobijo mnenje SVLRJ-a na
               podlagi strokovnega mnenja zunanjega evalvatorja, pa poziv prijaviteljem za vložitev
               vlog, torej občinam. Izvedbeni načrti potemtakem morajo biti potrjeni in sprejeti. Mi
               smo jih v decembru 2009 in v januarju 2010 obvestili, povabili subjekte regionalnega
               razvoja, predvsem predstavnike regionalnih razvojnih agencij in predstavnike svetov
               regij na sestanek, kjer smo jim podrobno pojasnili nov postopek in jih pozvali k
               predložitvi dodatne dokumentacije do 15. januarja 2010. Po tem, torej 29. januarja
               2009, je bil objavljen javni poziv, o katerem se danes pogovarjamo in kljub našemu
               pozivu so bile dopolnitve izvedbenega načrtov posredovane po 15. januarju 2010,
               nekatere celo v februarju oziroma celo proti koncu februarja 2010. Torej je bilo
               jasno, da mi nismo mogli, niti zunanji evalvator v enem ali dveh dnevih izdelati
               mnenja in ga posredovati tem subjektom, da dopolnijo vloge, kakor to predvideva
               uredba o dodeljevanju regionalnih spodbud.</p>
               <p>Stanje je sedaj takšno, da smo uskladili deset od dvanajstih izvedbenih načrtov v
               času od 8. 3. do 23. 3.,pri tem so sodelavci vsakodnevno komunicirali z regionalnimi
               razvojnimi agencijami, s predstavniki svetov regij, da bi bil postopek pravočasen in
               bi lahko vse občine vložile svoje projekte v marčevskem roku. In nismo izkoriščali
               osemdnevnega roka za poziv in osemdnevni rok za odgovor. Zdaj sledi vsebinski pregled
               vlog v medresorski komisiji, ki ima spet zakonsko določenih šestdeset dni. Šestdeset
               dni je seveda skrajni rok, upam, da ga ne bodo izkoristili. Moje navodilo medresorski
               komisiji bo, da ga ne izkoristijo, vendar je to težko napovedovati, saj je odvisno od
               števila vlog in od pripravljenosti vlog, predvsem o potrebnih dopolnitvah, kjer bomo
               pozivali občine, da jih dopolnijo. Hvala.</p>
            </sp>
            <sp xml:id="SDZ5-Redna-15-2010-03-24.sp263">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ5-Redna-15-2010-03-24.sp264">

               <speaker>FRANC PUKŠIČ:</speaker>

               <p>Minister, o rezultatih, ki jih ministrstvo dosega, bomo govorili kdaj drugič. In to,
               prvič, ko bodo vrnjena sredstva iz evropskega proračuna v Republiko Slovenijo in
               naslednjič, ko bodo razpisana tudi vsa sredstva, ki so na razpolago. In nepojmljivo
               je, glede na to, da smo že 31. 8. lansko leto morali oddati projekte, torej
               prioriteto projektov, da kljub vsemu in glede na to, da ste napovedovali, koliko
               sredstev bo leta 2009 razpisanih, da se v ta razpis niso dodali tudi ostanki
               sredstev. Nelogično je, na kar vas opozarjamo že vseskozi, da ni razpisa tudi za leto
               2013.</p>
               <p>Sprašujem vas danes tukaj, rekli ste sicer že, da boste predlagali, da ne bo 60
               dnevni rok: Ali boste rok skrajšali?</p>
               <p>Sprašujem pa vas, ker sem tudi pisno postavil vprašanje, pa ni bilo odgovora: Ali
               boste tudi spremenili rok za oddajo v situaciji 30. september?</p>
               <p>Minister, razpisa v občinah ne smemo podpisati, torej izbrati niti izvajalca, tako
               piše v vašem razpisu. Vsaj možnost nam dajte, da izvajalce izberemo, da tečejo
               pritožbeni roki, potem pa, ker imate na tej seji ZIPRO odprt, predlagajte z
               amandmajem, da bomo situacije dali ne 30. 9., ampak 30. 10. ali pa 11., tako da bomo
               lahko sploh to opravili in počrpali ta sredstva. Držati se moramo namreč 79. člena
               zakona o javnih naročilih.</p>
            </sp>
            <sp xml:id="SDZ5-Redna-15-2010-03-24.sp265">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp266">

               <speaker>DR. HENRIK GJERKEŠ:</speaker>

               <p>Hvala, gospod predsedujoči. Hvala za dodatno vprašanje. Kar se tiče podaljšanja roka
               za oddajo zahtevkov za izplačilo, so določeni vzorci pogodbe in se ne more
               spreminjati. To je bilo pojasnjeno tudi s strani Računskega sodišča pri reviziji
               zaključnega računa proračuna za leto 2008.</p>
               <p>Kar pa se tiče kratkih rokov oziroma možnosti občin, da svoje projekte izvede še
               letos, bi povedal tole. Javni poziv je poziv za dodeljevanje sredstev v treh letih,
               2010-2012. Ko smo pregledovali izvedbene načrte, smo ugotovili, da v določeni meri
               projekti niso bili realno načrtovani in da občine glede na stopnjo pripravljenosti
               projektov, torej zahtevana gradbena dovoljenja, izdelavo projektne in investicijske
               dokumentacije so v določenem delu preoptimistične. Rok za oddajo teh projektov je tri
               leta in občine so primorane načrtovati koriščenje teh sredstev v letu 2010. Bi pa
               povedal, da kljub temu, da ne pristajamo na to, da je SVRL krivec za to zamudo, kakor
               poskušate navesti, ampak bom žogico vrgel predvsem na regionalne razvojne agencije in
               na druge subjekte regionalnega razvoja, ki si enostavno niso dobro prebrali uredbe in
               kljub kratkemu času niso opravili domače naloge, zato bom dejansko predlagal
               medresorski komisiji zelo resno, da ne izkoristi šestdesetdnevnega roka in da na ta
               način kompenzira na nek način teh mesec dni, ko občine niso mogle oddajati vlog,
               torej na februarski rok, ampak ga bodo zdaj v večini regij, jaz upam, da v vseh, če
               še v teh dneh izpolnita vse pogoje preostali dve regiji, ki še nista, lahko na nek
               način marca vložita vlogo in bo rok enak, kot je bil znan že leta 2009. Hvala.</p>
            </sp>
            <sp xml:id="SDZ5-Redna-15-2010-03-24.sp267">

               <speaker>PODPREDSEDNIK FRANCE CUKJATI:</speaker>

               <p>Hvala. Imate proceduralni predlog gospod Pukšič. Izvolite.</p>
            </sp>
            <sp xml:id="SDZ5-Redna-15-2010-03-24.sp268">

               <speaker>FRANC PUKŠIČ:</speaker>

               <p>Ja, res, žogico je treba vrniti regionalnim razvojnim agencijam in občinam. Torej
               občine ste krive in regionalne razvojne agencije, vsi skupaj ste krivi, ker ste se
               držali. Glede na to, da je bila nova uredba, ki je, jasno, ni mogoče sprejeti čez
               noč, zakaj o novi uredbi nismo bili že prej obveščeni in že v mesecu septembru, ker
               je bil rok za izdajo izvedbenih načrtov 30. september. Minister, saj niste to vi
               krivi, ampak tisti vaši, ki so tako dobri in specialno usposobljeni, so vedeli, da se
               je nekaj dogajalo.</p>
               <p>Govorite zelo na splošno, ampak tam, kjer so gradbena dovoljenja, kjer je v
               izvedbenem načrtu program, da se izvede iz občinskega proračuna in vse ostalo,
               minister, ne bo se dalo narediti, ker nam ne dovolite izbrati niti izvajalca, da bi
               ga lahko vsaj izbrali, podpisali pogodbo, ko dobimo sklep. Ampak vsaj izbrati nam ga
               dovolite! V razpisu nam tega ne dovolite. Potem govorite, da je bilo v treh revizijah
               ne vem kaj vse ugotovljeno in narobe. Evropa ni rekla niti za eno stvar, da je
               karkoli narobe. Res pa je, da smo v tej državi bolj papeški od papeža, bistveno,
               večkrat, kot bi bilo to potrebno.</p>
               <p>Jaz sicer ne razumem, kako je to. Torej pristojni organ so regije, ki lahko odločajo
               o razvojnih prioritetah regij. To je bilo tudi spogajano z evropsko skupnostjo. Sedaj
               pa v pozivu piše, da bodo to pregledovali nekaki zunanji, ne vem, ocenjevalci in tako
               dalje. Veste, bojimo se, da bodo ti zunanji ocenjevalci, ki bodo pregledovali, tisti,
               ki so mogoče tudi bili vpeti v same programe. Nekateri so celo danes v službah na
               ministrstvu. Nekateri so celo včasih hoteli med upravičene stroške vključevati tudi
               nekatere aktivnosti, ki se jim reče pogostitev športnikov. Lepo vas prosim! Danes so
               pa veliki strokovnjaki na SVRL. Zaradi tega in zaradi marsičesa, kar se tu ne dogaja
               dobro, na kar smo tudi že opozarjali na izredni seji, predlagam, da v skladu s tem
               246. členom Poslovnika naredimo razpravo. Predsednik Vlade je tudi rekel, da bi bilo
               dobro, in bi bilo res dobro, da to razpravo naredimo.</p>
            </sp>
            <sp xml:id="SDZ5-Redna-15-2010-03-24.sp269">

               <speaker>PODPREDSEDNIK FRANCE CUKJATI:</speaker>

               <p>Hvala. O predlogu poslanca gospoda Pukšiča, da Državni zbor na naslednji seji opravi
               razpravo o odgovoru ministra za lokalno samoupravo na njegovo poslansko vprašanje, bo
               Državni zbor odločil v petek 26. marca 2010, v okviru glasovanj.</p>
               <p>Sedaj bo mag. Julijana Bizjak Mlakar postavila poslansko vprašanje ministru za delo,
               družino in socialne zadeve dr. Svetliku. Prosim.</p>
            </sp>
            <sp xml:id="SDZ5-Redna-15-2010-03-24.sp270">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, gospod predsedujoči. Spoštovani ministri, spoštovani poslanci,
               spoštovana poslanka, spoštovani dr. Svetlik.</p>
               <p>Vprašanje, ki vam jih danes zastavljam, so postavili občani in občanke, ki so prišli
               v mojo poslansko pisarno v Kamniku.</p>
               <p>Prvo vprašanje se nanaša na osebe, ki so delale dalj časa, kot znaša polna
               pokojninska doba. Pri odmeri pokojnine se jim namreč upošteva le polna pokojninska
               doba. Tako so na primer nekatere ženske delale 40 let, v pokojnini, ki jo prejemajo,
               pa je upoštevanih le 35 let polne delovne dobe. Ker te upokojenke in upokojenci
               dobivajo enake pokojnine kot tiste oziroma tisti upokojenci, ki so delali polno
               delovno dobo, se počutijo prikrajšane.</p>
               <p>Zato vas spoštovani gospod minister sprašujem: Ali bi se po predlogih pokojninske
               reforme, ki jo pripravljate, sedanjim upokojencev v pokojnini upoštevala tudi leta
               delovne dobe nad polno delovno dobo?</p>
               <p>In drugič vas sprašujem o rezultatih dela medresorske skupine na področju odprave
               problema neplačevanja plač in socialnih ter zdravstvenih prispevkov. Skupina je bila
               oblikovana po sklepih Vlade Republike Slovenije, z dne 29. 10. 2009. Da bo ta skupina
               pripravila tudi rešitve za navedeni problem, je zapisala Vlada 13. novembra 2009 v
               svojem odgovoru na poslansko pobudo, ki sva jo Vladi oktobra 2009 podala s poslancem
               Andrejem Magajno. Od tedaj je minilo 5 mesecev, obseg problemov neplačevanja plač in
               prispevkov pa se je v tem času še povečal. O nekaterih kratkoročnih načrtih, delno
               tudi v dolgoročnih, je danes nekaj spregovoril tudi predsednik Vlade. Ali bi bilo
               možno izvedeti še kaj več o tem, saj gre za problem, zaradi katerega je prizadetih
               veliko ljudi?</p>
               <p>Hvala lepa.</p>
            </sp>
            <sp xml:id="SDZ5-Redna-15-2010-03-24.sp271">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp272">

               <speaker>DR. IVAN SVETLIK:</speaker>

               <p>Hvala lepa, spoštovani gospod podpredsednik. Spoštovana gospa poslanka, poslanke in
               poslanci.</p>
               <p>Na to vprašanje lahko odgovorim tako. Po veljavnem pokojninskem zakonu že obstaja
               možnost, da posamezniki, ki delajo nad polno delovno dobo ali nad polno starostjo
               dobijo ustrezne bonitete. Te bonitete pa so omejene na največ 7,2% višjo pokojnino,
               tako da je ta možnost že dana. Vprašanje, ki tukaj nastopa, pa je, ker ne vemo bolj
               natančno za konkretne primere, ali so posamezniki, ki so to vprašanje postavili, bili
               upokojeni po veljavnem pokojninskem zakonu ali po morda katerem prejšnjem, kjer je
               bila polna pokojninska doba drugače opredeljena. Če so bile po prejšnjem, je
               situacija spet drugačna, in bom k njej prešel na koncu.</p>
               <p>V skladu s predlogom novega zakona o pokojninskem in invalidskem zavarovanju, ki smo
               ga danes predstavili javnosti, naj bi zavarovanec pridobil pravico do starostne
               pokojnine pri starosti 65 let, moški, in 63 let, ženske, če je dopolnil najmanj 15
               let zavarovalne dobe. Za zavarovanca, ki je dopolnil najmanj 40 let pokojninske dobe,
               moški, oziroma 38 let pokojninske dobe, ženska, bo starost za pridobitev pravice do
               starostne pokojnine v obdobju od 2011 do 2016 postopno naraščala, in sicer vsako leto
               za eno leto, medtem ko pokojninska doba ostaja nespremenjena, kot lahko vidite iz te
               informacije. Se pravi, ostaja 40 let za moške in 38 let za ženske. Zavarovanec, ki je
               vstopil v obvezno zavarovanje pred dopolnitvijo 20. leta starosti, bo pridobil
               pravico do starostne pokojnine, torej starostne in ne predčasne, ko bo dopolnil
               starost 60 let in bo imel 44 let pokojninske dobe, moški, oziroma 58 let starosti in
               42 let pokojninske dobe ženske.</p>
               <p>S predlogom novega zakona o pokojninskem in invalidskem zavarovanju se uvaja tudi
               institut predčasne pokojnine, kot sem ga že navedel, ki ga zdaj veljavni zakon ne
               pozna. Zavarovanec naj bi tako pridobil pravico do predčasne pokojnine pri starosti
               60 let. Zavarovancu, ki bi izpolnil pogoje za pridobitev pravice do predčasne
               pokojnine in ostal v zavarovanju, bi se lahko - in to je zdaj odgovor na konkretno
               vprašanje - mesečno izplačevalo 20% predčasne pokojnine do dopolnitve 65 let za moške
               oziroma 63 let za ženske. Če pa zavarovanec ob izpolnitvi pogojev za predčasno
               pokojnino ne bi uporabil možnosti iz prejšnje navedbe, se pravi možnosti te 20%
               predčasne pokojnine in bi ostal v zavarovanju, bi se predčasna pokojnina odmerjala
               glede na dopolnjeno pokojninsko dobo in povečala 0,3% za vsak mesec, ko bi delal nad
               dobo, ko izpolni pogoje za predčasno pokojnino. In seveda bi se to povečevalo do
               enake starosti, kot je to za polno pokojnino določeno. Seveda pa zavarovancu, ki bo
               uveljavil predčasno pokojnino, se bo pokojnina odmerjala glede na dopolnjeno
               pokojninsko dobo, zmanjšala za 0,3% za vsak mesec, ki mu bo manjkal do te polne
               starosti.</p>
               <p>Če poskušam povzeti. Novi zakon predvideva te možnosti za nove upokojence. V položaj
               sedanjih upokojencev pa novi zakon ne bo posegal in ne more posegati, ker bi šlo za
               zelo kompleksno situacijo, ki pa je praktično neobvladljiva. Tukaj gre celo za
               upokojence, ki so se upokojili, kot se da razbrati iz zakona, ki je veljal pred
               obstoječim. Tako te namere zakonodajalec zdaj nima.</p>
               <p>Prav tako naj povem, da bodo po obstoječem zakonu upokojeni vsi, ki že izpolnjujejo
               <gap n="..."/><stage>/Opozorilni znak za konec razprave./</stage><gap n="..."/> danes pogoje za upokojitev in ki jih bodo
               izpolnili do konca tega leta, dokler novi zakon ne bo začel veljati.</p>
            </sp>
            <sp xml:id="SDZ5-Redna-15-2010-03-24.sp273">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? Izvolite.</p>
            </sp>
            <sp xml:id="SDZ5-Redna-15-2010-03-24.sp274">

               <speaker>MAG. JULIJANA BIZJAK MLAKAR:</speaker>

               <p>Ja, bi prosila še odgovor na drugo vprašanje. Bi pa pri tem prvem pa vseeno apelirala
               da morda bi se vseeno razmislilo, ker gre za velike razlike, da bi se vseeno
               pogledalo, kaj se da narediti pri teh upokojencih, ki so delali tudi pet let dlje,
               kot ostali, in ne bodo obravnavani na ta način, kot bodo obravnavani upokojenci, ki
               se bodo zdaj upokojevali.</p>
               <p>In še v zvezi s tem delom medresorske skupine bi prosila.</p>
               <p>Hvala lepa.</p>
            </sp>
            <sp xml:id="SDZ5-Redna-15-2010-03-24.sp275">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp276">

               <speaker>DR. IVAN SVETLIK:</speaker>

               <p>Če najprej povem o drugem vprašanju, se moram opravičiti, ker naše ministrstvo ni
               pristojno za delo te komisije. Za to je pristojno Ministrstvo za finance. Kot ste
               lahko razbrali, je bilo nekaj informacij že posredovanih s strani predsednika Vlade.
               Tudi vprašanje, ki ga je nameravala gospa poslanka Jerajeva postaviti, smo
               preusmerili na to ministrstvo, tako da bi prosil, da se obrnete na pristojne na tem
               ministrstvu.</p>
               <p>Moram pa še dodati, da je zelo težko za nazaj posegati v pravice upokojencev, ki so
               jim bile, kot rečeno, po starejši zakonodaji že dodeljene v skladu s takratnimi
               pogoji in to ustvarja lahko tudi neenakopraven položaj za vse tiste, ki so se potem
               kasneje upokojili. Tako da te prakse zaenkrat ne poznamo, lahko pa proučimo te
               možnosti. Moram pa dodati, da je bila pokojninska osnova prav gotovo pri tistih, ki
               so delali dlje, višja, tako da ni v celoti točno, da bi bili zaradi tega prikrajšani.
               Če so delali več časa, potem je to vendarle ne v smislu bonusa, ampak v smislu višje
               pokojninske osnove upoštevano.</p>
            </sp>
            <sp xml:id="SDZ5-Redna-15-2010-03-24.sp277">

               <speaker>PODPREDSEDNIK FRANCE CUKJATI:</speaker>

               <p>Gospod Milan Čadež bo postavil poslansko vprašanje ministru za okolje in prostor dr.
               Žarniću ter ministru za promet dr. Vlačiču.</p>
            </sp>
            <sp xml:id="SDZ5-Redna-15-2010-03-24.sp278">

               <speaker>MILAN ČADEŽ:</speaker>

               <p>Hvala za besedo, gospod predsedujoči. Spoštovane kolegice in kolegi, spoštovani
               prisotni ministri, spoštovani gospod Žarnić. Mogoče za uvod samo nekaj besed glede
               umeščanja četrte razvojne osi v prostor.</p>
               <p>Že v letu 2006 je bila sklicana prva prostorska konferenca z namenom, da bi se
               pridobila in uskladila priporočila, usmeritve in tudi interesi lokalnega okolja,
               gospodarstva in ostalih interesnih združenj. V letu 2007 je bila predstavitev oziroma
               seznanitev več variant, sever in ena varianta jug obema občinama, to je občinama
               Gorenja vas, Poljane in pa občini Cerkno s strani pripravljavcev.</p>
               <p>Prednost je dobila varianta jug s posegom v dolino Kopačnice, kar pa je nekako za
               občino Gorenja vas najtežje sprejemljivo. Meseca junija istega leta je bil s strani
               občine Gorenja vas, Poljane podan predlog o povezavi Poljanske doline z dolino
               Idrijce. Potem pa je tudi sledil sklep občinskega sveta občine Gorenja vas, Poljane,
               da se nadaljuje samo v tej smeri po povezavi obeh dolin in da se nasprotuje grobemu
               posegu v dolino Kopačnice.</p>
               <p>V začetku leta 2008 glede na potek dogodkov v teh dveh letih se je na občini Gorenja
               vas poznalo, da ta projekt poteka počasi, zato smo dali predlog na Ministrstvo za
               promet, da bi se obvoznica Gorenja vas ločila od celotnega projekta, to je povezavi
               Hotavlje-Cerkno z obvoznico Gorenja vas-Poljane. V letu 2008, meseca julija je bila
               na Ministrstvu za okolje in prostor s strani stroke občinama Cerkno in Gorenja vas,
               Poljane predstavljena najustreznejša povezava in tudi najprimernejša, to pa je
               varianta jug. S strani občin Gorenja vas, Poljane, je bila ta pobuda pozdravljena
               pozitivno, smo pa opozorili, da pa razpolagamo s sklepom občinskega sveta za leto
               2007.</p>
            </sp>
            <sp xml:id="SDZ5-Redna-15-2010-03-24.sp279">

               <speaker>PODPREDSEDNIK FRANCE CUKJATI:</speaker>

               <p>Hvala. Dr. Žarnić izvolite.</p>
            </sp>
            <sp xml:id="SDZ5-Redna-15-2010-03-24.sp280">

               <speaker>DR. ROKO ŽARNIĆ:</speaker>

               <p>Hvala lepa, gospod predsedujoči. Spoštovane poslanke, poslanci, spoštovani gospod
               poslanec. 4. razvojna os je prometna povezava, ki povezuje zgornje in srednje Posočje
               s centrom Slovenije, na zahodu pa se navezuje na sosednjo Italijo. Prvi krak 4.
               razvojne osi poteka od Želina na Cerkno in Škofjo Loko proti Ljubljani, drugi pa od
               Želina preko Idrije in Logatca do avtoceste A1.</p>
               <p>Ključne ukrepe na 4. razvojni osi predstavljajo obvoznice naselij Škofja Loka,
               Gorenja vas, Tolmin in Logatec ter novogradnja ceste na odseku Cerkno, Hotavlje, za
               katere v skladu z ZPN načrt pripravljajo ustrezni prostorski akti. Z ostalimi
               predvidenimi ukrepi se bo izboljšalo stanje vozišč na osi s širitvami vozišča in
               povečanim radijem pa se bodo odpravile geometrijske slabosti. Sanirali se bodo
               nekateri objekti in zidovi ter izboljšala prometna varnost.</p>
               <p>Priprava vseh prostorskih aktov, s katerimi se posamezni ukrepi na 4. razvojni osi
               umeščajo v prostor, poteka brez motenj. Javne razgrnitve se predvidevajo za letošnje
               leto in delno naslednje leto, sprejetje prostorskih aktov najkasneje do leta 2013 in
               gradnja v letih 2014, 2015.</p>
               <p>Je mogoče z moje strani dovolj pa da potem minister za promet še odgovori? Hvala.</p>
            </sp>
            <sp xml:id="SDZ5-Redna-15-2010-03-24.sp281">

               <speaker>PODPREDSEDNIK FRANCE CUKJATI:</speaker>

               <p>Minister za promet dr. Vlačič, izvolite.</p>
            </sp>
            <sp xml:id="SDZ5-Redna-15-2010-03-24.sp282">

               <speaker>DR. PATRICK VLAČIČ:</speaker>

               <p>Zdaj moram reči, da je bilo vprašanje precej drugačno, kot sem ga jaz dobil pisno.
               Jaz imam tukaj termine, kar je bilo v osnovi. Terminski plan, torej sledeče
               aktivnosti se izvajajo ta trenutek na 4. razvojni osi: posodobitev odseka
               Jeprca-Zminec-Želin, kot je bilo povedano, na katerem so projekti gradnje obvoznice
               Škofje Loke v teku, obvoznica Gorenja vas - Cerkno - Hotavlje je v fazi umeščanja,
               posodobitev odseka Želin-Peršeti-Kobarid-mednarodni mejni prehod Robič, na katerem so
               projekti obveznice Tolmin, rekonstrukcija ceste G2/102, Bača-Dolenja Trebuša je v
               fazi umeščanja v prostor. Sanacija brežine pod Ključem z galerijo je v izgradnji, za
               rekonstrukcijo G2/102 Dolenja Trebuša-Želin, krožišče v Kobaridu pa je PZI izdelan,
               pričetek izvedbe 2010/2011. Posodobitev odseka Želin-Idrija-Logatec, na katerem so
               projekti obvoznic Spodnja Idrija-Godovič-Hotedršica odsek Kalce in Logatec, izdelane
               so študije variant. Terminski plani izvedbe projektov predvidevajo javne razgrnitve v
               letih 2010 in 2011. Sprejem prostorskih aktov 2013, gradnja 2014, 2015. Za vse zgoraj
               navedene projekte, razen za Želin-Logatec, je predvideno črpanje evropskih sredstev.
               Če bi prišlo do zakasnitve projektov, bo treba zagotoviti sredstva v proračunu
               Republike Slovenije.</p>
            </sp>
            <sp xml:id="SDZ5-Redna-15-2010-03-24.sp283">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ5-Redna-15-2010-03-24.sp284">

               <speaker>MILAN ČADEŽ:</speaker>

               <p>Hvala za odgovor. Vse je resnica, kar se tiče obvoznic.</p>
               <p>Zanima me pa konkretno: Kako je s traso Hotavlje-Cerkno.</p>
               <p>Glede na to, da mi je vaš kolega gospod Žarnić pred vami na seji 16. 11. lanskega
               leta dal zagotovilo, da bo v teh dneh zaključena študija in podan nov predlog
               najustreznejše variante, ki bo potem lahko tudi osnova za pripravo idejnega projekta,
               ki bo moral še v recenzijo, in pa, da se bo predvidoma zaključila v lanskem letu.</p>
               <p>Potem sem pa tudi razumel, da je problem umeščanja, kajti zakonska podlaga je slaba,
               in tudi zagotovil mi je, da je predlog zakona o linijskih objektih, to se pravi o
               umeščanju cestne in ostale infrastrukture, pripravljen, napisan in znotraj
               ministrstva usklajen in tudi večinoma z drugimi resorji, tako bo šel zakon tudi v
               kratkem v medresorsko usklajevanje, potem pa na Vlado. Računam, da ga bo Vlada
               sprejela do konca lanskega leta.</p>
               <p>Glede na to, prosim za odgovor, ker smo pa opazili letošnje leto, da je četrta
               razvojna os predlagana za črtanje za izgradnjo cestnega prometnega omrežja. Hvala.
            </p>
            </sp>
            <sp xml:id="SDZ5-Redna-15-2010-03-24.sp285">

               <speaker>PODPREDSEDNIK FRANCE CUKJATI:</speaker>

               <p>Hvala. Kdo? Gospod Vlačič, boste vi? Izvolite.</p>
            </sp>
            <sp xml:id="SDZ5-Redna-15-2010-03-24.sp286">

               <speaker>DR. PATRICK VLAČIČ:</speaker>

               <p>Jaz bom najprej. Predlagana je, jaz bom pa kot minister nasprotoval temu črtanju. To
               lahko tukaj javno povem, pa si lahko zapišete, pa če želite, da ponovim, da me lahko
               posnamete, bom to naredil še enkrat, ker mislim, da to ne bi bila pravilna odločitev,
               tako da to je moje zagotovilo kot ministra.</p>
            </sp>
            <sp xml:id="SDZ5-Redna-15-2010-03-24.sp287">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Žarnić, izvolite.</p>
            </sp>
            <sp xml:id="SDZ5-Redna-15-2010-03-24.sp288">

               <speaker>DR. ROKO ŽARNIĆ:</speaker>

               <p>Hvala. Samo za mali lapsus. Lansko leto jaz še nisem bil minister. Hvala lepa.</p>
            </sp>
            <sp xml:id="SDZ5-Redna-15-2010-03-24.sp289">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod dr. Peter Verlič bo postavil poslansko vprašanje ministru za promet dr.
               Vlačiču, prosim.</p>
            </sp>
            <sp xml:id="SDZ5-Redna-15-2010-03-24.sp290">

               <speaker>DR. PETER VERLIČ:</speaker>

               <p>Hvala lepa.</p>
               <p>Ta zadnji odgovor ministra za promet dr. Vlačiča, da bo nasprotoval črtanju razvojnih
               osi, nas seveda zelo veseli, ker je nastalo tukaj kar precej zmede. Najprej smo bili,
               to moram reči, kot predlagatelji Zakona o prioritetni gradnji odsekov javnih cest,
               med katerimi smo predlagali nekatere nove prometne osi, kar nekoliko neprijetno
               presenečeni, da je koalicija pravzaprav bila proti črtanju novih razvojnih osi, ki so
               za razvoj Slovenije zelo pomembne. Med njimi je bila predlagana tudi tako imenovana
               peta razvojna os, ki mislim, da si za ustrezno umestitev notranjske regije več kot
               zasluži pozornost, da se jo umesti tudi v širitev načrta resolucije o nacionalnih
               razvojnih projektih. Gre za os, za povezavo med Uncem in Žlebičem, torej za ta
               koridor, ki se pri odcepu od primorske avtoceste nadaljuje po Notranjski mimo Rakeka,
               Cerknice, Blok, Sodražice in se potem naveže na 3.a razvojno os pri Žlebiču.</p>
               <p>Na tej peti razvojni osi, če jo tako poimenujemo, je tudi odcep proti Loški dolini in
               pa Loškem Potoku. Mislim, da je ta koridor, ta peta razvojna os, že sedaj se namreč
               vidi, da je precej tovornega prometa, ki gre od Kočevske proti Primorski mimo
               Notranjske in obratno, zato bi ta povezava lahko bila lepa povezava južnega dela
               Slovenije, ki bi se od četrte razvojne osi pri Kobaridu, mimo Idrije in Logatca potem
               preko Notranjske preko te pete razvojne osi navezal na Kočevsko. Ni treba posebej
               razlagati, da ta cesta po našem prepričanju že sedaj zahteva kar precej posodobitev.
               Če pa bi ji dali ustrezen status tudi znotraj resolucije o nacionalnih razvojnih
               projektih, pa mislim, da bi tudi bil to prispevek k regionalizaciji Slovenije.</p>
               <p>Zanima me: Kako vi ocenjujete ta projekt pete razvojne osi in kaj bi konkretno
               storili za realizacijo tega projekta? Hvala lepa.</p>
            </sp>
            <sp xml:id="SDZ5-Redna-15-2010-03-24.sp291">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp292">

               <speaker>DR. PATRICK VLAČIČ:</speaker>

               <p>Najprej moram ugotoviti, da v dokumentih Republike Slovenije pete razvojne osi ni.
               Prva pa druga sta del križa, potem je pa tretja, ki jo poznate, od severa do juga, pa
               je tretja A, ki jo tudi poznate, pa je četrta in zdaj pete pravzaprav ta trenutek ni.
               Zato bi bilo mogoče nekoliko prezgodaj, da bi kot minister za promet vam že danes
               odgovoril na vprašanje, ali se mi zdi podpreti ta projekt ali ne. Lahko povem, da
               poznate te številke dobro. Slovenija ima okoli 600 km avtocest, ima 6000 km državnih
               cest in še precej več kilometrov lokalnih cest in ob danes sprejetem predpisu v
               železniški infrastrukturi imamo približno 1200 km železniških tirov, zato je moja
               želja, da bi le začeli razmišljati o zelo velikem pomenu cest, tudi o tem, da bi
               poskušali državljane Republike Slovenije prepričati, da bi čim več uporabljali javni
               potniški prevoz. Da bi maksima ne bila več samo izgradnja cest. To je moja želja kot
               ministra za promet, da bi javni potniški prevoz ne uporabljali samo tisti, ki nimajo
               avtomobila ali pa ki ne morejo ali pa ne smejo voziti ali pa tisti, ki so mlajši od
               18 let ali pa tisti, ki so starejši, pa zaradi tega ne smejo, ali pa tisti, ki zaradi
               svojih gmotnih razmer ne morejo. Da bi pravzaprav začeli razmišljati o javnem
               potniškem prometu, ne samo o novih cestnih povezavah.</p>
               <p>Lahko pa vam podam stanje na projektih iz načrta razvojnih programov naše direkcije
               na območju Unec-Cerknica-Bloška Polica-Sodražica-Žlebič. Na projektu počivališče
               Unec, na odseku 1115, poteka postopek pridobivanja zemljišč, gradnja je predvidena v
               letu 2012/2013. Na projektu rekonstrukcije mostu čez Martinščino v Martinjaku, na
               odseku 1118, je projektna dokumentacija v postopku recenzije. Gradnja je predvidena v
               letu 2012/2013. Projekt ureditev Bločice na odseku 1118 je v zaključni fazi. Projekt
               je obsegal ureditev ceste z izgradnjo enostranskega hodnika za pešce v dolžini 800
               metrov. V letu 2008 je bil podpisan sporazum o sofinanciranju z občino Cerknica. Na
               podlagi sklenjene pogodbe za izvedbo del so se dela pričela septembra 2008 in so bila
               vključno z dodatno naročenimi deli končana leta 2009. V teku je priprava za pregled
               izvedenih del. S projektom ureditve ceste skozi Novo vas, na odseku 1119 se načrtuje
               900 metrov odseka skozi Novo vas. Urejeni bodo pločniki, javna osvetljava in urejeno
               križišče s cesto R3-748/2412, sofinancer je občina Bloke. V letu 2010 bodo izdelani
               idejni projekti ureditve.</p>
               <p>Na projektu preplastitev Sodražica-Nova vas, na odseku 1119, je bila v letu 2008
               izdelana projektna dokumentacija za preplastitev kilometer dolgega odseka. Zaradi
               izredno poškodovanega odseka tega ni bilo mogoče izvesti s klasično preplastitvijo,
               zato je bila predlagana reciklaža. Ker sredstev za celotni odsek ni bilo dovolj, je
               bila konec avgusta 2008 izvedena preplastitev odseka v dolžini 280 metrov, v letu
               2009 pa izgradnja preostalega odseka.</p>
               <p>Na projektu preplastitev Unec-Žlebič je stanje sledeče. Regionalna cesta R1-212 ima
               na odseku 1119 na več delih slabo vozno površino. Preplastitev ceste med Žimaricami
               in Sodražico, to je med kilometrom 14,6 do kilometra 16,135 je bila izvedena v letu
               2008. Projekt skozi Žimarice na odseku 1119 v dolžini 800 metrov se bo izvajal v
               sklopu izgradnje kanalizacije. Projektno dokumentacijo pločnika in javne razsvetljave
               je naročila občina. Direkcija Republike Slovenije za ceste bo v letošnjem letu
               naročila dopolnitev projektne dokumentacije s cestnim delom.</p>
               <p>Za projekt ureditev skozi Sodražico je na podlagi izdelanega idejnega projekta,
               izdelana investicijska dokumentacija. Na projektu rekonstrukcije Sodražica-Žlebič, na
               odseku 1120, je gradnja druge in tretje etape končana. Gradnja prve etape se je že
               pričela, v gradnji so podporni zidovi, objekt bo predvidoma zaključen v maju.</p>
               <p>Vsekakor si bom prizadeval, da bodo ti načrtovani projekti iz sprejetega načrta
               razvojnih programov tudi realizirani.</p>
            </sp>
            <sp xml:id="SDZ5-Redna-15-2010-03-24.sp293">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? Izvolite.</p>
            </sp>
            <sp xml:id="SDZ5-Redna-15-2010-03-24.sp294">

               <speaker>DR. PETER VERLIČ:</speaker>

               <p>Spoštovani minister, hvala. Precej izčrpno ste prebrali projekte, ki so zdaj na tem
               odseku, jaz bom kar rekel pete razvojne osi, to je med Uncem in Žlebičem, v teku. Ne
               vem pa, sicer sem pozorno poslušal, vendar pa, jaz sem prepričan, da ste se že
               peljali po tej cesti skozi Rakek, Cerknico in najbrž poznate problem, da je treba
               urediti tako obvoznico mimo Rakeka kot tudi obvoznico mimo Cerknice, da si verjetno
               obvoznico zasluži tudi Sodražica. In to bi bilo veliko lažje, če bi bil ta projekt
               umeščen kot peta razvojna os v resolucijo o nacionalnih razvojnih projektih. To je
               bil tudi namen takrat vlade, da so regije ustrezno tudi razvojno podprte. Ne gre samo
               za cesto, gre tudi razvoj, ki bi ga taka razvojna os celi regiji, kot je Notranjska,
               prinesla. Če župani s teh območij poslušajo, najbrž niso preveč zadovoljni, ker
               nekako oklevate, ker bi takoj rekli, zakaj sta si pa zaslužili višji status tretja pa
               četrta os. Morda tretja zato, ker od tam prihaja župan Kočevja. Naj tudi povem, da je
               župan Cerknice kandidiral na listi SD, tako da bo gotovo zlobiral za ta projekt.
               Mimogrede, ko ste podprli javni potniški promet se zelo strinjam z vami, vendar v
               odgovoru, ki sem ga naslovil na vas, vam povem, da recimo od Blok do Ljubljane je
               dnevno en avtobus, ki niti ne pelje do Ljubljane, ampak do Postojne. Tam sem vas tudi
               vprašal, kaj bi storili še več, pa je bil odgovor, da je zaenkrat to vse. Pogum tudi
               na tem področju, da bo več vsaj avtobusov iz teh koncev proti Ljubljani.</p>
            </sp>
            <sp xml:id="SDZ5-Redna-15-2010-03-24.sp295">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister? Ne želite. Sedaj bo gospod Ivan Grill postavil poslansko
               vprašanje ministru za promet dr. Vlačiču.</p>
            </sp>
            <sp xml:id="SDZ5-Redna-15-2010-03-24.sp296">

               <speaker>IVAN GRILL:</speaker>

               <p>Hvala lepa. Spoštovani gospod minister. Danes dopoldan smo v razpravi na temo iz
               vašega resorja omenili, da nastajajo zelo visoki stroški tudi v podjetju Dars, ki je
               v državni lasti. Ravno zato me zelo preseneča informacija, ki je bila pred dnevi s
               strani medijev tudi objavljena, da je v zadnjem času moč zaslediti preko 20 novih
               zaposlitev v podjetju Dars in tudi nasploh da se obnašajo neracionalno, predvsem
               glede uporabe poslovnih prostorov. Poslovne prostore in tudi sedež imajo v Celju. Tam
               imajo tudi poslovne prostore, ki služijo predvsem arhiviranju, medtem ko je velika
               večina zaposlenih v podjetju Dars v Ljubljani in predpostavljam, da imajo v najemu
               poslovne prostore, za katere plačujejo lahko visoke najemnine.</p>
               <p>V zvezi s tem me zanima: Ali mi lahko navedete, koliko je zaposlenih v podjetju Dars,
               predvsem koliko je bilo na novo zaposlenih v vašem mandatu?</p>
               <p>Koliko znašajo skupni stroški vseh najemnin, ki jih podjetje Dars plačuje za svoje
               poslovanje?</p>
               <p>Kakšna je vizija poslovanja tega podjetja za naprej?</p>
               <p>Preseneča me, da se resnično ravno v tem času, ko se soočamo s številnimi težavami, z
               recesijo, ko bi bilo treba predvsem na tem področju poslovati bistveno bolj
               racionalno, da se gleda na te stroške in zmanjšuje število zaposlenih predvsem z
               naravno fluktuacijo, tukaj pa smo sedaj priča novim povečavam. Predvsem pa mogoče
               tudi glede na informacije oziroma tudi dejstvo, da je predvidena novogradnja novih
               cestnih odsekov bistveno manjša kot v preteklih letih. Vsi ti podatki kažejo, da je
               očitno tukaj to poslovanje neracionalno.</p>
               <p>Zato me zanima: Ali mi lahko sporočite, kakšna je ta slika sedaj? Kako načrtujete,da
               naj bi se to poslovanje odvijalo v prihodnosti? Hvala lepa.</p>
            </sp>
            <sp xml:id="SDZ5-Redna-15-2010-03-24.sp297">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp298">

               <speaker>DR. PATRICK VLAČIČ:</speaker>

               <p>Hvala, predsedujoči. Konec leta 2008 je bilo v Darsu zaposlenih 1.244 delavcev, konec
               leta 2009 pa 6 delavcev več. Od šestih delavcev, kolikor je povečanje, so bili trije
               zaposleni na področju pravnih zadev, organizacije in kadrov, 2 na področju financ in
               marketinga in eden na področju novogradenj. Izobrazbena struktura je sicer nizka.
               Največ je zaposlenih s IV. stopnjo izobrazbe, in sicer polovica zaposlenih. Delajo
               predvsem na področju vzdrževanja. Druga velika skupina s V. stopnjo izobrazbe
               predstavlja 33% zaposlenih. Tukaj je največja skupina zaposlenih na področju za
               izvedbo cestninjenja ter prav tako na področju združevanja. Zaposleni s VII. stopnjo
               izobrazbe predstavljajo 12% zaposlenih. V letošnjem letu je planirano povečanje
               števila zaposlenih v Darsu za 9, pri čemer se bo na novo zaposlovalo predvsem na
               področju vzdrževanja, in sicer 78% novih zaposlitev s IV. stopnjo izobrazbe. V letu
               2010 bodo v okviru strokovnih služb na novo zaposlili le dva delavca s VII. stopnjo
               izobrazbe, v informacijski tehnologiji in v pravni službi. Dodatno zaposlovanje na
               področju vzdrževanja je potrebno zaradi povečanega obsega dela v povezavi z novimi
               avtocestnimi odseki in združevanji le-teh.</p>
               <p>Kar se tiče stroškov najema. Mesečni strošek najema poslovnih prostorov v Ljubljani,
               skupaj s stroški ogrevanja električne energije, varovanja, čiščenja, vzdrževanja in
               parkirnih prostorov znašajo 57.246 evrov z DDV. Skupna površina je 2.910 metrov. V
               ostalih krajih po Sloveniji Dars nima najetih poslovnih prostorov. Skupna površina v
               Celju, ki so v lasti Dars, je 1.600 kvadratnih metrov, polovica se, tako kot ste
               pravilno ugotovili, nanaša na arhivski prostor, in sicer na centralni, tehnični in
               poslovni arhiv družbe, ki ga je treba še dodatno razširiti. V stavbi v Celju dela
               trenutno 11 oseb, ki so v skladu z aktom organizacije in sistemizacije sistemizirani
               v svetovalca uprave, dva direktorja projektov, tri samostojne strokovne sodelavce,
               dva samostojna referenta, dva referenta in en pomožni referent. Zaposleni opravljajo
               dela in naloge iz delovnih področij informacijske tehnologije, interventnih
               transportnih sistemov, financ, računovodstva, prodaje in marketinga ter splošne
               službe. V Celju se opravljajo tudi recenzije in revizije projektne dokumentacije.
            </p>
            </sp>
            <sp xml:id="SDZ5-Redna-15-2010-03-24.sp299">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ5-Redna-15-2010-03-24.sp300">

               <speaker>IVAN GRILL:</speaker>

               <p>Hvala lepa za te podatke.</p>
               <p>Tudi sam sem imel občutek, da je veliko te poslovne površine v Celju neizkoriščene.
               Če sem vas prav razumel, je to tudi sedaj.</p>
               <p>V zvezi s tem me zanima: Ali načrtuje podjetje Dars oziroma ali jim boste naložili,
               da se prouči možnost, da se poslovni prostori, kolikor vem, so na dovolj elitni
               lokaciji, prodajo, če je potrebno, da je večina zaposlenih v Ljubljani?</p>
               <p>Sploh me zanima: Zakaj se v samo Celje, kjer je sedež podjetja, ne preseli več
               delovnih mest, ki so sedaj v Ljubljani?</p>
               <p>S tem bi dosegli tudi racionalizacijo ali pa, da se prostori odprodajo, če je narava
               dela takšna. Na ta način se kot država bolj racionalno obnašamo. Hvala lepa.</p>
            </sp>
            <sp xml:id="SDZ5-Redna-15-2010-03-24.sp301">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp302">

               <speaker>DR. PATRICK VLAČIČ:</speaker>

               <p>Razumen predlog, to je bilo tudi že moje vprašanje, zakaj tudi v Celju. Tukaj bo
               potrebna racionalizacija, se strinjam z vami, ali na en ali drug način.</p>
            </sp>
            <sp xml:id="SDZ5-Redna-15-2010-03-24.sp303">

               <speaker>PODPREDSEDNIK FRANCE CUKJATI:</speaker>

               <p>Hvala. Dr. Vinko Gorenak bo postavil poslansko vprašanje ministru za pravosodje,
               gospodu Zalarju, prosim.</p>
            </sp>
            <sp xml:id="SDZ5-Redna-15-2010-03-24.sp304">

               <speaker>DR. VINKO GORENAK:</speaker>

               <p>Hvala lepa. Sicer bi rad že osmič postavil vprašanje, kaj je kršila generalna državna
               tožilka v smislu ustave, ker še nisem dobil odgovora, ampak tega ne smem storiti in
               se moram držati tega, kar sem najavil.</p>
               <p>Gospod minister, 28. 11. 2009 je začela veljati novela Zakona o sodiščih, ki ste jo
               spisali vi oziroma ki jo je predložila Vlada. Ta zakon se je začel uporabljati 1. 1.
               2010. Naj vas spomnim, da smo zakon sprejeli kljub nasprotovanju Sodnega sveta in
               kljub nasprotovanju Vrhovnega sodišča, obe inštituciji sta bili proti. Vi ste nekako
               to poslali v parlament proti volji teh osrednjih pravosodnih institucij. Ustanovljen
               je bil oddelek za organiziran kriminal in predvidena je bila med drugim v tej noveli
               tudi uskladitev sodnega reda. Vse to naj bi bilo ustanovljeno oziroma narejeno do 1.
               januarja, ko naj bi zakonske spremembe začele veljati.</p>
               <p>Poglejte, 28. 11. Se pravi, časa je - pa če vzameva še tisti čas zraven, ki je
               potekel - zdaj še eventualni veto in tako dalje -, je bilo časa približno mesec,
               mesec in pol oziroma 40 dni, recimo, da bi se to pripravilo. In kaj se je zgodilo?
               15. 12., ko je poteklo že pol časa, ste ustanovili delovno skupino za implementacijo
               zakona. Se pravi, pol časa po tistem. V zakonsko določenem roku, ki ga je sprejel
               Državni zbor, ki ste ga predlagal vi osebno, ni bilo narejenega nič. Nič od tistega,
               kar piše v zakonu ali vsaj dve najpomembnejši stvari nista bili narejeni. Namreč, ni
               bil ustanovljen specializiran oddelek in ni bil usklajen sodni red, kar je pač pogoj
               za nadaljevanje.</p>
               <p>Ker vi zelo radi rečete, da je gospa Brezigarjeva kršila ustavo in zakon, vas
               sprašujem: Ali kršite zakon vi? Za to imam dokaz: 1. januarja bi morali to narediti,
               pa niste naredili. Ni jasno, zakaj s tako lahkoto udarjate po tožilstvu, po sodiščih,
               o čemer bom v nadaljevanju, sami pa kršite tiste določbe zakona, ki ste jih vi
               predlagali. Hvala lepa.</p>
            </sp>
            <sp xml:id="SDZ5-Redna-15-2010-03-24.sp305">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp306">

               <speaker>ALEŠ ZALAR:</speaker>

               <p>Hvala lepa. Jaz se bom seveda v celoti izognil primerjavam, ki ste jih izpostavili, s
               tožilstvom, ker primerjate hruške in jabolka. Držal se bom okvira poslanskega
               vprašanja, ki je bilo tudi najavljeno.</p>
               <p>Najprej vas moram korigirati, spoštovani gospod poslanec. Ni res, da bi Sodni svet
               nasprotoval predlogu sprememb in dopolnitev zakona o sodiščih. Sodni svet je dal
               nekaj pripomb, te pripombe so bile tudi upoštevane in ne glede na to, da je takratni
               podpredsednik Vrhovnega sodišča, ki je medtem že odstopil s funkcije, podpisal nekaj
               odklonilnih stališč do posameznih institutov, je potrebno pojasniti, da je predsednik
               Vrhovnega sodišča ves čas podpiral ureditev, ki jo je prinesel zakon o sodiščih, in
               med drugim tudi vse do izteka svojega mandata pomagal, da smo na Ministrstvu za
               pravosodje oblikovali posebno implementacijsko skupino, ki ste jo omenili in ki je
               bila ustanovljena 15. decembra zato, da bi ta skupina lahko: prvič, pomagala pri
               pripravi ustreznih podzakonskih aktov, ki se nanašajo na poslovanje sodišč. In
               drugič, da bi sproti reševala praktična vprašanja, do katerih bo gotovo prišlo, ko bo
               potrebno izvesti kar pomembno in obsežno spremembo zakona. To sodelovanje s sodstvom
               je bilo razširjeno ne samo v razmerju do Sodnega sveta in Vrhovnega sodišča, ampak do
               sodišč vseh stopenj, tako da v tej skupini sodelujejo predstavniki vseh sodišč in
               Sodnega sveta in ta skupina je nemudoma začela z delom. Ni res, da ni bilo do konca
               leta nič narejenega, bilo je kar precej narejenega, res pa je, da je ta skupina
               ugotovila, da je zahtevnost priprave sodnega reda precej večja, kot pa se je zdelo še
               v fazi, ko se je zakon sprejemal tu, v Državnem zboru, kajti ta sprememba sodnega
               reda zajema kar 71 členov glede pomembnih vprašanj, kjer je bilo nujno potrebno
               predvsem s predstavniki sodstva razčistiti, kakšne rešitve vnesti v te določbe zato,
               da bodo v praksi dobro funkcionirale.</p>
               <p>Treba je upoštevati tudi to, da sodnega reda minister ne sprejema mimo posebne
               procedure, med drugim mora pridobiti mnenje predsednika Vrhovnega sodišča, potem je
               potrebno zaključiti medresorsko usklajevanje, pridobiti mnenje Službe Vlade za
               zakonodajo, tako so bili vse to razlogi, zakaj je bil ta sodni red izdan nekoliko
               kasneje, točneje 19. marca je bil objavljen v Uradnem listu.</p>
               <p>V odgovoru na poslansko vprašanje, ki ste ga zastavili pisno že pred časom točno pri
               tem vprašanju, smo vam natančno pojasnili, da ta rahla zakasnitev v ničemer ne vpliva
               na uveljavitev novih institutov, zlasti pa ne na oblikovanje in delovanje
               specializiranega oddelka. Kajti, ko gre za ustanovitev specializiranega oddelka, je
               ta lahko ustanovljen po samem zakonu šele, ko je v ta oddelek dodeljenih najmanj
               polovica sodnikov, ki so sicer z odločitvijo Sodnega sveta določeni kot sodniki tega
               oddelka. Torej, v vsakem primeru zakon ni predvidel, da bi s 1.1. ta specializirani
               oddelek že pričel z delom. To se vidi tudi iz razprave in predstavitev, ki smo jih
               opravili tu, v Državnem zboru. Ta postopek bo tudi v prihodnje še nekaj časa trajal.
               Ravno te dni je Sodni svet določil skupno število mest teh sodnikov, pred tem je
               predsednik Vrhovnega sodišča podal svoje mnenje glede tega, pred tem je
               implementacijska skupina izdelala kriterije za število teh sodnikov in zdaj bo sledil
               razpis za prosta sodniška mesta. Potem bo po izvedenem postopku, pridobivanju ocen
               sodniške službe in tako naprej Sodni svet dodelil izbrane sodnike, ki se bodo
               prijavili v to skupino, in potem šele, ko bo najmanj pet sodnikov dodeljenih v to
               skupino, bo ta specializirani oddelek lahko pričel z delom.</p>
               <p>Skratka, ta zamuda pri sodnem redu ni v ničemer ovirala ne uporabo tega instituta ne
               katerega koli drugega.</p>
            </sp>
            <sp xml:id="SDZ5-Redna-15-2010-03-24.sp307">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ5-Redna-15-2010-03-24.sp308">

               <speaker>DR. VINKO GORENAK:</speaker>

               <p>Če je za vas dva meseca in 20 dni mala zakasnitev - to ni mala zakasnitev, zagotovo
               ne. Sami ste si postavili rok, ki je bil 1. januar, in sami niste upoštevali roka, ki
               ste ga sami določili. Ampak, pojdiva naprej.</p>
               <p>Pred seboj imam pismo predsednikov sodišč, predsednic in predsednikov okrajnih
               sodišč, da smo bolj točni. Poslali so mi ga pred nekaj dnevi in pravijo takole. Da
               ste jim 3. 2. 2010 po elektronski pošti poslali priporočila neke implementacijske
               skupine za to omenjeno novelo zakona. In predsedniki sodišč pravijo takole:
               <q>"Ugotavljamo, da priporočila implemenatacijske skupine v bistvu ne zasledujejo ciljev
               zadnje novele zakona, predvsem ne tista, ki se nanašajo na koncentracijo vodenja in
               upravljanja okrajnih sodišč z namenom, da se ta sodišča razbremenijo in da se posluje
               čim bolj racionalno."</q> Čas mi je omejen, da bi vam vse prebral, vendar se v
               nadaljevanju ti predsedniki sodišč sklicujejo na obrazložitve v zakonu, kjer ste
               povedali, kakšna bodo razmerja med okrajnimi in okrožnimi sodišči in tako naprej. In
               trdijo - to pismo ste verjetno tudi dobili, sicer vam ga bom dal - da greste ponovno
               mimo zakona in da ponovno - ponovno poudarjam - širite tisto, kar je v zakonu
               zapisano, z navodili. Ista zgodba, popolnoma identična stvar, kot se je dogajala že
               mnogokrat, mnogokrat do sedaj.</p>
               <p>Gospod minister, globoko sem prepričan, da situacija ni v redu. Če se večina
               predsednikov sodišč se obrača na Sodni svet, obrača name in tako dalje; pomeni, da se
               boste morali vprašati, kaj je pri vas in kaj je z vami narobe.</p>
            </sp>
            <sp xml:id="SDZ5-Redna-15-2010-03-24.sp309">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp310">

               <speaker>ALEŠ ZALAR:</speaker>

               <p>Hvala lepa. Ne poznam tega pisma, jaz ga nisem prejel. Prvič slišim zanj. Vem pa, da
               imajo predsedniki okrajnih sodišč nekaj vprašanj, ki jih tudi rešujemo na ta način,
               da so predstavniki predsednikov okrajnih sodišč, konkretno dve predstavnici, ki so
               jih sami določili, bili povabljeni k sodelovanju v to implementacijsko skupino, v
               kateri sicer delujejo še drugi, tudi predsedniki okrožnih, višjih in tudi predstavnik
               Vrhovnega sodišča. Skratka, sodstvo samo usklajuje ta odprta vprašanja. Ministrstvo
               ne izdaja v zvezi s tem nobenih navodil, ker niti nima takih pristojnosti. Ta
               implementacijska skupina pa seveda lahko odgovarja na posamezna vprašanja, če jih
               dobi ali če sama oceni, da bi bilo smiselno, da so sodišča na to pozorna. Skratka;
               vse, kar delamo, delamo z roko v roki s predstavniki sodišč vseh stopenj in Sodnega
               sveta. Če se bo v nadaljevanju pokazalo, da je kakšno vprašanje takšne narave, da ga
               pa ni mogoče rešiti na drug način kot z novelo zakona, potem bom seveda kot minister
               poskrbel, da se bo to zgodilo.</p>
            </sp>
            <sp xml:id="SDZ5-Redna-15-2010-03-24.sp311">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Gorenak, proceduralni predlog?</p>
            </sp>
            <sp xml:id="SDZ5-Redna-15-2010-03-24.sp312">

               <speaker>DR. VINKO GORENAK:</speaker>

               <p>Hvala lepa. Pismo vam bom odstopil brez podpisov, to vam lahko vnaprej povem, ker ne
               bi želel, da sodniki, ki so to spisali, doživijo kakšna šikaniranja.</p>
               <p>Okoli tega vprašanja implementacije novele zakona, ki jo je minister predlagal sam,
               ki jo je ta državni zbor sprejel, pa predlagam, da opravimo širšo razpravo, v kateri
               se lahko dotaknemo ne samo teh vprašanj, tudi nekaterih drugih vprašanj, ki se tičejo
               problema slovenskih sodišč. Namreč, gre preprosto za to - prej nisem imel dovolj časa
               - da predsedniki sodišč enostavno trdijo, da prihajajo s strani ministrstva navodila,
               da prihajajo priporočila in tako dalje, kjer dejansko posegajo v samo zakonsko
               materijo. To pa je zadeva, ki se dogaja nekaj podobnega kot se je dogajalo na
               tožilstvu, kjer so tudi tožilci in službs Vlade za zakonodajo ugotovili, da se dogaja
               ista stvar. To sta dve neodvisni instituciji in če neodvisne institucije ugotavljajo,
               da minister pravzaprav počne to, kar naj ne bi, to pa je širitev zakonskih določil z
               nekimi internimi akti, priporočili, navodili ali karkoli je že, pa mislim, da je to
               rdeča luč na semaforju, ki bi morala zagoreti, ki bi morala biti alarm, in to velik
               alarm, tudi v Državnemu zboru.</p>
               <p>Zato se mi zdi povsem korektno in povsem normalno, da se Državni zbor posveti temu
               vprašanju nekoliko bolj in opravi širšo razpravo. Hvala lepa.</p>
            </sp>
            <sp xml:id="SDZ5-Redna-15-2010-03-24.sp313">

               <speaker>PODPREDSEDNIK MIRAN POTRČ:</speaker>

               <p>Hvala lepa. O vašemu predlogu, da o odgovoru ministra razpravlja Državni zbor, bomo
               odločali v petek v okviru glasovanj.</p>
               <p>Poslansko vprašanje gospodu ministru za pravosodje Alešu Zalarju bo postavil gospod
               Miro Petek. Izvolite.</p>
            </sp>
            <sp xml:id="SDZ5-Redna-15-2010-03-24.sp314">

               <speaker>MIRO PETEK:</speaker>

               <p>Hvala za besedo. Spoštovani minister.</p>
               <p>Vladajoča koalicija in Vlada sta 2. februarja letošnjega leta zavrnile moj predlog
               Zakona o spremembah in dopolnitvah Zakona o sodiščih. Ta zakon je predvideval, da bi
               okrajno sodišče dobile tudi Ravne na Koroškem. Med razlogi za zavrnitev tega zakona
               pa je bilo rečeno, da bi bilo to sodišče premalo in s tem predrago. Toda to sodišče,
               ki bi pokrivalo Mežiško dolino, bi imelo od šest do sedem sodnikov. Poglejte, v
               Sloveniji pa je vrsta sodišč, ki so mnogo manjša, kot pa bi bilo sodišče na Ravnah na
               Koroškem. Brežice, mislim, da imajo šest sodnikov, v Sevnici so štirje sodniki, v
               Litiji so vsega trije sodniki - torej je Litija bistveno manjši sodni okraj kot pa
               Ravne oziroma Mežiška dolina -, v Trebnjem so štirje sodniki, v Črnomlju šest
               sodnikov, v Tolminu so trije sodniki, v Ljutomeru pet. Torej, gospod minister:</p>
               <p>Zakaj lahko v Sloveniji obstajajo tovrstna sodišča, ki imajo tri do pet sodnikov,
               Vlada pa hkrati ne dopusti, da bi Ravne dobile sodišče, čeprav bi to sodišče imelo
               veliko več sodnikov?</p>
               <p>Se pravi, če Vlada noče novega sodišča s šestimi ali sedmimi sodniki, zakaj torej
               obstajajo v Sloveniji sodišča, ki imajo nekje od 3 do 5 sodnikov?</p>
               <p>Zanima me: Kdaj boste pričeli ukinjati oziroma združevati sodišča, ki imajo manj kot
               6, 7 ali manj kot 10 sodnikov?</p>
               <p>Če je ekonomsko nesprejemljivo, da imamo sodišča s tremi ali petimi sodniki, potem
               lahko zadevo tudi obrnemo. Gotovo bi bilo ekonomsko sprejemljivo, če bi imeli le
               sodišča z desetimi ali več sodniki. Torej še eno vprašanje:</p>
               <p>Kdaj boste pričeli ukinjati sodišča s tremi, štirimi, petimi sodniki oziroma jih
               priključevati večjim sodiščem? In zakaj imamo na primer sodišča na relaciji Sevnica -
               Krško - Brežice, kjer so zaposleni po trije, štirje sodniki, vsi imajo vodjo sodišča,
               imajo svoje strokovno osebje, imajo svoj informacijski sistem? Torej draga sodišča.
               Hvala.</p>
            </sp>
            <sp xml:id="SDZ5-Redna-15-2010-03-24.sp315">

               <speaker>PODPREDSEDNIK MIRAN POTRČ:</speaker>

               <p>Izvolite besedo, gospod minister Zalar.</p>
            </sp>
            <sp xml:id="SDZ5-Redna-15-2010-03-24.sp316">

               <speaker>ALEŠ ZALAR:</speaker>

               <p>Hvala lepa. Spoštovani gospoda poslanec! Vaše vprašanje je več kot na mestu. Prvi
               odgovor na vaše vprašanje, zakaj imamo tako veliko število majhnih sodišč - zato, ker
               je pač Državni zbor tako odločil leta 1994. Takrat se je zgodila ta velika
               reorganizacija sodstva in takrat se je tedanja sestava odločila za nek koncept. Mi
               imamo danes v Sloveniji, če me spomin ne vara, vsaj 25 Okrajnih sodišč z manj kot
               petimi sodniki. Relativno velika mreža majhnih sodišč. Gotovo to ni najracionalneje.
               To ni samo naš, bom rekel slovenski problem, to je širši, evropski problem. Nekatere
               države se lotevajo te racionalizacije in, recimo, sosednja Avstrija ima v zvezi s tem
               tako hud problem, da ko je začela združevati sodišča, so sodniki začeli stavkati in
               trenutno, po mojih podatkih, avstrijski sodniki protestirajo zaradi tega. Skratka, to
               je na nek način tudi političen problem, pri nas pa še posebej zato, ker vi sami
               veste, da so lokalni interesi v Državnem zboru zelo močno prisotni in da je veliko
               vprašanje, kakšna politična realnost je, da bi šli v zmanjševanje skupnega števila,
               zlasti majhnih sodišč.</p>
               <p>Sicer pa moram reči, da smo se na ministrstvu, ko smo se ukvarjali s tem vprašanjem,
               odločili za nekoliko drugačen pristop pri večji racionalizaciji, ko gre zlasti za
               Okrajna sodišča. Namesto da bi zapirali manjša Okrajna sodišča. Smo odprli
               fleksibilnost sodnega okrožja. Tako danes po noveli zakona o sodiščih okrajni sodniki
               lahko sodijo v celotnem sodnem okrožju in so razporejeni na katerokoli okrajno
               sodišče v tem okrožju, brez da bi za to morali posebej dajati svoje soglasje.
               Skratka, večjo mobilnost sodnikov je zagotovljena. Po drugi strani to omogoča večjo
               specializacijo na okrajnih sodiščih. Kajti na teh majhnih okrajnih sodiščih večinoma
               sodniki delajo vsaj na dveh pravnih področjih, to pa onemogoča specializacijo. Zdaj
               bo ta fleksibilnost omogočala, da bo, recimo, nek okrajni sodnik specializiran za
               kazenske zadeve in bo prihajal na več okrajnih sodišč sodit samo kazenske zadeve.</p>
               <p>Ko ste omenili problem vodenja: vsako sodišče je imelo do konca lanskega leta še
               predsednika in podpredsednika. Podpredsednikov nima več. Tukaj smo šli
               racionalizirati zadevo na način, da samo z letnim razporedom dela predsednik sodišča
               določi sodnika, ki bo opravljal nadomeščanje takrat, kadar predsednika sodišča
               ni.</p>
               <p>Po drugi strani smo prenesli vse zadeve sodne uprave, večino zadev sodne uprave, z
               okrajnih sodišč na okrožna in tam vzpostavili močnejše, bolj kvalificirane direktorje
               sodišče in večja pooblastila predsednikov okrožnih sodišč, ki skrbijo za to, da se
               prosti resursi ustrezno uporabljajo. To je torej ta mehkejši pristop, ki omogoča vsem
               sodnim okrožjem približno enakomerno, časovno in tudi sicer obravnavanje zadev, ki
               prihajajo na sodišča.</p>
               <p>Dolgoročno bi se sicer kazalo lotiti te reforme združevanja teh sodišč, bomo pa
               morali tukaj upoštevati nekaj posebnosti naše organizacijske mreže in verjetno v
               zameno za to, da se določena sodišča zaprejo, razširiti dostop do odvetništva,
               razširiti dostop do brezplačne pravne pomoči. Recimo to je model, po katerem je šla v
               reformo sodstva Finska. Finska ima drug problem. Izjemno veliko geografsko območje,
               na katerem delujejo majhna sodišča.</p>
               <p>Ministrstvo se je zaenkrat odločilo za ta pristop, o katerem sem ravnokar govoril, in
               to je bil tudi razlog, ki je bil pojasnjen ob obravnavi vašega predloga novele
               zakona.</p>
            </sp>
            <sp xml:id="SDZ5-Redna-15-2010-03-24.sp317">

               <speaker>PODPREDSEDNIK MIRAN POTRČ:</speaker>

               <p>Gospod Miro Petek, izvolite, dopolnitev odgovora.</p>
            </sp>
            <sp xml:id="SDZ5-Redna-15-2010-03-24.sp318">

               <speaker>MIRO PETEK:</speaker>

               <p>Hvala lepa. Minister, hvala za pošten in korekten odgovor predvsem v tej luči, da ste
               med vrsticami jasno povedali, da dokler bodo tukaj sedeli župani, ki so hkrati
               poslanci, se ta mreža enostavno ne bo spreminjala, ker ne bo dovolj glasov. Boste
               lahko tudi to kasneje pokomentirali. Mislim, da je to tako.</p>
               <p>Poglejte, kaj je še rekel vaš kolega, državni sekretar Boštjan Škrlec, na omenjeni
               seji. Omenil je, da manjša sodišča pomenijo težjo specializacijo sodnikov. Ti sodniki
               delajo v zahtevnejših pogojih, kopičijo se obsežnejše zadeve, težje organizirajo
               delo. Z drugimi besedami to pomeni, da so ta sodišča slabša in da se na tem področju
               mora nekaj storiti. Državni sekretar je rekel, da so mala sodišča bolj ranljiva glede
               strokovnosti. To pomeni, da so na nek način manj strokovna.</p>
               <p>Zanima me: Na osnovi katerih kriterijev merite to strokovnost, da so večja sodišča
               bolj strokovna zaradi specializiranosti, zaradi kadra, ki je tam, ali zaradi let
               nekega sodnika, ki je na tem položaju, zaradi njegovega statusa in podobno?</p>
               <p>Torej, državljani, ki jim sodijo sodniki na teh manjših sodiščih, so glede tega
               prikrajšani, imajo slabšo sodno varstvo.</p>
               <p>Gospod minister, pred leti smo ukinili tudi sodnike za prekrške in prenesli področje
               delovanja na okrajna sodišča. S tem se je ta mreža racionalizirala. Mislim, da na
               terenu ni bilo velikih pretresov, ni bilo velikih nasprotovanj in mogoče bi kazalo
               takšno pot ubrati tudi pri racionalizaciji okrajnih sodišč. Hvala.</p>
            </sp>
            <sp xml:id="SDZ5-Redna-15-2010-03-24.sp319">

               <speaker>PODPREDSEDNIK MIRAN POTRČ:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp320">

               <speaker>ALEŠ ZALAR:</speaker>

               <p>Hvala lepa.</p>
               <p>Res je, spoštovani gospod poslanec, ta reforma sodnikov za prekrške je bila, lahko
               rečemo, razmeroma uspešna. Čeprav, iskreno rečeno, povsem se pa še vedno niso
               integrirali v sodni sistem. Če drugače ne, je ostal problem, da so marsikje
               geografsko ločeni od ostalih sodnikov. To je pa potem povzročilo med drugim tudi to,
               da so to ostali sodniki, ki delajo res samo s prekrški, ne pa tudi drugih zadev,
               kljub temu, da imajo status sodnikov in ne sodnikov za prekrške.</p>
               <p>Postopoma se te ovire odpravljajo. Nima pa to neposredne povezave s samim
               združevanjem manjših okrajnih sodišč, zato ker potem naletimo pa na drug problem, in
               to je problem zgradb. Ta manjša okrajna sodišča so zdaj v nekih zgradbah, večinoma so
               to zgradbe v lasti Republike Slovenije, ne pa vsa. Vsako združevanje bi pomenilo
               veliko spremembo in selitev ter pridobivanje novih prostorov, opreme, in to gotovo ne
               bi bilo poceni. In zdaj v teh časih ta država enostavno nima denarja niti za osnovne
               investicije v nepremičnine, tako da smo morali skrajno skrajno racionalizirati
               prioritete, ko gre za investicije v objekt v pravosodju za leto 2010 in 2011. Tako so
               tu še drugi problemi, ne samo tisti, ki so povezani z vprašanjem specializacije, kar
               ste omenili.</p>
               <p>Mislim, da je načeloma težko reči, da je sodišče, ki nima specializacije, slabše
               sodišče. Vendar pa nam neke izkušnje v zadnjem času kažejo, da pa če te
               specializacije ni, pa na nekaterih področjih, ki so izrazito nova, prihaja do
               problemov. Tipičen primer je, recimo, osebni stečaj. Zadeve so šle na okrajna
               sodišča, in se nekako kaže, da se ta nova pristojnost tam ne prime. Ne prime v smislu
               posebnosti stečajnega postopka in zaradi tega, recimo, zdaj pripravljamo na Vladi
               spremembo zakona, tako da bi koncentrirali zadeve osebnih stečajev na nivoju okrožnih
               sodišč, tam pa imamo povsod posebne gospodarske oddelke in znotraj njih, večinoma,
               tudi specializirane sodnike.</p>
               <p>So področja, kjer je specializacija nujna, to so recimo družinske zadeve, stečajne
               zadeve, tudi gospodarski organizirani kriminal, in so področja, kjer bodo ostala
               splošna, tako kot so bila že desetletja.</p>
            </sp>
            <sp xml:id="SDZ5-Redna-15-2010-03-24.sp321">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Samo Bevk bo postavil poslansko vprašanje ministru za šolstvo in šport dr.
               Igorju Lukšiču.</p>
               <p>Izvolite.</p>
            </sp>
            <sp xml:id="SDZ5-Redna-15-2010-03-24.sp322">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor.</p>
               <p>Prejšnji teden se je uspešno zaključilo 21. svetovno prvenstvo v smučarskih poletih v
               Planici, ki si ga je v štirih dneh ogledalo med 80 do 100 tisoč gledalcev. Z veseljem
               lahko ugotovimo, da je bilo v letih 2009 in 2010 v okviru nacionalnega projekta
               Nordijski center Planica izvedenih tudi nekaj prepotrebnih investicij. Največja je
               bila investicija v žičniške naprave, na kar se je čakalo več desetletij. Dokončana je
               bila sanacija hrbtišča velikanke, sodniškega stolpa, zaletišča in gradnja gozdne
               ceste na vrh letalnice. Seveda pa je v okviru Nordijskega centra treba še veliko
               storiti. Kot uspeh lahko štejemo tudi uspešno dogovarjanje s številnimi lastniki
               zemljišč v območju planiških skakalnic. Za uresničitev celotnega projekta, naj bi se
               črpala tudi sredstva iz skladov za regionalni razvoj Evropske unije, skupaj pa naj bi
               bilo do leta 2013 za ta projekt namenjenih več kot 40 milijonov evrov. Seveda ne
               smemo pozabiti na znamenito Bloudkovo velikanko, ki je danes podrta in na druge
               objekte in infrastrukturo v Planici.</p>
               <p>Zato ministra za šport dr. Igorja Lukšiča sprašujem:</p>
               <p>Kako potekajo načrti in izvedba projektov za celovito obnovo in dograditev športne
               infrastrukture v Planici?</p>
               <p>Prav tako pa me zanima:</p>
               <p>Ali je že zaključen odkup potrebnih zemljišč ter pripravljena dokumentacija za
               pridobitev sredstev iz evropskega proračuna za ta vseslovenski projekt?</p>
            </sp>
            <sp xml:id="SDZ5-Redna-15-2010-03-24.sp323">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Igor Lukšič, izvolite.</p>
            </sp>
            <sp xml:id="SDZ5-Redna-15-2010-03-24.sp324">

               <speaker>DR. IGOR LUKŠIČ:</speaker>

               <p>Predsedujoči, najlepša hvala za besedo. Hvala poslancu za vprašanje. Poslanci in
               poslanke.</p>
               <p>Planica je velika zgodba, to se je pokazalo tudi s tem končanim svetovnim prvenstvom.
               Slovenija je tu ponovno na nek način triumfirala kot dober organizator. In naj
               opozorim še na nekaj, kar je navadno skrito, čeprav je najbolj odkrito: mi imamo
               vrhunsko ekipo za prenos smučarskih skokov. Naši televizijci so vrhunski in so
               sodelovali tudi pri prenosu skokov z Olimpijskih iger. Tako je to nekaj, na kar smo
               lahko ponosni, ob tem, ko imamo tudi zraven Planico.</p>
               <p>Glede načrtov. Načrti so v glavnem dobro postavljeni, stari tečejo se pa, seveda,
               zatika. Vprašanje prenosa lastnine je že vrsto let - rekli so mi, da se od leta 1982
               ta zadeva vleče. Mi še vedno nimamo od 182 lastnikov prenosa lastnine, zato smo se
               odločili za Zakon o Planici, s katerim bomo v enem kosu prenesli to lastnino, ker
               enostavno na ta način ne gre več. Stvari so se ustavile in če hočemo izpeljati
               projekt do leta 2013 se moramo tega lotiti. Tako bi prosil Državni zbor, da ta zakon,
               ki bo v kratkem prišel - mesecu, dveh - na dnevni red, da ga tudi podprete. To je
               glede prenosa lastnine.</p>
               <p>Glede drugih zadev. Mi smo izpeljali arhitekturni natečaj za neke možne rešitve,
               prišli do prvih dveh nagrad, zdaj tečejo postopki usklajevanja. Ti strokovnjaki, ki
               so zmagali na teh natečajih, so bili tudi zdaj v Planici, da vidijo, kako zadeva, ko
               je dogodek v teku, poteka, in da bodo temu primerno tudi dobili ideje, kako
               operacionalizirati zadevo čisto do detajlov.</p>
               <p>Glede kohezijskih skladov. Zadeva je v teku. Projekt smo morali razdeliti na dva dela
               ravno zaradi tega, ker smo pridobili zadostno mero prenosa lastnine v enem delu in za
               ta del bomo lahko šli v razpis že letos. Za drugi del bomo morali počakati, da se
               implementira zakon. Tu smo imeli neko težavo, je pa treba pohvaliti vse ekipe, ki so
               delale. Veste, da smo ustanovili zavod Planica ravno s tem namenom, da upravlja in
               pripravlja razpis, da vodi obnovo in cel projekt izgradnje nordijskega centra. Tako
               zadeve zadovoljivo tečejo in smo to v roku izpeljali, kar pomeni, da je ekipa dobra
               in sposobna. Se pravi, to, kar je kolega poslanec navedel: obnovo letalnice in
               zgraditev dvosedežnice, kar je bil pogoj za to, da smo sploh lahko izpeljali svetovno
               prvenstvo. Veste, da je FIS izpostavila pogoj, da je treba ti dve investiciji
               izpeljati zlasti zato, da je letalnica usposobljena za svetovno prvenstvo. Toliko.
               Hvala.</p>
            </sp>
            <sp xml:id="SDZ5-Redna-15-2010-03-24.sp325">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Samo Bevk, izvolite, dopolnitev odgovora.</p>
            </sp>
            <sp xml:id="SDZ5-Redna-15-2010-03-24.sp326">

               <speaker>SAMO BEVK:</speaker>

               <p>Hvala lepa za besedo, gospod podpredsednik.</p>
               <p>Zahvaljujem se ministru dr. Igorju Lukšiču za njegov odgovor. Vprašanje s podobno
               vsebino sem postavil že pred kar nekaj leti takratnemu ministru dr. Slavku Gabru.
               Takrat se še ni tako, bi rekel, realno govorilo o Nordijskem centru Planica, ker
               projekt še ni bil tako daleč, kot je sedaj pripravljen pod to Vlado. Takrat sem
               ministra predvsem spraševal, ker se je zimo prej podrla znamenita Bloudkova
               velikanka, ki pravzaprav pomeni začetek poletov v svetovnem merilu. No, in ta
               Bloudkova velikanka je še danes podrta.</p>
               <p>Zato vas, gospod minister, sprašujem: Ali je v načrtu prenova te Bloudkove letalnice
               v letošnjem letu?</p>
               <p>Nekje sem zasledil ta podatek. Namreč, Stanko Bloudek in njegov genij si pač
               zaslužita, da se to letalnico temeljito in spodobno popravi. Ravno 11. februarja
               letos je minilo 120 let od rojstva vsestranskega izumitelja, športnika,
               organizatorja, graditelja Stanka Bloudka, ki se je rodil pred 120 leti v Idriji.</p>
               <p>Zato vas sprašujem, gospod minister: Kakšna je usoda te Bloudkove velikanke?</p>
            </sp>
            <sp xml:id="SDZ5-Redna-15-2010-03-24.sp327">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp328">

               <speaker>DR. IGOR LUKŠIČ:</speaker>

               <p>Najlepša hvala. Zdaj sem doumel tudi, zakaj kolega poslanec postavlja to vprašanje,
               še preden je povedal do konca, da je bil Bloudek iz Idrije, in da pravzaprav niti ne
               gre toliko za nordijski center, kot da gre za Idrijčana in je treba reševati sedaj
               njegov ugled. Hvala, cenim to.</p>
               <p>Bloudkova velikanka je bila dolgo časa največja skakalnica, ob tem imamo pa
               letalnico. Letalnica je bila v prvi fazi popravljena in bo prišla na vrsto spet 2013,
               če bo FIS odobrila možnost daljših skokov.</p>
               <p>Sedaj pa gremo na Bloudkovo velikanko, čeprav je manjša od letalnice, ampak ker ima
               to ime, zgodovinsko, ji pustimo to ime. Letos julija, najkasneje, naj bi šli v razpis
               za obnovo in septembra, predvidoma, tako mi zagotavljajo sodelavci, naj bi že začeli
               obnovo. Prvi skoki naj bi pa bili julija 2011. Julija, to pomeni, da bo na plastiki,
               ker tehnologija nekako obstaja, tudi za to, da bi bilo možno, da je v snežini, ampak
               verjetno bo kar na plastiki. Tako je to odgovor.</p>
               <p>Torej, mislimo na to, Bloudkova velikanka je naslednja prioriteta, potem pa, kot
               veste, bo tam še devet, oziroma vse skupaj bo devet skakalnic, s tremi naleti in še
               ob tem proga za teke. Pričakujemo, da se bo nordijski center vzdrževal sam, da bo
               ravno tako kot je vsakemu Slovencu neka čast in ponos, da pleza na Triglav, da si bo
               vsak nekako zaželel, da si tudi ogleda letalnico in cel kompleks skakalnic z vrha. To
               je zdaj možno, pogled je neverjeten in vabim vse že danes, da si to čim prej ogledajo
               in prepričajo v to tudi druge. Hvala.</p>
            </sp>
            <sp xml:id="SDZ5-Redna-15-2010-03-24.sp329">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister. Gospod Jožef Jerovšek bo postavil poslansko vprašanje
               ministru za zunanje zadeve Samuelu Žbogarju. Izvolite.</p>
            </sp>
            <sp xml:id="SDZ5-Redna-15-2010-03-24.sp330">

               <speaker>JOŽEF JEROVŠEK:</speaker>

               <p>Hvala lepa! Spoštovani gospod minister, kolegice in kolegi! Že nekaj časa se naša
               javnost, ki spremlja mednarodne odnose, z zaskrbljenostjo sprašuje, kakšen je sedaj
               ugled in teža Slovenije v Evropski uniji in mednarodni skupnosti. Ta zaskrbljenost se
               je po sobotni konferenci o Zahodnem Balkanu še povečala. Kot zunanji znak uspešnosti
               naše zunanje politike je namreč predsednik Vlade Borut Pahor napovedoval konferenco
               na vrhu o Zahodnem Balkanu. Trezni in izkušeni zunanjepolitični opazovalci so že v
               času priprav opozarjali, da je gospodu Pahorju predsednica hrvaške vlade gospa
               Kosorjeva spretno podtaknila <q>"misijo nemogoče"</q>, ki bo šla v našo škodo, saj so bila
               pričakovanja, da bo za skupno mizo posedel Borisa Tadića in Hashima Thaqija, preveč
               naivna in zato ni pomagalo niti brezglavo tekanje med Beogradom in Brusljem v zadnjem
               tednu.</p>
               <p>Piko na i je pomenila odpoved udeležbe predsednika Evropskega sveta Hermana Van
               Rumpuya in zunanjega ministra predsedujoče države Španije gospoda Moratinosa
               Konferenca se je žal spremenila v čajanko in po oceni opazovalcev ni uspela. Nekaj
               koristi je za promocijo svojih stališč uveljavila le Hrvaška, saj je premierka
               Kosorjeva poudarjala le, kako je evropski komisar Fule pohvalil ločitev reševanja
               dvostranskih vprašanj od evropske poti. To ni v interesu nobene od hrvaških sosed in
               že napoveduje hude težave Slovenije pri doseganju pravične rešitve mejnega vprašanja
               tudi znotraj arbitražnega postopka. Prav tako je Hrvaška dosegla, da se je Slovenija
               zapletla v diplomatski spor s Srbijo s številnimi slabimi posledicami za Slovenijo in
               slovensko gospodarstvo.</p>
               <p>Sprašujem: Ali držijo neformalna pojasnila nekaterih diplomatov zunanjega
               ministrstva, da je takšna odločitev in razplet posledica nekooperativnosti urada
               predsednika Vlade oziroma premierja, ki pravijo, da si tam ne dajo nič reči? Kako je
               torej z vodenjem tako imenovane enotne zunanje politike?</p>
               <p>Sprašujem: Kako namerava Vlada in zunanje ministrstvo sanirati posledice
               diplomatskega neuspeha in Sloveniji povrniti status pomembnega mednarodnega
               dejavnika, ki ga je v prejšnjih letih uživala? Hvala lepa.</p>
            </sp>
            <sp xml:id="SDZ5-Redna-15-2010-03-24.sp331">

               <speaker>MIRAN POTRČ:</speaker>

               <p>Hvala lepa. Gospod minister Žbogar, izvolite.</p>
            </sp>
            <sp xml:id="SDZ5-Redna-15-2010-03-24.sp332">

               <speaker>SAMUEL ŽBOGAR:</speaker>

               <p>Hvala lepa, predsedujoči. Gospod poslanec, brez skrbi, Slovenija še vedno uživa zelo
               velik ugled v mednarodni skupnosti, tudi v Evropski uniji. Slovenija je šla v to
               konferenco Zahodni Balkan iz dveh razlogov. Prvič, ker imamo neko odgovornost za
               varnost in mir v svoji soseščini in čutimo in opazujemo, da se tam zadeva dogajajo in
               da ne gredo v pravo smer, da se zadeve lahko zelo zakomplicirajo. In čutimo, da je
               potrebna večja mednarodna pozornost tej regiji, večja pozornost Evropske unije tej
               regiji, zato da bi zadeve šle naprej v pravo smer.</p>
               <p>Na drugi strani opažamo znotraj Evropske unije, da se ta entuziazem za širitev umirja
               oziroma ga sploh ni več. In vidimo, da je to lahko zelo nevarno za soseščino, v
               kateri smo. In zaradi tega smo čutili, da je potrebno, da skličemo to konferenco, da
               organiziramo to konferenco in mislimo, da je bila uspešna konferenca. To je
               konferenca, na kateri je bilo sedem predsednikov vlad. Sedem predsednikov vlad iz
               regije, prvič v 20-ih letih so stopili skupaj. Bil je tudi predstavnik Evropske
               unije, Evropske komisije, komisar Fule. Ampak važno je, da so prišli voditelji iz
               regije.</p>
               <p>Mi čutimo, da v tem pomanjkanju entuziazma znotraj Evropske unije mora regija
               prevzeti neko svojo pobudo. Regija mora pokazati Evropski uniji neko lastništvo nad
               lastno usodo. Regija mora sporočati Evropski uniji nek nov optimizem, da je v tej
               regiji pripravljenost na sodelovanje, da je pripravljenost na dialog, da je
               pripravljenost na reševanje problemov. In zato smo sklicali to konferenco in
               konferenca je v tem uspela. Voditelji so prišli, sprejeli so deklaracijo, dogovorili
               so se za tako imenovani Brdo proces, se pravi, da se bodo ponovno srečali prihodnje
               leto oziroma kadar pač bo priložnost. V vmesnem času pa, da se bodo sestajali razni
               ministri glede zelo konkretnih projektov: od infrastrukturnih do plovnosti Save, do
               financ, vse mogoče, ideje so bile na sestanku, kje si regija želi sodelovanja. Od
               zdaj naprej se bodo ministri, sestajali, različni resorni ministri in potem enkrat
               ponovno voditelji na tej ravni in upamo in pričakujemo, da bi lahko na naslednjem
               srečanju sodelovala tudi Srbija. V toliko lahko rečem, da je bila konferenca uspeh v
               toliko, da Slovenija prevzema iniciativo, da prevzema pobudo, kar se od nje sicer
               pričakuje.</p>
               <p>Glede bilateralnih vprašanj, ki ste jih omenili, bi rekel - komisar Fule je resnično
               rekel, naj bilateralna vprašanja ne bi omejevala pogajanj, to je potem predsednica
               Vlade Hrvaške povzela tudi v tiskovni konferenci. Hkrati je pa Fule rekel tudi, da
               hkrati ne smemo izgubiti javnega mnenja v državah članicah Evropske unije, ko gremo s
               širitvijo naprej. In to je točno to, kar Slovenija počne, zato da bo Slovenija lahko
               ratificirala to pogodbo s Hrvaško. Zato da bo dobila podporo javnega mnenja za to
               pogodbo, moramo v vmesnem času reševati tudi vprašanja, ki obstajajo nekatera bolj,
               nekatera manj povezana s pogajanji. Hvala.</p>
            </sp>
            <sp xml:id="SDZ5-Redna-15-2010-03-24.sp333">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Jerovšek, izvolite.</p>
            </sp>
            <sp xml:id="SDZ5-Redna-15-2010-03-24.sp334">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Gospod minister, kot državotvoren človek, ki ljubim svojo državo in svojo domovino,
               bi rad pritegnil vašemu stališču, da je bil to uspeh slovenske diplomacije. Vendar
               tokrat, žal, to ni možno. Skrbi me to, ko navajate evropskega komisarja Fuleja da ne
               smemo izgubiti javnega mnenja v državah Evropske unije. Tu je problem, da se je na
               račun Slovenije izgubilo marsikje pozitivno javno mnenje in ti funkcionarji dajejo
               večjo težo srbskemu predsedniku ali pa hrvaški predsednici. In to je velik
               problem.</p>
               <p>Namenoma ne bom predlagal razširitve te razprave, ker mislim, da moramo to na zaprti
               seji opraviti. In mora tudi obveščevalna služba poročati, kaj se dogaja v ozadju,
               kakšni gnili kompromisi, kakšna lobiranja. Ampak, seveda, moram pa reči, da nima
               smisla braniti teze o uspešnosti te konference, ko pa je vaš predhodnik, eden od
               predhodnikov, bivši zunanji minister, sedaj evropski poslanec, gospod Vajgl, iz vaše
               koalicije, povedal takole: <q>"Z veliko širokogrudnostjo bi rekel, da konferenca ni bila
               povsem zaman."</q> Če to v diplomatski jezik prevedemo, vemo, kaj pomeni. Z dovoljšno
               mero kurtoaznosti je pač povedal to, kar je splošno mnenje. Jaz vam tudi ne zamerim
               kurtoaznosti, ki ste jo uporabili v odgovoru zame. Ampak, gospod minister, moramo
               preprečiti takšne napake v prihodnje. Da Hrvaška izpelje iz tega edina koristi,
               plasira ideje in izjave, hkrati pa prepriča našega predsednika Vlade, da realizira to
               misijo nemogoče - mislim, to kaže, da dejansko slovenska diplomacija ni v stanju ali
               pa<gap n="..."/> <stage>/Izklop mikrofona./</stage></p>
            </sp>
            <sp xml:id="SDZ5-Redna-15-2010-03-24.sp335">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, hvala lepa. Gospod minister Žbogar, izvolite.</p>
            </sp>
            <sp xml:id="SDZ5-Redna-15-2010-03-24.sp336">

               <speaker>SAMUEL ŽBOGAR:</speaker>

               <p>Glejte, gospod poslanec, vas seveda nikoli ne bomo prepričali, da je slovenska
               diplomacija uspešna v tem mandatu, ne glede na to, kaj bomo naredili.</p>
               <p>Mislim, da podatek, da je bilo tam 250 novinarjev, pretežno tujih, kaže na to, da je
               očitno bil zelo velik interes za to konferenco in tudi zelo veliko člankov
               objavljenih v zvezi s to konferenco. Seveda, nekateri, predvsem srbski, so govorili o
               neuspehu, imajo pač svoj razlog za to. Verjetno predvsem obžalujejo, da je do
               konference sploh prišlo. Ampak, glejte, uspeh konference - sam sem bil na tej
               konferenci skupaj s predsednikom Vlade - in razpoloženje, ki je bilo na tej
               konferenci, vzdušje, ki je bilo med voditelji, je kazalo na to, da je bil pravi
               trenutek, da se ta konferenca skliče, da je bila potreba, da je želja teh voditeljev,
               da sodelujejo, da sodelujejo glede skupnih projektov in da skupaj gledajo nekako v
               prihodnost, ne pa več v preteklost. To je bilo čutiti na razgovorih, ki so bili na
               kosilu. Ob vsej zaskrbljenosti, ki je pa tudi bila glede situacije v določenih delih
               regije. Tako mislim, da je absolutno bila konferenca uspešna in začetek nekega
               procesa, dialoga - edino dialog lahko pripelje k neki stabilnosti in k nekemu
               zaupanju, ki bo vodil v stabilnost in varnost te regije.</p>
            </sp>
            <sp xml:id="SDZ5-Redna-15-2010-03-24.sp337">

               <speaker>PODPREDSEDNIK MIRAN POTRČ:</speaker>

               <p>Hvala lepa, minister Žbogar. Poslanec Rudolf Petan bo postavil poslansko vprašanje
               ministru za gospodarstvo dr. Mateju Lahovniku. Izvolite.</p>
            </sp>
            <sp xml:id="SDZ5-Redna-15-2010-03-24.sp338">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani!</p>
               <p>Torej, moje vprašanje bo bolj domače. Pošta Slovenije je v preteklem letu ukinila
               nekaj pošt in uvedla tako imenovane neke mobilne pošte. To ni enako, kajti pošta ni
               samo prenos ali raznašanje nekih pisem ali tudi paketov, pošta nudi tudi druge
               usluge, finančno poslovanje in tudi v zadnjem času še kaj drugega. Tako ima pošta
               bolj pomembno vlogo kot pa je samo predstava o pismonoši, ki prinese pismo ali tudi
               mogoče kakšno položnico. Mene čisto konkretno zanima:</p>
               <p>Če gre za racionalizacijo, kar je seveda do neke mere razumljivo, po kakšnih
               kriterijih pošta izvaja to svojo racionalizacijo?</p>
               <p>Katere pošte ukinja?</p>
               <p>Kaj je meja, kjer pride do odločitve, da je neko pošto potrebno kot neko stalno
               institucijo ukiniti in uvesti tako imenovano mobilno pošto, ki ima neko določeno
               pravilo - ob določenem času, mogoče niti ne vsak dan, na določeno uro in podobno?</p>
               <p>To se pravi, kakšni so kriteriji za ukinjanje pošt in uvedbo teh mobilnih, ki je neke
               vrste nadomestek, jaz bom rekel instant, za to pošto, katere so ljudje navajeni.
               Hvala za odgovor.</p>
            </sp>
            <sp xml:id="SDZ5-Redna-15-2010-03-24.sp339">

               <speaker>PODPREDSEDNIK MIRAN POTRČ:</speaker>

               <p>Hvala lepa. Dr. Lahovnik, izvolite.</p>
            </sp>
            <sp xml:id="SDZ5-Redna-15-2010-03-24.sp340">

               <speaker>DR. MATEJ LAHOVNIK:</speaker>

               <p>Hvala lepa, spoštovani gospod poslanec Petan. Najprej naj pojasnim, da se Slovenija
               sooča praktično s popolno liberalizacijo trga poštnih storitev na tem področju, kar
               pomeni, da lahko praktično bodo začele tuje družbe ponujati poštne storitve in
               stopati na slovenski trg. Zaradi tega je bila Pošta Slovenije s ciljem ohranjanja
               stabilnosti družbe kot takšne prisiljena v ustrezno reorganizacijo, pri čemer naj
               poudarim, da so mi na Pošti tudi zagotovili, da seveda ne gre za ukinitev poštnih
               mest, pač pa za preoblikovanje. Kot ste že tudi sam pravilno ugotovili, so v bistvu
               tam, kjer je bila, recimo, stacionarna pošta, uvede mobilna pošta, ki je, izkušnje
               kažejo, tako zagotavljajo na Pošti, za uporabnike na nek način tudi prijaznejša. In
               tam, kjer se je, recimo, to uvedlo, je bilo tudi dobro sprejeto s strani
               prebivalstva. Kriterij za ukinitev nekaterih stacionarnih pošt je poslovanje z
               izgubo, majhen v vseh storitev, malo uporabnikov oziroma prebivalcev. Skratka, išče
               se potem tam rešitve, ki so za uporabnike najmanj boleče oziroma najbolj
               prijazne.</p>
               <p>Kot sem dejal, mi je pri tej racionalizaciji pomembno ključno število prebivalcev, ki
               jih posamezna pošta pokriva, in pa obseg opravljenih storitev na omenjeni pošti. Že
               zaradi omenjene liberalizacije, ki jo zaradi evropskih direktiv moramo uvesti, je
               seveda tudi stroškovna racionalizacija pomembna zaradi zagotavljanja stabilnosti
               poslovanja. Moram pa reči, kot sem dejal, da namen je, da s preoblikovanjem v mobilne
               pošte zagotovimo ustrezno dostopnost vsem prebivalcem.</p>
               <p>Ker ste omenjali konkretno pošto, konkreten primer v Stranicah, sem pridobil podatke,
               da bo dejansko do 31. maja 2010 lastnik zrušil objekt, kjer je locirana Pošta
               Stranice. Gre za manjšo pošto, ki ima preračunano zdaj v delovne oziroma opravljene
               ure praktično polovico delavcev v manipulaciji in eno in pol delavca na dostavi -
               govorim o pravnih urah, zato prihaja do teh polovic - ter je odprta v ponedeljek,
               torek, četrtek in petek med 8.00 in 9.30 in od 13.00 do 14.00 ure ter ob sredah od
               8.00 do 9.30 in od 14.00 do 16.00 ure. Zaradi majhnega števila prebivalstva in zaradi
               majhnega obsega opravljenih storitev za pošto investicija v povsem nov oddelek
               oziroma v novo pošto enostavno ne bi bila ekonomična. Zato so v lokalnih skupnostih,
               po podatkih, ki jih imam, konkretno predsedniku tamkajšnje krajevne skupnosti
               predlagali dve možnosti: ena je preoblikovanje obstoječe pošte v mobilno pošto po
               vzoru preteklih preoblikovanj v nekaterih drugih lokalnih skupnostih in ta opcija se
               je izkazala za prijaznejšo za prebivalce.</p>
               <p>Druga možnost pa je selitev pošte po rušitvi s sedanje lokacije na novo lokacijo, ki
               bi jo zagotovila lokalna skupnost, denimo v prostore krajevne skupnosti. Ti dve
               opciji sta bili tudi potem ponujene. Hvala.</p>
            </sp>
            <sp xml:id="SDZ5-Redna-15-2010-03-24.sp341">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želite dopolnitev odgovora? Izvolite, gospod Petan.</p>
            </sp>
            <sp xml:id="SDZ5-Redna-15-2010-03-24.sp342">

               <speaker>RUDOLF PETAN:</speaker>

               <p>Hvala za ta odgovor. Bi pa imel še samo eno podvprašanje glede tega. Torej, za to
               mobilno pošto smo slišali. Kot sem dejal, to ni isto kot stacionarna. Vendar, dobro,
               racionalizacija do neke mere, zmanjševanje stroškov, so pritiska povsod. Zanima me
               sledeče:</p>
               <p>Ali te mobilne pošte opravlja Pošta Slovenije ali je to privatizirano,
               liberalizirano, da to je pogodba z neko firmo ali z nekim posameznikom, ki to
               opravlja? Sprašujem pa glede na podatke v zvezi s temi poštami, ki so že mobilne. Ali
               je to še vedno v 100% domeni Pošte Slovenije ali pa to opravljajo pogodbeniki,
               kooperanti? To se pravi, nekdo drug, ki ima podnajemno pogodbo s Pošto.</p>
            </sp>
            <sp xml:id="SDZ5-Redna-15-2010-03-24.sp343">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ5-Redna-15-2010-03-24.sp344">

               <speaker>DR. MATEJ LAHOVNIK:</speaker>

               <p>Hvala. To je dodatno podvprašanje, kjer lahko povem, da v tem trenutku vam težko
               odgovorim, ker tudi te podatke, ki sem pridobil, sem jih pridobil prav iz Pošte
               Slovenije, kjer so mi konkretno odgovorili. Obljubim pa, da vam bom te podatke
               posredoval, če se strinjate, naknadno v pisni obliki.</p>
            </sp>
            <sp xml:id="SDZ5-Redna-15-2010-03-24.sp345">

               <speaker>PODPREDSEDNIK MIRAN POTRČ:</speaker>

               <p>Hvala lepa. Poslanec Mirko Brulc bo postavil poslansko vprašanje ministru za okolje
               in prostor, dr. Roko Žarniću.</p>
            </sp>
            <sp xml:id="SDZ5-Redna-15-2010-03-24.sp346">

               <speaker>MIRKO BRULC:</speaker>

               <p>Spoštovani minister, opravičujem se za pozno uro, ampak verjetno bi Kolegij
               predsednika Državnega zbora lahko skoncentriral malo ta vprašanja, pa bi imeli v enem
               paketu jih.</p>
               <p>Torej na osnovi evropske direktive, ki je prišla k nam s 1. 1, je veliko novosti na
               področju obračunavanja vodarine. Infrastruktura je prenesena na lokalno skupnost, ki
               mora obračunavati amortizacijo. Cena vode je sestavljena iz priključnine,
               vzdrževalnine, števčnine in Pravilnik o oskrbi s pitno vodo prepušča odločitve o
               načinu zbiranja sredstev lokalnim skupnostim skozi sprejetje tarifnega sistema. To je
               vse jasno. Zakonodajalec je s pravilnikom nalagal upravljavcu vodovodnega sistema
               meritve porabe vode, vzdrževanje števca, vsakih pet let menjavo, vzdrževanje
               priključkov na javni vodovod, ki pa niso javni vodovod, in v 24. členu Pravilnika o
               oskrbi s pitno vodo podrobneje ureja tudi področje vzdrževanja priključka, kar je
               zaradi potencialnih vodnih izgub tudi prav. 37. člen pa predvideva tudi prenos
               priključkov stavb v dejansko vzdrževanje izvajalcu javne službe. Vse lepo in prav,
               toda mnogi izračuni za porabljeno vodo z naštetimi sestavinami pomenijo tudi do 200%
               podražitve. Razlog je tudi v tem, ker že 9 let te podražitve ni bilo.</p>
               <p>Pri sprejemanju tarifnega sistema pa se v občinah srečujemo z naslednjimi problemi:
               lastniki števcev ne želijo zamenjave števcev po petih letih; priključek je v lasti
               fizične osebe, če je na njem okvara, mora sam pokriti stroške, to pa je sedaj odvisno
               od daljave te infrastrukture in so lahko stroški zelo veliki, zato jih noče
               popravljati; omenjenih stroškov ne smemo pokrivati iz občinskega proračuna, posamezni
               porabniki bodo mimo usposobljenih javnih podjetij izvajali popravila in vzdrževanja,
               solidarnost odpade, mesto je vedno bilo solidarno do podeželja, kjer so ti stroški
               dosti večji, in individualno odgovarjanje glede obnove priključkov je operativno zelo
               zahtevno. Vse našteto in tudi druge probleme smo z župani opozarjali že preko
               SOS-a.</p>
               <p>Zato, gospod minister sprašujem:</p>
               <p>Iz katerega vira se bodo črpala sredstva za zamenjavo in obnovo priključkov in
               merilnih mest sistema javnih vodovodov, ki so v upravljanju gospodarskih javnih
               služb, zadolženih za oskrbo s pitno vodo? Privatni lastnik namreč noče - in privatne
               lastnine ne moremo financirati iz javnih sredstev.</p>
               <p>Obenem predlagam, da s posebnim dopisom lokalnim skupnostim sporočite, kako naj
               ukrepajo, da ne bo očitkov županom, da nezakonito dviguje cene, zaračunavajo
               priključnine, števčnine in vzdrževalnine. Hvala lepa za odgovor.</p>
            </sp>
            <sp xml:id="SDZ5-Redna-15-2010-03-24.sp347">

               <speaker>PODPREDSEDNIK MIRAN POTRČ:</speaker>

               <p>Gospod minister Žarnić, izvolite.</p>
            </sp>
            <sp xml:id="SDZ5-Redna-15-2010-03-24.sp348">

               <speaker>DR. ROKO ŽARNIĆ:</speaker>

               <p>Spoštovani. Meni so naši pripravili tekst, ki ga bom prebral. In če ustreza, bi vam v
               taki obliki ga tudi poslali, in je mogoče ravno v pomoč pred, kot ste sami povedali,
               čudnimi vprašanji.</p>
               <p>Področje zamenjave in obnove priključkov in merilnih mest sistema javnih vodovodov,
               ki so v upravljanju gospodarskih javnih družb varstva okolja, ureja, kot ste sami
               omenili, Pravilnik o oskrbi s pitno vodo iz 2006 in 2008, Zakon o prostorskem
               načrtovanju iz 2007 in 2009. To je zakonska osnova.</p>
               <p>Priključek stavbe na sekundarni vodovod je del javnega vodovoda, ki se nahaja med
               sekundarnim vodovodom in napravo za merjenje porabljene pitne vode pri uporabniku.
               Načrtovanje, gradnjo in vzdrževanje cevovodov in druge opreme priključka stavbe na
               javni vodovod mora zagotoviti lastnik stavbe. Priključek stavbe na javni vodovod je v
               lasti lastnika stavbe, se pravi, lastnina do priključka. Zdaj pa naprej. Upravljavec
               javnega vodovoda pa mora vzdrževati priključek stavbe na sekundarni vodovod, lastnik
               ali najemnik stavbe pa mora preverjanje izvedbe in delovanje cevovoda in opreme
               priključka stavbe na sekundarni vodovod in njegovo vzdrževanje dopustiti ter storjene
               storitve javne službe plačati v skladu s tarifo za storitev vzdrževanje priključkov
               stavbe na sekundarni vodovod.</p>
               <p>Upravljavec javnega vodovoda mora voditi evidenco o stavbah in opremi priključkov
               stavb na sekundarni vodovod in trasah teh priključkov. Občina mora zagotoviti, da se
               na podlagi občinskega predpisa, ki ureja storitve javne službe, priključki obstoječih
               stavb prenesejo v vzdrževanje upravljavcu javnega vodovoda najpozneje do konca tega
               leta.</p>
               <p>Večina občin še nima sprejetih ustreznih občinskih predpisov, ki bi urejali razmerja
               med lastniki stavb in upravljavci javnih vodovodov, zaradi tega je pri oblikovanju
               cen po novem pravilniku o metodologiji za oblikovanje cen storitev obveznih občinskih
               gospodarskih javnih služb varstva okolja prihaja do težav, ker občine nimajo še vseh
               predpisov usklajenih s predpisi o oblikovanju cen in s predpisi o izvajanju javne
               službe. Vsekakor velja, da vzdrževanje in/ali obnova hišnega priključka in zamenjava
               števca ne more biti vključena v ceno storitev kot pavšalni znesek, ker je pač odvisna
               od posamezne stavbe, velikosti priključka. Zaradi navedenega je treba slediti
               napotilu Računskega sodišča Republike Slovenije iz 29. 3. 2005, ki opozarja na
               spoštovanje ustavne pravice razpolaganja z lastnino in potrebo po zagotavljanju
               finančnih virov za vzdrževanje hišnih priključkov. Ministrstvo za okolje in prostor
               meni, da se oba pogoja ob obstoječih predpisih da urediti le s pogodbenim odnosom med
               lastnikom stavbe in upravljavcem vodovoda. Osnova za sklenitev pogodbe med lastnikom
               stavbe in upravljavcem, da je občini, 24. in 37. člen Pravilnika o oskrbi s pitno
               vodo ter 79. in 84. člen Zakona o prostorskem načrtovanju. Na podlagi navedenih
               predpisov občina s posebnim predpisom določi način, obliko in obseg pogodbenega
               razmerja z lastnikom stavbe in upravljavcem vodovoda, v katerem določa način
               plačevanja, vzdrževanja, zamenjave in obnove hišnih priključkov in merilnih mest. To
               je zdaj, kot so mi pripravili, upam da je v pomoč. Hvala.</p>
            </sp>
            <sp xml:id="SDZ5-Redna-15-2010-03-24.sp349">

               <speaker>PODPREDSEDNIK MIRAN POTRČ:</speaker>

               <p>Hvala lepa gospod minister.</p>
               <p>Mag. Štefan Tisel bo postavil poslansko vprašanje ministru brez resorja, odgovornemu
               za lokalno samoupravo in regionalni razvoj, dr. Henriku Gjerkešu.</p>
            </sp>
            <sp xml:id="SDZ5-Redna-15-2010-03-24.sp350">

               <speaker>MAG. ŠTEFAN TISEL:</speaker>

               <p>Spoštovani gospod podpredsednik, spoštovani gospod minister dr. Henrik Gjerkeš,
               spoštovana ministra, kolegice in kolegi poslanci.</p>
               <p>Imam vprašanje v zvezi z novelo Zakona o spodbujanju skladnega regionalnega razvoja.
               Zakon o razvojni podpori Pomurski regiji v obdobju 2010-2015 je bil sprejet v
               Državnemu zboru na 13. seji redni seji 28. 1. 2010. Poslanci smo takrat tudi sprejeli
               sklep, naj Vlada pripravi nov Zakon o spodbujanju skladnega regionalnega razvoja, in
               sicer v devetih mesecih. Državni zbor je zavrnil amandma, da Vlada pripravi tudi
               Zakon o razvojni podpori Beli krajini in območju Kočevskega. Bile so izpostavljene
               tudi druge regije in podregije, ki prav tako močno zaostajajo v razvoju, kot so
               Koroška, Tolminsko, Zasavje in seveda Kozjansko z Obsoteljem. Na Kozjanskem je
               brezposelnost narasla na dobrih 12%, ko je bilo slovensko povprečje brezposelnosti
               6,8%. Gospodarska kriza in naraščanje brezposelnosti sta ta korak v nerazvitosti še
               poglobila.</p>
               <p>Zato me zanima, gospod minister:</p>
               <p>Katere ukrepe oziroma spodbude pripravljate po novem zakonu, da se bo ta razkorak
               zaustavil oziroma da bodo manj razvita območja imela večjo perspektivo?</p>
               <p>Večkrat ste že dejali, tudi v razgovorih, da se zakon intenzivno pripravlja in da bo
               prišel v parlament prej kot v pol leta. Hvala.</p>
            </sp>
            <sp xml:id="SDZ5-Redna-15-2010-03-24.sp351">

               <speaker>PODPREDSEDNIK MIRAN POTRČ:</speaker>

               <p>Minister dr. Gjerkeš, izvolite.</p>
            </sp>
            <sp xml:id="SDZ5-Redna-15-2010-03-24.sp352">

               <speaker>DR. HENRIK GJERKEŠ:</speaker>

               <p>Hvala lepa predsedujoči. Spoštovani, ki še vztrajate skupaj z menoj.</p>
               <p>Veseli me, da ste postavili to vprašanje in tudi, da se strinjate, da je zatečeno
               stanje v regionalnem razvoju Slovenije slabo. Razvojne razlike med regijami, med
               območji se v Sloveniji ne zmanjšujejo. Pri posameznih območjih pa se je pokazalo, da
               Zakon o skladnem regionalnem razvoju takšen, kot ga imamo, ni uspel opraviti svoje
               naloge, ker so se razmere nesorazmerno poslabšale. Torej bi težko govoril o tem, da
               pripravljamo novelo, ampak bom raje povedal, da pripravljamo nov Zakon o skladnem
               regionalnem razvoju zelo intenzivno: Želimo, da bo v parlamentarni proceduri še pred
               parlamentarnimi počitnicami. Tako da upam, da ne bo treba izkoristiti roka, ki ste
               nam ga dali.</p>
               <p>Nov sistemski zakon ne bo skrbel samo za skladnost razvoja med regijami v Sloveniji,
               ampak tudi za skladnost razvoja znotraj regij, ker vemo, da obstajajo tudi
               nesprejemljivi regionalni centralizmi oziroma drugače povedano, statistično gledano
               določene regije ne odstopajo od povprečja. Če se pa osredotočimo na posamezna
               območja, pa so razlike bistveno večje. Primer je jugovzhodna regija, kjer, če
               izločimo Belo krajino in Kočevsko, pridemo do takega zaključka.</p>
               <p>Pripravljamo nove instrumente regionalne politike, ki bodo omogočili fleksibilne,
               dinamične rešitve. Torej, instrumenti bodo razdeljeni v skupine. V eni skupini bo
               detekcija stanja v določenih območjih, v drugi bodo ukrepi. Govorimo o območjih, ne
               več o statističnih regijah, saj se bodo ta območja po novem zakonu lahko samostojno
               tvorila, združevala in ne bodo omejena niti na območje statistične regije. Pomembno
               bo, da bo neko območje ugotovilo skupen interes, da bodo identificirali endogene vire
               za reševanje teh potreb, ki jih bodo identificirali, in da bodo ugotovili, da imajo
               premalo teh virov. In tu nastopi regionalna politika. Omogočila bo sistemski pristop,
               učinkovitejši pristop k izenačevanju razvitosti v Sloveniji in ne bo, kot smo imeli
               že nekaj pobud, prakticiranja z interventnim zakonom, ker interventna regionalna
               politika ni sprejemljiva za Sloveniji in za nikogar. To predstavlja, kot sem že
               večkrat povedal, čakanje, da se razmere nekje tako poslabšajo, da mora država poseči
               s svojo pomočjo v to območje. In to ni regionalna politika.</p>
               <p>Iščemo ustrezen model, s katerim bomo v čim večji meri pritegnili gospodarstvo,
               hkrati pa tudi krepili regionalni razvojni menedžment. Posebej poudarjam regionalni
               razvojni menedžment, ki naj bi se osredotočil ali omejil na že obstoječi regionalni
               razvojni menedžment. Krepili bomo vse tiste, ki že obstajajo, in zametke, in vsi ti
               menedžmenti bodo na trgu. Območja jih bodo izbrala in to tista, ki se bodo najbolj
               izkazala in tiste bo tudi država oziroma regionalna politika finančno podprla.
               Bistveno bolj bomo opredelili odgovornost za regionalni razvoj, torej vseh subjektov,
               ki sodelujejo, opredelili bomo pa tudi relacijo regionalne politike do drugih
               sektorskih nacionalnih politik. Ampak, če regionalna politika sama ne more rešiti
               razlik v regionalnem razvoju v Sloveniji - spomnimo se samo na avtocesto v Pomurju
               ali reševanja vodooskrbe v Pomurju - vendar, dejstvo je, da sektorske politike
               pogosto dobivajo nepovezano in se malo ozirajo na regionalne razvojne cilje.
               Regionalna politika, kakor bomo v zakonu predlagali, bo skrbela za njihovo
               učinkovitejšo koordinacijo in to bo bistven doprinos k skladnejšemu razvoju v
               Sloveniji. Hvala.</p>
            </sp>
            <sp xml:id="SDZ5-Redna-15-2010-03-24.sp353">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Mag. Tisel, izvolite.</p>
            </sp>
            <sp xml:id="SDZ5-Redna-15-2010-03-24.sp354">

               <speaker>MAG. ŠTEFAN TISEL:</speaker>

               <p>Hvala za izčrpen odgovor. Upam, da bomo s sodelovanjem res naredili en velik
               napredek. Če pogledamo, kaj je obsegal oziroma še obsega zdajšnji zakon o spodbujanju
               skladnega regionalnega razvoja, ki je bil sprejet leta 2003, vidimo, da je
               predvideval kar nekaj konkretnih spodbud in tudi meril, ki so opredeljevala ogrožena
               območja. Gre za zmanjšanje razlik v razvitosti območja v odnosu, do povprečja države,
               potem dvig splošne ravni razvitosti, odpravljanje strukturnih problemov visoke
               brezposelnosti, kar se je zdaj še bolj izrazilo v gospodarski krizi, potem
               preprečevanje neugodnih demografskih gibanj, zlasti obmejnih območij in območji z
               omejenimi dejavniki. Po tem zakonu je Vlada takrat namenila vsaj pol procenta bruto
               domačega proizvoda v prvem proračunskem letu, to je v letu 2004, in pa v naslednjih
               letih naj bi obseg sredstev namenjenih za razvojne spodbude znašal vsaj 1% bruto
               domačega proizvoda. Če vidimo, da bi bilo to kar nekaj in kljub temu zakon, kot smo
               skupaj ugotovili, ni bil uspešen in se je moralo zgoditi Pomurje oziroma specialni
               zakon za Pomurje, kajti v ekonomski moči prebivalstva so te razlike še bolj povečale.
               Menimo, da s zakon do sedaj ni v redu izvajal. Kar nekaj zadev ste naštel, ki bodo
               zakon lahko uveljavile oziroma tudi bolj kontrolirale porabo tega denarja bolj na
               fleksibilnem načelu in pa na načelu sodelovanja. Prepričan sem, da bo s skupnimi
               prizadevanji ta zakon imel potem učinek po vsej Sloveniji. Hvala.</p>
            </sp>
            <sp xml:id="SDZ5-Redna-15-2010-03-24.sp355">

               <speaker>PODPREDSEDNIK MIRAN POTRČ:</speaker>

               <p>Želite dopolniti odgovor, gospod minister? Ne. Hvala lepa.</p>
               <p>Poslanec Rado Likar bo postavil poslansko vprašanje ministru za gospodarstvo dr.
               Mateju Lahovniku.</p>
            </sp>
            <sp xml:id="SDZ5-Redna-15-2010-03-24.sp356">

               <speaker>RADO LIKAR:</speaker>

               <p>Hvala lepa za besedo, gospod predsedujoči. Lep pozdrav vsem, posebno ministru gospodu
               Lahovniku.</p>
               <p>Pobuda za to moje vprašanje, ki ga zastavljam, je prišla iz mojega lokalnega okolja,
               se pravi, iz Idrije, se pa podobne težave pojavljajo tudi drugod po Sloveniji. Tržni
               inšpektorat je organ v sestavi Ministrstva za gospodarstvo, katerega glavna naloga je
               nadzor nad izvrševanjem slovenske zakonodaje, predvsem na področju varstva
               potrošnikov in varnosti proizvodov, nadzor na področju trgovine, gostinstva, obrti in
               storitev ter nadzor na področju cen in varstva konkurence. Enota tržne inšpekcije v
               Idriji pokriva občine Dragomir, Borovnica, Vrhnika, Logatec, Idrija in Cerkno. In v
               letošnjem letu se namerava upokojiti ena od tržnih inšpektoric, vendar pa po mojih
               informacijah tega izpraznjenega mesta ne nameravate nadomestiti z novim inšpektorjem.
               Nasprotno, po informacijah je celo predvidena premestitev enega drugega inšpektorja v
               območno enoto Postojna. Tako se v bistvu v enoti Idrija ukinjata dve delovni mesti,
               posledično pa tudi enota tržne inšpekcije v Idriji. Podobno kot rečeno, se dogaja
               tudi drugod po Sloveniji, na primer v Kočevju, pa še kje drugje. Nekako je že splošna
               praksa, da se vsakokrat, ko je treba zmanjšati število zaposlenih v državni upravi,
               to naredi na račun zaposlenih na periferiji, izven Ljubljane.</p>
               <p>S tem v zvezi vas sprašujem, spoštovani gospod minister:</p>
               <p>Ali drži, da je predvidena ukinitev enote tržne inšpekcije v Idriji?</p>
               <p>Kakšni bodo vaši ukrepi proti centralizaciji državne administracije?</p>
               <p>Nesprejemljivo za enakomeren regionalni razvoj in tudi škodljivo je, da se krči
               državna uprava na obrobju, medtem ko se v večjih mestih število ministrstev povečuje.
               Hvala za odgovor.</p>
            </sp>
            <sp xml:id="SDZ5-Redna-15-2010-03-24.sp357">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Odgovarjal bo minister za gospodarstvo dr. Matej Lahovnik.</p>
            </sp>
            <sp xml:id="SDZ5-Redna-15-2010-03-24.sp358">

               <speaker>DR. MATEJ LAHOVNIK:</speaker>

               <p>Hvala lepa.</p>
               <p>Moram reči, da imamo na splošno v strategiji zapisano, da se mora število zaposlenih
               v državni upravi zmanjšati za 1%, kar pomeni, konkretno znotraj Ministrstva za
               gospodarstvo, zmanjševanje praktično za več kot 5 na leto. Moram reči, da ta cilj
               nameravamo tudi doseči in na ta način ustrezno do leta 2012 znižati število
               zaposlenih v državni upravi.</p>
               <p>Vendar, ko govorimo o tem konkretnem primeru, na katerega ste, spoštovani poslanec
               gospod Likar, korektno opozorili, gre za tržni inšpektorat v Idriji, kjer se zaradi
               racionalizacije res ukinja območna enota, vendar pa se ne zapira inšpekcijska
               pisarna, to moramo izrecno poudariti. Inšpektor bo delo še vedno opravljal v območni
               enoti Idrija, vodenje dela inšpektorja pa bi prevzela vodja območne enote v Postojni.
               Inšpekcijska pisarna v Idriji in inšpektor bi bila še vedno dosegljiva strankam za
               podajanje informacij in pritožb v zvezi s predpisi, ki so v pristojnosti Tržnega
               inšpektorata Republike Slovenije. Inšpektor pretežno izvaja nadzor na tehničnem
               področju in nadzora ne vrši samo na območju Idrije, temveč tudi na območju drugih
               območnih enot. Pomislek, da bi območje Idrije ob taki ureditvi ne bilo nadzorovano,
               je odveč, saj bi nadzor na ostalih območjih vršile inšpektorice iz območne enote
               Postojna. Povsem neracionalno, po mnenju Tržnega inšpektorata Republike Slovenije, pa
               je, da ima Tržni inšpektorat Republike Slovenije za dva inšpektorja zaposleno tajnico
               za polni delovni čas, saj morajo inšpektorji določeno delo v skladu z navodili
               Tržnega inšpektorata ter strategijo Tržnega inšpektorata pri vodenju evidenc in
               elektronskem poslovanju opravljati sami. Premestitev inšpektorice iz območne enote
               Postojna je začasna, za obdobje dveh mesecev, zaradi kadrovskih potreb sedeža, saj so
               tri inšpektorice v začetku leta 2010 nastopile porodniški dopust. Poleg inšpektorice
               iz območne enote Postojna svoje delo na sedežu začasno opravlja tudi inšpektorica iz
               območne enote Kočevje, kot ste tudi sami omenili.</p>
            </sp>
            <sp xml:id="SDZ5-Redna-15-2010-03-24.sp359">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Rado Likar, dopolnitev odgovora.</p>
            </sp>
            <sp xml:id="SDZ5-Redna-15-2010-03-24.sp360">

               <speaker>RADO LIKAR:</speaker>

               <p>Hvala, še enkrat, za besedo.</p>
               <p>Kakorkoli, glede na število gospodarskih subjektov in število prebivalcev in obseg
               potrebnega nadzora mislim, da je nesprejemljivo, da bi se enota tržne inšpekcije v
               Idriji ukinila, ker, kot rečeno, pokriva tudi širše območje, območje občin Dragomir,
               Borovnica, Vrhnika, Logatec in Cerkno. Menim celo nasprotno oziroma po mnenju
               zaposlenih bili potrebni vsaj trije inšpektorji. Rekli ste, ta inšpektor, da bo
               začasno premeščen v Postojno zaradi nadomeščanja porodniškega dopusta. Če bi to bila
               stalna praksa, jaz ne vidim pravega smisla v tem, da bi se uslužbenec vozil na delo
               iz Idrije v Območno enoto Postojna, inšpektor iz Postojne pa, recimo, v Ljubljano, se
               pravi na glavni urad. Tudi po informacijah, kot sem jih dobil, se število zaposlenih
               na uradu v Ljubljani povečuje. V Območni enoti Idrija pa so iz že sistemiziranih treh
               inšpektorjev za to področje sistemizirali le dva. Rečeno mi je bilo, da je bilo tudi
               ukinjeno mesto tajnice. Po mojem mnenju je, kot rečeno, inšpektorat, ki je pristojen
               za nadzor nad izvrševanjem zakonskih in podzakonskih predpisov, ki pomembno urejajo
               odnose na trgu, zato je ukinitev Območne enote, ki pokriva to področje, po našem
               mnenju, nesprejemljivo. Hvala.</p>
            </sp>
            <sp xml:id="SDZ5-Redna-15-2010-03-24.sp361">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želite dopolnitev odgovora dr. Lahovnik.</p>
            </sp>
            <sp xml:id="SDZ5-Redna-15-2010-03-24.sp362">

               <speaker>DR. MATEJ LAHOVNIK:</speaker>

               <p>Mogoče samo na kratko. Vaša skrb v smislu delovanja učinkovitosti Tržnega
               inšpektorata Republike Slovenije je upravičena, tukaj se strinjam z vami. In tudi
               zato, da bi povečali učinkovitost Tržnega inšpektorata, smo v lanskem letu povečali
               število zaposlenih. Če gledamo celotno območje, sedaj vam težko povem natančno
               številko, ampak šlo je za, sedaj bom rekel med štiri, pet ali, ne me držati za
               besedo, ampak o takšni številki govorimo, ampak govorimo za celotno Slovenijo. Ampak
               glede na to, kaj se je dogajalo, tudi opozorila s strani potrošnikov in kadrovsko
               podhranjenost Tržnega inšpektorata je bilo to nujno. Moram reči, da bi sam osebno, če
               imel možnost, bi seveda na Tržnem inšpektoratu še povečal število zaposlenih, pa kje
               drugje še bolj radikalno zmanjšal. Ampak smo omejeni s takšnimi in drugačnimi
               predpisi, zato poskušamo nekako, v želji, da se poveča učinkovitost, racionalizirati
               tam, kjer je mogoče. In glede tajnice, imate seveda povsem prav, ampak jaz moram
               reči, da glavni tržni inšpektorici gospe Grličevi zaupam. Ona ima nalogo, da poveča
               učinkovitost ob hkratni racionalizaciji na določenih mestih. In njihova ocena je, da
               je neracionalno, da ima Tržni inšpektorat, denimo za dva inšpektorja zaposleno
               tajnico za polni delovni čas, ker morajo pač Tržni inšpektorji opravljati določena
               dela, ki se ne nanašajo na vodenje evidenc, in tudi elektronskega poslovanja
               opravljati sami. Zato je verjetno, domnevam, izvedla ta korak, in mu težko
               oporekam.</p>
               <p>Bistveno pa se mi zdi, kot sem rekel, tudi temu težko nasprotujem, da z nekim
               argumentom ukine, ponekod, območno enoto, ob pogoju seveda, da ne zapre inšpekcijska
               pisarna. To pa je tisto, kar je ključno za delo na terenu. Drugače pa težko govorimo
               tudi o sami racionalizaciji Tržnega inšpektorata. Seveda pa razumem, da je verjetno
               tudi lokalni pogled, posebej zaposlenih tam, drugačen kot pa mogoče pogled
               uporabnikov ali gospodarstva, recimo, ki nas opozarja na veliko število zaposlenih v
               državni upravi in podobno. Na nek način pa je treba te racionalizacije tudi izvajati,
               ob tem da se učinkovitost ne sme zmanjšati. Je pa seveda dejstvo, da začasna
               premestitev na sedež inšpektorata ne pomeni vršitev pritiska nad delom inšpektorja,
               pač pa nasprotno. Na nek način ima možnost spoznati način dela inšpektorjev tudi s
               sedežem inšpektorata, ki poleg neposrednega nadzora na terenu, pripravljajo tudi
               navodila in usmeritve za delo vseh inšpektorjev na območnih enotah in pripravljajo
               ustrezne odgovore na vprašanja potrošnikov in tudi posameznih podjetij.</p>
               <p>Hvala.</p>
            </sp>
            <sp xml:id="SDZ5-Redna-15-2010-03-24.sp363">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Poslanec Matevž Frangež bo postavil poslansko vprašanje ministru za gospodarstvo dr.
               Mateju Lahovniku.</p>
            </sp>
            <sp xml:id="SDZ5-Redna-15-2010-03-24.sp364">

               <speaker>MATEVŽ FRANGEŽ:</speaker>

               <p>Hvala za besedo.</p>
               <p>Spoštovani gospod minister, o problemu, na katerega želim opozoriti, sva že govorila.
               Ker pa sem bil pred kratkim v Mariboru opozorjen na to, da bi si nekateri v Mariboru
               želeli, da večkrat odpiram za lokalno okolje pomembne teme, sem se odločil, da to
               izjemno pomembno temo danes odprem tudi preko instituta poslanskih vprašanj.</p>
               <p>V Sloveniji se že nekaj let pogovarjamo o tem, na kakšen način bomo znanje in
               inovacije, ki jih imamo v slovenskih univerzah, učinkovito prelili v gospodarsko
               prakso, tako da bodo te inovacije in to znanje vir dodane vrednosti in višje
               konkurenčnosti našega gospodarstva. V Ljubljani deluje Tehnološki park, ki je po
               mojem mnenju zelo učinkovito povezal tisto, čemur so tehnološki parki namenjeni. In
               to je infrastruktura za to, da mlada podjetja, spin-off podjetja, <q>"startup"</q> podjetja
               razpolagajo s primerno infrastrukturo. Ob tem pa kot en zaokrožen podjetniški prostor
               predstavljajo tudi izjemen prostor za druženje in povezovanje mladih podjetnikov, ki
               na temelju tega druženja in povezovanja ustvarjajo nove sinergije, nove podjeme in
               novo dodano vrednost. V Mariboru imamo projekt Znanstveni park v Mariboru, ki je po
               še vedno veljavni resoluciji o državnih razvojnih projektih 2007 - 2023 veljaven
               projekt. Glede na nekatere informacije, o katerih so danes spraševali tudi nekateri
               predgovorniki, se danes postavlja vprašanje, na kakšen način bo konceptiran javni
               razpis za črpanje sto osemdeset milijonov evrov evropskih sredstev za razvoj javne
               gospodarske infrastrukture.</p>
               <p>In v temu pogledu me zanima:</p>
               <p>Ali osebno razumete znanstvene parke kot mednarodno preizkušen recept za prenos
               znanja, inovacij v gospodarsko prakso, zaželen razvojni in tehnološki preboj?</p>
               <p>Ali razumete znanstvene parke kot inkubatorje inovacij, ki naj vodijo do izdelkov in
               storitev z višjo dodano vrednostjo, kot tiste najpomembnejše kategorije, ki naj jutri
               zagotovi več gospodarske prebojnosti, blaginje in varnosti?</p>
               <p>Ali bo javni razpis za sofinanciranje gospodarske infrastrukture odprt tudi za
               projekte izgradnje in delovanje tehnoloških parkov oziroma natančneje ali boste kot
               pristojni minister podprli izgradnjo tovrstnega znanstvenega parka?</p>
               <p>To je še posebej pomembno glede na informacije iz Ministrstva za gospodarstvo, da naj
               bi tovrstne namene, kot je izgradnja znanstvenih parkov, ki pa so most med znanostjo
               in gospodarstvom, preselili na Ministrstvo za visoko šolstvo, znanost in
               tehnologijo.</p>
               <p>Gospod minister, za vaš odgovor se najlepše zahvaljujem.</p>
            </sp>
            <sp xml:id="SDZ5-Redna-15-2010-03-24.sp365">

               <speaker>PODPREDSEDNIK MIRAN POTRČ:</speaker>

               <p>Minister dr. Lahovnik, izvolite.</p>
            </sp>
            <sp xml:id="SDZ5-Redna-15-2010-03-24.sp366">

               <speaker>DR. MATEJ LAHOVNIK:</speaker>

               <p>Hvala lepa.</p>
               <p>Ministrstvo za gospodarstvo seveda v okviru najavljenega javnega razpisa predvideva
               vzpostavitve razvojnih centrov slovenskega gospodarstva za podporo določenih
               razvojnih področij, pri čemer bo šlo za skupne projekte podjetij in drugih subjektov
               in bodo vključevali tako razvojno delo kot potrebno opremo in ostalo infrastrukturo,
               ki omogoča razvoj ustreznih kompetenc. Aktivnosti bodo usmerjene v rast in razvoj
               podjetij.</p>
               <p>Naj povem da znanstveni park po definiciji, če bi strogo gledali ali pa vsebinsko
               gledamo, jaz nisem resorni minister. Mi imamo ministra za visoko šolstvo, znanost in
               tehnologijo. Jaz kot minister za gospodarstvo seveda moram podpirati v temu smislu ta
               prenos znanja, kot ste omenili, v čim večji meri v gospodarstvu. Ampak pogoj, da
               takšne projekte podpremo v izhodišču, je ustrezen interes tudi na strani
               gospodarstva, sicer bi praktično prisiljeni bili v to, da bi podpirali projekte, ki
               jih mora podpirati Ministrstvo za visoko šolstvo, znanost in tehnologijo.</p>
               <p>Glede razumevanje tehnoloških parkov moram reči, da so seveda institucije, kjer pač
               združujejo neke raziskovalne in razvojne ter poslovne dejavnosti novih tehnoloških
               inovativnih podjetij in pa raziskovalno-razvojnih oddelkov podjetij, ki niso nujno
               prisotni v tehnološkem parku. Bistveno je, da na ta način omogočamo nastajanje novih
               tehnoloških podjetij in s tem zagotovimo tudi ta tehnološki preboj, ki mu poslušamo
               slediti. Znanstveni park je na nek način v vseh poročilih izpostavljen kot posebnost
               oziroma razlika do tehnološkega parka, in takšen kot je, in mi smo ga že preverili,
               če gledamo izrazito vsebinsko, sodi pod okrilje Ministrstva za visoko šolstvo,
               znanost in tehnologijo, ki ga, tukaj pa po naši informacijah, ne namerava podpreti.
               Ali to drži ali ne, lahko tudi sami preverite. Vsebinsko gre za Raziskovalno središče
               Univerze v Mariboru, ki zajema 90% projekta. NA drugi strani recimo obstaja projekt
               za področje energetike, ki je povsem skladen z našim konceptom, prijavlja pa ga ravno
               tako Univerza v Mariboru i gre za Energetski tehnološki park. Se pravi, v tem
               trenutku moram reči, da tako kot je definirano in kot je zastavila univerza, takšen
               znanstveni park težko razumemo v definiciji, ne vem, bom rekel, tehnološkega ali
               razvojnega parka, ki je namen razpisa, ampak glede na to, da na nek način gotovo tudi
               tam nastaja potencialno uporabno znanje, tudi za gospodarstvo in tehnološki razvoj
               regije, tukaj se strinjam z vami, da je pomemben, sta seveda dve možnosti, ki jih sam
               v tem trenutku vidim. Ena je prilagoditev projekta na strani Univerze v Mariboru, ki
               bo po moji oceni potrebna v vsakem primeru. To je bil tudi namen javnega poziva, ki
               smo ga dali, da vse te, ki so se prijavili, dodatno seznanimo z namenom razpisa in pa
               seveda moram reči, da bomo na Ministrstvu za gospodarstvo odprli možnost za
               samogradnjo infrastrukture. Tudi TEK je pomembna, ampak mora biti prvenstveno
               namenjena vendarle gospodarstvu in ne toliko univerzi. Naj povem, da očitek, ki je
               bil v preteklosti, če smo gledali strukturo sredstev, ki se namenja za raziskave in
               razvoj, je, da je bilo bistveno preveč sredstev namenjenih v izrazito raziskovalno
               dejavnost, za znanstveni del približno 90%, premalo sredstev pa v ta tehnološki
               razvoj. Zato smo tudi v preteklosti naredili dve agenciji, še leta 2004 in tudi
               naslednja vlada je ta koncept obdržala in imamo praktično zato Agencijo za
               raziskovalno dejavnost in Tehnološko agencijo, ki je pa bolj usmerjena v aplikativne
               projekte gospodarstva. In ta razpis, ki ga pripravljamo na Ministrstvu za
               gospodarstvo se nanaša na področje dela, ki je usmerjeno bolj v gospodarske projekte
               in poskuša slediti temu prenosu znanja iz univerze v gospodarstvo, zato morajo biti
               ti gospodarski kriteriji izrazito izpostavljeni. Zato, kot sem rekel, je možno tudi
               za ta znanstveni park, da se vključi, ampak se bodo morali ustrezno prilagoditi, če
               kandidirajo na razpisna sredstva v okviru Ministrstva za gospodarstvo.</p>
               <p>Če se pa odločijo, da gredo na razpise, ki jih pripravljajo Ministrstvo za visoko
               šolstvo, znanost in tehnologijo, potem pa lahko seveda tudi izrazito strogo
               znanstveni park kandidira. Kot sem dejal, treba bo pač <gap n="..."/><stage>/Izključen mikrofon./</stage></p>
            </sp>
            <sp xml:id="SDZ5-Redna-15-2010-03-24.sp367">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister.</p>
               <p>Gospod Frangež, izvolite.</p>
            </sp>
            <sp xml:id="SDZ5-Redna-15-2010-03-24.sp368">

               <speaker>MATEVŽ FRANGEŽ:</speaker>

               <p>Gospod minister, vaš odgovor je korekten, razumeli pa me boste, da z njim nisem
               povsem zadovoljen. Dovolite najprej, da polemiziram o vprašanju pristojnosti.</p>
               <p>Za to gre, da gre za povezavo med znanostjo in gospodarstvom. Ena od stvari, ki jih v
               času vaše ministrovanja najbolj podpiram, je ravno razpis za razvoj novih izdelkov.
               Take stvari potrebujemo, če hočemo narediti ta cenovni preskok v razrede z višjo
               dodano vrednostjo, na podlagi tega našim ljudem dati višje plače in več varnosti in
               blaginje.</p>
               <p>Naj povem o povezavi z gospodarstvom. Seveda je možno, da bomo take izdelke razvijali
               v garažah, tudi to se dogaja. Bistveno bolje pa je, da država kot skupnost vendarle
               razmišlja o tem, da vzpostavi primerno infrastrukturo za to, da tovrstne inovacije
               tudi na ta način spodbuja. In zakaj gre 90% za raziskovalne dejavnosti? Ker je
               znanstveni park zamišljen tako, da univerza v sodelovanju s konkretnim podjetjem
               razvija določen raziskovalni program, z namenom gospodarske komercialne aplikacije
               neke inovacije na svetovni trg, upajmo. In v tem pogledu naj povem, da so mariborski
               znanstveni park podprla številna podjetja, 52 dogovorov inovativnih podjetij v
               strateškem sodelovanju, čez sto pisem podpore, ustanove in mednarodni partnerji, 30
               pisem podpore, 15 velikih slovenskih podjetij, številne mednarodne korporacije
               vključno z Mikrosoftom, IBM-om, Oraclom, skupaj 12 dogovorov, gospodarske zbornice,
               lokalne skupnosti, razvojne agencije, British Council in tako dalje. To vse nakazuje
               na to, da okolje prepoznava v nekem znanstvenem, inovativnem, inovacijskem potencialu
               mariborske univerze in predvsem njenih študentov tisto dodano vrednost, na katero
               tudi stavi. Jaz predlagam, da se o tem vprašanju še posebej dogovorimo. Ne želim, da
               bi v času te vlade ta država izgubila posluh za to prepotrebno razvojno
               infrastrukturo v naši državi.</p>
               <p>Hvala.</p>
            </sp>
            <sp xml:id="SDZ5-Redna-15-2010-03-24.sp369">

               <speaker>PODPREDSEDNIK MIRAN POTRČ:</speaker>

               <p>Želite dopolniti odgovor?</p>
               <p>Izvolite dr. Lahovnik.</p>
            </sp>
            <sp xml:id="SDZ5-Redna-15-2010-03-24.sp370">

               <speaker>DR. MATEJ LAHOVNIK:</speaker>

               <p>V veliki meri se strinjam. Oba meniva, da je treba v čim večji meri zagotoviti prenos
               znanja, tudi z univerz in inštitutov v gospodarstvo. Tisto, česar se na našem
               ministrstvu vedno znova bojimo in to tudi odkrito povemo je, da, s temi razpisi ne
               želimo podpirati projektov, ki so namenjeni izključno univerzi kot taki ali
               institutom, ni pa zraven interesa podjetij. Pisma podpore so vedno dobrodošla, in jaz
               verjamem, da je s tem izražena tudi resna namera. Še bolj trden namen je, ko podjetja
               in univerza skupaj vložijo sredstva v nek projekt. To je največji garant, da bo potem
               prišlo do tega prenosa znanja z univerz v gospodarstvo. Ampak, kakorkoli že, jaz
               predlagam, glede na to, da je bil tudi javni poziv odprt, da se predstavniki, tudi ti
               ki oblikujejo ta znanstveni park, oglasijo na Ministrstvu za gospodarstvo, kjer jim
               bomo podrobneje pojasnili namen in okvirne kriterije, ki bodo tudi javno objavljeni,
               in izbor tako ali tako pregleden in javen in da ugotovimo možnost na kakšen način
               lahko tudi ta znanstveni park ki je, če lahko in kako zadosti tem kriterijem, ki jih
               na Ministrstvu za gospodarstvo postavljamo z namenom, ravno prenosa znanja z univerz
               in institutov v gospodarstvo. Ker, verjamem pa, da se tukaj oba strinjava, da se
               želimo izogniti pojavu, ki pa je na univerzi pogosto prisoten. In jaz sam prihajam z
               univerze in podjetniki nas pogosto kritizirajo, da včasih podpiramo znanstvene
               projekte, zaradi znanstvenih člankov, ne vem, nekih drugih namenov, potem pa tisto
               znanje, ki se tam razvija nikakor ne najde poti v gospodarstvu ali pa ni uporabno z
               namenom razvijanja nekih novih tehnoloških produktov. In samo to želimo zagotoviti
               tudi s tem projektom razvijanja gospodarsko-logističnih središč. Tako, da sem mi zdi
               dobro na vsak način, da pride do tega srečanja. Verjamem, mogoče je celo že
               dogovorjeno, in da se poskuša ugotoviti, kje so stične točke.</p>
               <p>Hvala.</p>
            </sp>
            <sp xml:id="SDZ5-Redna-15-2010-03-24.sp371">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Zaključili smo prvi krog vprašanj poslank in poslancev in prehajamo na drugi
               krog.</p>
               <p>Gospod poslanec Milenko Ziherl - ne, ne bo.</p>
               <p>Gospod poslanec Marjan Bezjak bo postavil vprašanje ministru za promet dr. Patricku
               Vlačiču.</p>
            </sp>
            <sp xml:id="SDZ5-Redna-15-2010-03-24.sp372">

               <speaker>MARJAN BEZJAK:</speaker>

               <p>Hvala za besedo. Lepo pozdravljeni še enkrat gospod minister, poslanke in
               poslanci.</p>
               <p>Postavljam vprašanje gospodu ministru za promet dr. Patricku Vlačiču v zvezi s
               parkirišči za ADR prevoze.</p>
               <p>Sprašujem vas:</p>
               <p>Kdaj boste uredili postajališča in parkirišča za vozila, ki prevažajo ADR blago na
               avtocestni povezavi Italija-Madžarska in Avstrija-Hrvaška?</p>
               <p>Vlada je v letu 2009 sprejela Zakon o zvišanju glob za voznike, prevozna podjetja, ki
               prevažajo ADR blago, ni pa omogočila pogojev oziroma postajališč, parkirišč za
               ustavljanje in parkiranje teh vozil. Največji problem v Sloveniji je ravno to, saj so
               se v lanskem letu dvignile globe, kazni za prevozna podjetja. Izvajamo nek zakon, ne
               omogočimo pa dejansko tistega najosnovnejšega, kar je potrebno. Mislim, da se morata
               tu oba ministrska resorja uskladiti in narediti kompromis, dokler dejansko niso
               omogočeni pogoji za stvari, kot sem jih navedel. Hvala.</p>
            </sp>
            <sp xml:id="SDZ5-Redna-15-2010-03-24.sp373">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Minister Vlačič, izvolite.</p>
            </sp>
            <sp xml:id="SDZ5-Redna-15-2010-03-24.sp374">

               <speaker>DR. PATRICK VLAČIČ:</speaker>

               <p>Hvala, predsedujoči.</p>
               <p>Nevarno blago je po definiciji tisto blago, ki predstavlja neko nevarnost za okolico,
               zdravje ali življenje ljudi. Prevoz nevarnega blaga je urejeno v Zakonu o prevozu
               nevarnega blaga in podzakonskih aktih in ti so harmonizirani z evropsko zakonodajo,
               ki ureja to področje. Seveda, predpisi na tem področju so zelo restriktivni. Zakon o
               prevozu nevarnega blaga je v letu 2009, kot pravilno ugotavljate, zaradi
               implementacije evropske direktive spremenil globe, in sicer glede na težo kršitve. To
               pomeni, da so kršitve, ki pomenijo večjo nevarnost za okolico, življenje ali zdravje
               ljudi, predpisane v večji višini, medtem ko so se globe za lažje kršitve znižale v
               primerjavi s predpisanimi globami pred spremembo zakona. Skladno z določbami
               navedenega zakona parkiranje tovornih vozil, ki prevažajo nevarne snovi, ki
               predstavljajo veliko tveganje za okolico, življenje in zdravje ljudi ali pa bi lahko
               bile uporabljene za teroristične namene, ni dovoljeno kjerkoli. Voznik mora imeti
               izdelan varnostni načrt, po katerem mora predvideti relacijo prevoza, načrtovane
               postanke in v skladu s poglavjem 8.4 ADR lahko voznik vozilo nenadzorovano parkira
               samo na varovanem parkirišču ali na zavarovanem tovarniškem parkirišču. Če takih
               parkirišč ni v njegovi bližini, se lahko vozilo, ki prevaža nevarne snovi ali nevarno
               blago, parkira tudi na drugih zasebnih ali javnih parkiriščih, kjer ni nevarnosti, da
               bi vozilo poškodovalo druga vozila, ali parkirišču, ki ga nadzira delavec, ki je
               seznanjen z vrsto tovora in mestom nahajanja voznika, ali na ustrezno odprtem
               prostoru, ki je ločen od javnih cest in zgradb, kjer se ljudje običajno zadržujejo.
               Glede na zgoraj navedeno menimo, da parkirišča na počivališčih ob avtocesti
               izpolnjujejo pogoje za 8.4 ADR, saj so nadzorovana z ustreznim video sistemom. Lahko
               pa vam zagotovim in imate prav, da pogoji zaenkrat v celoti niso zagotovljeni, da
               bomo v sodelovanju z Ministrstvom za okolje in prostor v najkrajšem možnem času
               izpolnili dolžnost, ki nam jo nalaga 35. člen Zakona o prevozu nevarnega blaga,
               določili parkirne prostore za vozila za prevoz nevarnega blaga in pa pogoje, ki jih
               morajo izpolnjevati parkirni prostori.</p>
            </sp>
            <sp xml:id="SDZ5-Redna-15-2010-03-24.sp375">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Bezjak, želite dopolnitev odgovora?</p>
            </sp>
            <sp xml:id="SDZ5-Redna-15-2010-03-24.sp376">

               <speaker>MARJAN BEZJAK:</speaker>

               <p>Ja, absolutno.</p>
               <p>Delno se strinjam, gospod minister, z vašim odgovorom, ampak nikakor pa ne pridejo v
               poštev te stvari, kajti sami vemo, da nobeno parkirišče, ali počivališče po celotni
               Sloveniji ni iz okoljskega vidika narejeno za ADR parkiranje ali ustavljanje vozil.
               Dogaja se v Sloveniji to, da policija ustavlja vozila na avtocestnem križu in dobijo
               plačilo globe vozniki kakor tudi prevozna podjetja. Ampak, če ne izpolnjuje pogojev,
               vseh pogojev za opravljanje tega prevoza, kje parkirati to vozilo, kje ustaviti to
               vozilo, potem delamo zakon v zakonu, dejansko imamo zakon v zakonu, imamo luknje in
               nikakor se ne morem strinjati s tem, da začne veljati en zakon, ki nima pogojev z
               drugim resorskim ministrstvom za dejansko parkiranje teh vozil. Prav tako se moramo
               zavedati to, bila je pred nedavnim katastrofa v našem tunelu. Kaj narediti takrat, če
               bi to vozilo imelo naloženo ADR blago? Kam ga odvleči, kam ga dati, kaj če pride do
               izlitja dejansko nevarnih tekočin in tako naprej? Zato jaz smatram, da je dejansko
               potrebno čim prej urediti vse pogoje za parkiranje takšnih vozil, ki nimajo
               brezhibnih vozil, predvsem gre za tuja podjetja, prevozna podjetja, kajti domača
               prevozna podjetja, ki se ukvarjajo s prevozom, tako ali tako morajo zagotavljati
               pogoje nerazumljivo dejansko, ki imajo parkirana vozila na domačem teritoriju.</p>
            </sp>
            <sp xml:id="SDZ5-Redna-15-2010-03-24.sp377">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želite dopolniti odgovor? Izvolite.</p>
            </sp>
            <sp xml:id="SDZ5-Redna-15-2010-03-24.sp378">

               <speaker>DR. PATRICK VLAČIČ:</speaker>

               <p>Ja, moram reči, da se strinjam z vami. Država je dolžna to narediti in bomo naredili
               v najkrajšem možnem času.</p>
            </sp>
            <sp xml:id="SDZ5-Redna-15-2010-03-24.sp379">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Bezjak, izvolite.</p>
            </sp>
            <sp xml:id="SDZ5-Redna-15-2010-03-24.sp380">

               <speaker>MARJAN BEZJAK:</speaker>

               <p>Hvala.</p>
               <p>Jaz bi želel, da bi to razpravo dali Državnem zboru, da bi dejansko po pravilniku
               Državnega zbora, po 246. členu, drugem odstavku, dali v razpravo.</p>
            </sp>
            <sp xml:id="SDZ5-Redna-15-2010-03-24.sp381">

               <speaker>PODPREDSEDNIK MIRAN POTRČ:</speaker>

               <p>O vašem predlogu, gospod Bezjak, bo Državni zbor odločal v petek med glasovanji.</p>
               <p>Drugo poslansko vprašanje bo postavila mag. Julijana Bizjak Mlakar sicer odsotnemu
               ministru za zdravje Borutu Miklavčiču.</p>
            </sp>
            <sp xml:id="SDZ5-Redna-15-2010-03-24.sp382">

               <speaker>MAG. JULIJANA BIZJAK MLAKAR:</speaker>

               <p>Hvala lepa gospod predsedujoči! Ker je gospod minister odsoten, prosim za njegov
               pisni odgovor.</p>
               <p>Konec novembra 2009 smo poslanci na seji Državnega zbora prejeli Odlok o letnem
               načrtu razpolaganja z nepremičnim premoženjem države. V odloku so navedene parcelne
               številke stavb in zemljišč ter orientacijske cene za te stavbe in zemljišča, ki se
               jih prodaja. Vlada je v obrazložitvi napisala, da je v odlok lahko v skladu z zakonom
               uvrščeno le premoženje, ki ga upravljavec trajno ne potrebuje. Orientacijska vrednost
               v odloku bi morala biti v skladu s citirano uredbo v odloku enaka vrednosti, ki je
               približek tržne vrednosti premoženja. V odlok za prodajo premoženja je Vlada uvrstila
               bolnišnice, stavbe in zemljišča instituta za varovanje zdravje, stavbe in zemljišča
               Univerzitetnega kliničnega centra Ljubljana, Psihiatrične klinike Ljubljana, Splošne
               bolnišnice Izola in drugo. Novinarki Dela Mileni Zupanič gre zahvala za razkritje
               netočnih navedb v odloku, ki bi lahko privedle do poceni razprodaje bolnišnic in
               pripadajočih zemljišč, ki jih naše zdravstvo še potrebuje za svojo dejavnost.
               Orientacijske cene stavb in zemljišč so namreč močno podcenjene. Tako bi država v
               nekaterih primerih dobila le 165 evrov ali okoli 150 evrov za kvadratni meter
               urejenega poslovnega prostora na elitni lokaciji, sicer vrednega okoli 4 tisoč evrov
               na kvadratni meter. In 118 evrov za kvadratni meter zemljišča sicer vrednega okoli
               tisoč evrov za kvadratni meter. Prav tako se je ugotovilo, da ne gre za trajne
               presežke premoženja, torej tistega premoženja, ki ga upravljavec ne potrebuje. Vlada
               je odreagirala pohvalno hitro in je teden dni po objavi članka o razprodaji
               premoženja spremenila odlok, ki bo verjetno še prišel v Državni zbor. Podatke, ki bi
               pomenili pod ceno razprodajo zdravstvenega premoženja, je pripravilo Ministrstvo za
               zdravje. Minister za zdravje je z vsebino odloka zavedel poslance Državnega zbora in
               verjetno tudi Vlado Republike Slovenije. Tudi jaz tega odloka na seji Državnega zbora
               ne bi podprla, če bi poznala neresnice, ki so bile zapisane v obrazložitvi odloka.
               Verjetno ga tudi ostali poslanci ne bi podprli.</p>
               <p>Zato gospoda ministra sprašujem:</p>
               <p>Ali je kdo prevzel odgovornost za nerazumne cene in za uvrstitve stavb in zemljišč v
               odlok, ki v odlok ne bi smele biti uvrščene, in ker smo bili zavedeni poslanci
               Državnega zbora in verjetno tudi Vlada?</p>
            </sp>
            <sp xml:id="SDZ5-Redna-15-2010-03-24.sp383">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V skladu z vašim predlogom boste dobili od ministra pisni odgovor v 30-ih dneh. S tem
               smo zaključili drugi krog vprašanj poslank in poslancev. Predsedniku Vlade,
               ministricam in ministrom se zahvaljujem za podane odgovore. Vam lep pozdrav.</p>
               <p>S tem prekinjam to točko dnevnega reda. O predlaganih glasovanjih bomo odločali v
               petek med glasovanji.</p>
               <p>Prekinjam 15. sejo Državnega zbora, ki jo bomo nadaljevali jutri, v četrtek, ob 10.
               uri. Hvala lepa. <stage type="time">(SEJA JE BILA PREKINJENA 24. MARCA 2010 OB 20.39.)</stage>
               </p>
            </sp>
         </div>
      </body>
   </text>
</TEI>