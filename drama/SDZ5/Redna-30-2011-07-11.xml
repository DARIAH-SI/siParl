<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-30-2011-07-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|72ED2631D2D4D268C12578D100495BCD</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=72ED2631D2D4D268C12578D100495BCD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-30-2011-07-11.DZ" n="30">
               <name>Redna</name>
               <date when="2011-07-11"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-30-2011-07-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">30. seja</stage>
            <stage type="chairman">Sejo so vodili predsednik Državnega zbora dr. Pavel Gantar in predsednika mag.
            Vasja Klavora in Miran Potrč.</stage>
            <stage type="time">Seja se je začela ob 14. uri.</stage>


            <sp xml:id="SDZ5-Redna-30-2011-07-11.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 30. sejo Državnega zbora, ki je bila sklicana na podlagi drugega odstavka
               20. člena in prvega odstavka 57. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               mag. Melita Župevc, Matevž Frangež in Milenko Ziherl. Na sejo sem vabil predsednika
               Vlade, ministrice in ministre k 1. točki dnevnega reda, ministrice Majdo Širca
               Ravnikar, Irmo Pavlinič Krebs in mag. Darjo Radić, ki so podale odstopno izjavo,
               predstavnika Urada predsednika Republike k 32.a točki, predsednika Sodnega sveta k
               32.b točki ter predstavnike Vlade k vsem točkam dnevnega reda. Vse prisotne lepo
               pozdravljam.</p>
               <p>Prehajamo na <title>določitev dnevnega reda</title> 30. seje Državnega zbora. Predlog
               dnevnega reda ste prejeli s sklicem seje 1. 7. 2011. O predlogu dnevnega reda bomo
               odločali v skladu z drugim odstavkom 64. člena Poslovnika Državnega zbora. Predlogov
               za umik točke z dnevnega reda nisem prejel.</p>
               <p>Prehajamo na obravnavo in odločanje o predlogih za širitev dnevnega reda. Z dopisom z
               dne 6. 7. 2011 sem predlagal, da se dnevni red razširi z obravnavo sklepa o
               razglasitvi odločitve, ki je bila sprejeta na zakonodajnem referendumu o Zakonu o
               pokojninskem in invalidskem zavarovanju, ki je bil 5. junija 2011, sklepa o
               razglasitvi odločitve, ki je bila sprejeta na zakonodajnem referendumu o Zakonu o
               preprečevanju dela na črno, ki je bil 5. junija 2011, in sklepa o razglasitvi
               odločitve, ki je bila sprejeta na zakonodajnem referendumu o Zakonu o spremembah in
               dopolnitvah Zakona o varstvu dokumentarnega in arhivskega gradiva ter arhivih, ki je
               bil 5. junija 2011. Predlog za razširitev in sklepe ste prejeli z dopisom dne 6. 7.
               2011.</p>
               <p>Predlagam, da o vseh treh predlogih za razrešitev razpravljamo skupaj, o vsakem
               predlogu pa bomo glasovali posebej.</p>
               <p>Želijo besedo predstavniki poslanskih skupin? Ne želijo. Prehajamo na odločanje.
               Poslanke in poslance prosim, da preverite delovanje glasovalnih naprav. Odločamo o
               predlogu za širitev dnevnega reda z obravnavo sklepa o razglasitvi odločitve, ki je
               bila sprejeta na zakonodajnem referendumu o Zakonu o pokojninskem in invalidskem
               zavarovanju, ki je bil 5. junija 2011.</p>
               <p>Glasujemo. Navzočih je 72 poslank in poslancev, za je glasovalo 70, proti 2.</p>
               <p><stage>(Za je glasovalo 70.)</stage> <stage>(Proti 2.)</stage></p>
               <p>Ugotavljam, da je predlog za širitev sprejet.</p>
               <p>Državni zbor bo navedeni sklep kot 30.a točko dnevnega reda obravnaval jutri, v
               torek, 12. 7. 2011.</p>
               <p>Odločamo o predlogu za širitev dnevnega reda z obravnavo sklepa o razglasitvi
               odločitve, ki je bila sprejeta na zakonodajnem referendumu o Zakonu o preprečevanju
               dela in zaposlovanja na črno, ki je bil 5. junija 2011.</p>
               <p>Glasujemo. Navzočih je 72 poslank in poslancev. Za je glasovalo 71, proti 1.</p>
               <p><stage>(Za je glasovalo 71.)</stage> <stage>(Proti 1.)</stage></p>
               <p>Ugotavljam, da je predlog za razširitev sprejet.</p>
               <p>Zbor navedeni sklep kot 30.b točko dnevnega reda obravnaval jutri, v torek, 12. 7.
               2011.</p>
               <p>Odločamo o predlogu za širitev dnevnega reda z obravnavo sklepa o razglasitvi
               odločitve, ki je bila sprejeta na zakonodajnem referendumu o Zakonu o varstvu
               dokumentarnega in arhivskega gradiva ter arhivih, ki je bil 5. junija 2011.</p>
               <p>Glasujemo. Navzočih je 73 poslank in poslancev. Za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je predlog za razširitev sprejet.</p>
               <p>Zbor bo navedeni sklep kot 30.c točko dnevnega reda obravnaval jutri, v torek, 12. 7.
               2011.</p>
               <p>Predsednik Vlade je 4. 7. 2011 zboru posredoval obvestila o odstopih ministric za
               kulturo, javno upravo in gospodarstvo. Predlagal sem, da se dnevni red seje razširi z
               obravnavo obvestila predsednika Vlade o odstopu Majde Širca Ravnikar s funkcije
               ministrice za kulturo, obvestila predsednika Vlade o odstopu Irme Pavlinič Krebs s
               funkcije ministrice za javno upravo in obvestila predsednika Vlade o odstopu mag.
               Darje Radić s funkcije ministrice za gospodarstvo.</p>
               <p>Predlog za razširitev ter obvestila predsednika Vlade ste prejeli z dopisom z dne 6.
               7. 2011. Predlagam, da o vseh treh predlogih za razširitev razpravljamo skupaj, o
               vsakem predlogu bomo glasovali posebej. Želi besedo predstavnik Vlade? Ne želi.
               Želijo besedo predstavniki poslanskih skupin? Ne želijo. Prehajajmo na odločanje.
               Odločamo o predlogu za razširitev dnevnega reda z obvestilom predsednika Vlade o
               odstopu Majde Širca Ravnikar s funkcije ministrice za kulturo.</p>
               <p>Glasujemo. Navzočih je 74 poslank in poslancev. Za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Nihče.)</stage></p>
               <p>Ugotavljam, da je predlog za razširitev sprejet.</p>
               <p>Zbor bo navedeno obvestilo kot 31.a točko dnevnega reda obravnaval takoj po določitvi
               dnevnega reda.</p>
               <p>Odločamo o predlogu za razširitev dnevnega reda z obvestilom predsednika Vlade o
               odstopu Irme Pavlinič Krebs s funkcije ministrice za javno upravo.</p>
               <p>Glasujemo. Navzočih je 74 poslank in poslancev. Za je glasovalo 70, proti nihče.</p>
               <p><stage>(Za je glasovalo 70.)</stage> <stage>(Nihče proti.)</stage></p>
               <p>Ugotavljam, da je predlog za razširitev sprejet.</p>
               <p>Zbor bo navedeno obvestilo kot 31.b točko dnevnega reda obravnaval takoj po končani
               31.a točki dnevnega reda. Odločamo o predlogu za širitev dnevnega reda z obvestilom
               predsednika Vlade o odstopu mag. Darje Radić s funkcije ministrice za
               gospodarstvo.</p>
               <p>Glasujemo. Navzočih je 74 poslank in poslancev. Za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Nihče proti.)</stage></p>
               <p>Ugotavljam, da je predlog za razširitev sprejet.</p>
               <p>Zbor bo navedeno obvestilo obravnaval kot 31.c točko dnevnega reda takoj po končani
               31.b točki dnevnega reda.</p>
               <p>Prehajamo na določitev dnevnega reda v celoti. Zboru predlagam, da za današnjo sejo
               določi dnevni red, kot ste ga prejeli s sklicem in predlaganimi dopolnitvami.</p>
               <p>Glasujemo. Navzočih je 73 poslank in poslancev. Za je glasovalo 72, proti 1.</p>
               <p><stage>(Za je glasovalo 72.)</stage> <stage>(Proti 1.)</stage></p>
               <p>Ugotavljam, da je dnevni red 30. seje državnega zbora določen.</p>
               <p>Prehajamo na <title>31.A TOČKO DNEVNEGA REDA – OBRAVNAVA OBVESTILA PREDSEDNIKA VLADE O
                  ODSTOPU MAJDE ŠIRCA RAVNIKAR S FUNKCIJE MINISTRICE ZA KULTURO.</title>
               </p>
               <p>Predsednik Vlade Borut Pahor je 4. julija 2011 Državni zbor obvestil, da je Majda
               Širca Ravnikar odstopila s funkcije ministrice za kulturo in da bo do imenovanja
               novega ministra funkcijo ministra za kulturo opravljal minister brez resorja,
               odgovoren za Slovence v zamejstvu in po svetu, dr. Boštjan Žekš.</p>
               <p>Besedo dajem ministrici za kulturo Majdi Širci, če želi spregovoriti.</p>
               <p>Prosim.</p>
            </sp>
            <sp xml:id="SDZ5-Redna-30-2011-07-11.sp2">

               <speaker>MAJDA ŠIRCA RAVNIKAR:</speaker>

               <p>Spoštovane poslanke, spoštovani poslanci in vsi ostali v Državnem zboru, ki ste z
               menoj sodelovali večkrat v zelo dolgotrajnih, včasih bolj napornih, včasih manj
               napornih stikih znotraj večinoma zakonodajnih obravnav, ki smo jih imeli na področju
               kulture kar nekaj!</p>
               <p>V teh slabih treh letih smo sprejeli in delali na šestih zakonih skupaj včasih celo
               noč, včasih malo manj. Verjamem, da bomo še naprej, konec koncev nekaj zakonov imamo
               tudi vloženih, nekaj postopkov odprtih in naše sodelovanje, ne glede na to, ali je s
               te strani ali druge strani pogleda, verjamem, da na področju kulture lahko obstaja
               samo en pogled: v javno dobro, v čast in v dobro kulture. V tem mandatu smo to dobro
               znali ubraniti, v enem letu smo prišli celo v anale po osamosvojitvi glede
               proračunskih sredstev, prišli pa smo po vsej verjetnosti tudi v še eno drugo knjigo
               spominov, za katero upam, da bo še v naprej delila izkušnje in standarde, ki smo jih
               vpeljali na Ministrstvu za kulturo v tem času. To pa je dialog, odprta vrata,
               soočenje različnih stališč, kovanje misli skupaj, ne samo s tistimi, ki jim rečemo na
               Ministrstvo za kulturo, da delajo po uradni dolžnosti. Hvala vam lepa in danes smo že
               skupaj.</p>
            </sp>
            <sp xml:id="SDZ5-Redna-30-2011-07-11.sp3">

               <speaker>PREDSEDNIK DR. PAVEL GANTAR:</speaker>

               <p>Ministrici se zahvaljujem za besedo.</p>
               <p>Državni zbor na podlagi 115. člena Ustave Republike Slovenije ugotavlja, da je Majdi
               Širci Ravnikar prenehala funkcija ministrice za kulturo. Majdi Širca Ravnikar se
               zahvaljujem za sodelovanje.</p>
               <p>Na podlagi drugega odstavka 214. člena Poslovnika Državnega zbora bo do imenovanja
               novega ministra funkcijo ministra za kulturo opravljal minister dr. Boštjan Žekš,
               minister brez resorja, odgovoren za Slovence v zamejstvu in po svetu. Glede na
               navedeno Državni zbor ugotavlja, prvič, ker je Majdi Širca Ravnikar prenehala
               funkcija ministrice za kulturo, z današnjim dnem v skladu s 14. členom Zakona o
               poslancih ponovno opravlja funkcijo poslanke. In drugič, v skladu s 14. členom Zakona
               o poslancih z današnjim dnem preneha opravljati funkcijo poslanca Vito Rožej, ki jo
               je opravljal namesto poslanke Majde Širca Ravnikar v času, ko je ta opravljala
               funkcijo ministrice. Ob tem se Vitu Rožeju zahvaljujem za opravljanje dela v Državnem
               zboru, Majdo Širca pa vabim, da se nam pridruži pri delu. S tem zaključujem to točko
               dnevnega reda. Kolega Rožej, nasvidenje! <stage>/ aplavz/</stage> S tem zaključujem to točko
               dnevnega reda.</p>
               <p>Proceduralno, gospod Juri, prosim.</p>
            </sp>
            <sp xml:id="SDZ5-Redna-30-2011-07-11.sp4">

               <speaker>FRANCO JURI:</speaker>

               <p>Imam vprašanje. Ali lahko nekaj povem v imenu poslanske skupine? Proceduralno.</p>
            </sp>
            <sp xml:id="SDZ5-Redna-30-2011-07-11.sp5">

               <speaker>PREDSEDNIK DR. PAVEL GANTAR:</speaker>

               <p>Poslovnik sicer tega ne predvideva, vendar prosim.</p>
            </sp>
            <sp xml:id="SDZ5-Redna-30-2011-07-11.sp6">

               <speaker>FRANCO JURI:</speaker>

               <p>Dovolite, gospod predsednik, proceduralno se bom samo zahvalil ministricam, odhajajo
               zelo dobre ministrice, in odhaja zelo dober poslanec. Vita Rožeja si bomo zapomnili
               po iskrenih, neposrednih debatah in upam, da bomo tudi zdaj v sedanji sestavi tako
               nadaljevali. Najlepša hvala.</p>
            </sp>
            <sp xml:id="SDZ5-Redna-30-2011-07-11.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Proceduralno, gospod Žerjav, prosim.</p>
            </sp>
            <sp xml:id="SDZ5-Redna-30-2011-07-11.sp8">

               <speaker>MAG. RADOVAN ŽERJAV:</speaker>

               <p>Hvala lepa za besedo, gospod predsednik.</p>
               <p>115. člen Ustave, ki govori o prenehanju funkcije predsednika in ministrov vlade
               pravi, da funkcija predsednika vlade in ministrov preneha, ko se po volitvah sestane
               nov državni zbor, funkcija ministrov pa tudi z vsakim drugih prenehanjem funkcije
               predsednika vlade ter z razrešitvijo ali odstopom ministra. Morajo pa opravljati
               tekoče posle do izvolitve novega predsednika vlade oziroma do imenovanja novih
               ministrov. Ker 112. člen Ustave zelo jasno pravi, kako se v Sloveniji imenujejo
               ministri, bi predlagal v skladu s petim odstavkom 66. člena Poslovnika, da
               Zakonodajno-pravna služba da na seji ustno mnenje v zvezi s tem, kar se danes dogaja
               oziroma kar poteka, da bodo nekateri ministri na predlog predsednika Vlade kar tako
               nadomeščali te pomembne funkcije. Ustava je tukaj zelo jasna. Ni smiselne razlage
               Ustave in tudi Ustava predvideva, da ministrstva ne morejo biti prazna in bi rad v
               zvezi s tem imel razlago, v skladu s petim odstavkom 66. člena Poslovnika. Hvala
               lepa.</p>
            </sp>
            <sp xml:id="SDZ5-Redna-30-2011-07-11.sp9">

               <speaker>PREDSEDNIK DR. PAVEL GANTAR:</speaker>

               <p>Hvala, lepa mag. Žerjav.</p>
               <p>Jaz vas moram spomniti na Poslovnik Državnega zbora, ki podrobneje ureja določila, in
               sicer 234. člen, drugi odstavek, "predsednik vlade mora v desetih dneh po prenehanju
               funkcije ministra predlagati novega ministra ali obvestiti Državni zbor, da bo
               funkcijo tega ministra začasno opravljal sam ali jo poveril drugemu ministru". 234.
               člen, drugi odstavek Poslovnika Državnega zbora.</p>
               <p>Ustava določa in podrobneje opredeljuje določene poslovniške razmere, in to ni prvi
               primer tega, večkrat se je to zgodilo, do zdaj to vprašanje še ni bilo ustavnopravno
               sporno, lahko zaprosim Zakonodajno-pravno službo, vendar mislim, da to ne more
               vplivati na današnji potek oziroma obvestil o odstopih.</p>
               <p>Prehajamo na <title>31.B TOČKO DNEVNEGA REDA – OBRAVNAVA OBVESTILA PREDSEDNIKA VLADE O
                  ODSTOPU IRME PAVLINIČ KREBS S FUNKCIJE MINISTRICE ZA JAVNO UPRAVO.</title>
               </p>
               <p>Predsednik Vlade Borut Pahor je 4. julija 2011 Državni zbor obvestil, da je Irma
               Pavlinič Krebs odstopila s funkcije ministrice za javno upravo in da bo do imenovanja
               novega ministra funkcijo ministra za javno upravo opravljal sam.</p>
               <p>Besedo dajem ministrici za javno upravo Irmi Pavlinič Krebs.</p>
               <p>Prosim.</p>
            </sp>
            <sp xml:id="SDZ5-Redna-30-2011-07-11.sp10">

               <speaker>IRMA PAVLINIČ KREBS:</speaker>

               <p>Spoštovani predsednik, hvala lepa za besedo in priložnost za obrazložitev razlogov za
               odstop. Spoštovane poslanke, spoštovani poslanci!</p>
               <p>Okvir mojega delovanja je temeljil na zavezah, ki smo jih stranke koalicije v letu
               2008 zapisale v koalicijsko pogodbo, na izzivih, ki jih je začrtala kriza in na
               obljubi vam, da bom delovala zakonito in v javno korist. Iz poročil o realizaciji
               ciljev Ministrstva za javno upravo v obdobju 2008–2011 in ciljev koalicijske pogodbe,
               ki sem ju ob odstopu izročila predsedniku Vlade in sta javno dostopna na spletni
               strani ministrstva, je razvidno, da sem vsem zavezam dosledno sledila in obljubljeno
               tudi uresničila.</p>
               <p>Izkazanega zaupanja, ki ste mi ga izrekli, ko ste mi zaupali funkcijo ministrice za
               javno upravo, nisem nikoli zlorabila in postavila zasebni pred obči interes in
               nikoli, tudi ne ob odstopu, nisem in ne bežim pred odgovornostjo.</p>
               <p>Kot ministrica sem bila odgovorna za delo ministrstva in soodgovorna za delo Vlade
               kot celote. Prav slednjega sem se zelo zavedala in nemalokrat izrekala. Voz, ki ga
               želimo zvleči na vrh hriba, moramo vleči vsi v isti smeri navzgor, ne vsak po svoje.
               Da voz stoji na mestu, prevzemam objektivno politično odgovornost, ker sem bila
               vprežena, in odstopam, čeprav imam žuljave roke.</p>
               <p>Vsem, ki ste mi na poti nove politike pomagali, jo skupaj z mano živeli in gradili
               ter upali, da bo našla domovinsko pravico na slovenskih tleh, se iskreno zahvaljujem.
               Vsem, ki boste aktivno kreirali slovenski politični prostor v bodoče, pa polagam na
               dušo napotilo Mahatme Gandhija: Bodi sam tista sprememba, ki jo želiš v svetu. Sama
               pa zaključujem, moč vzora je v vaših rokah, je v rokah političnega razreda, uporabite
               jo in vrnite ljudem vero in sanje.</p>
               <p>Spoštovane poslanke in poslanki! Iskreno mi je bilo čas sodelovati z vami, zato vam
               izrekam še enkrat iskreno zahvalo in vse najboljše na vaši nadaljnji poti. Hvala
               lepa.</p>
            </sp>
            <sp xml:id="SDZ5-Redna-30-2011-07-11.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa, ministrici se zahvaljujem za besedo.</p>
               <p>V zvezi s tem Državni zbor na podlagi 115. člena Ustave Republike Slovenije
               ugotavlja, da je Irmi Pavlinič Krebs prenehala funkcija ministrice za javno upravo.
               Na podlagi drugega odstavka 234. člena Poslovnika Državnega zbora bo do imenovanja
               novega ministra funkcijo ministra za javno upravo opravljal Borut Pahor, predsednik
               Vlade.</p>
               <p>Irmi Pavlinič Krebs se zahvaljujem za sodelovanje in ji želim najboljše pri
               nadaljnjem delu.</p>
               <p>S tem zaključujem to točko dnevnega reda.</p>
               <p>Prehajamo na <title>31.C TOČKO DNEVNEGA REDA, TO JE NA OBRAVNAVO: OBVESTILA PREDSEDNIKA
                  VLADE O ODSTOPU MAG. DARJE RADIĆ S FUNKCIJE MINISTRICE ZA GOSPODARSTVO.</title>
               </p>
               <p>Predsednik Vlade Borut Pahor je 4. julija 2011 Državni zbor obvestil, da je mag.
               Darja Radić odstopila s funkcije ministrice za gospodarstvo in da bo do imenovanja
               novega ministra funkcijo ministra za gospodarstvo opravljal minister brez resorja,
               odgovoren za razvoj in evropske zadeve, mag. Mitja Gaspari.</p>
               <p>Želi besedo ministrica?</p>
               <p>Ministrica mag. Darja Radić, prosim.</p>
            </sp>
            <sp xml:id="SDZ5-Redna-30-2011-07-11.sp12">

               <speaker>MAG. DARJA RADIĆ:</speaker>

               <p>Spoštovani predsednik, hvala za besedo. Spoštovane poslanke, spoštovani poslanci!</p>
               <p>Dovolite mi, da se vam ob tej priložnosti zahvalim za večinoma korektno sodelovanje
               pri obravnavi in sprejemanju zakonov, ki smo jih v tem slabem letu, od kar sem vodila
               Ministrstvo za gospodarstvo, posredovali v Državni zbor. Posebej se želim zahvaliti
               tudi članom Odbora za gospodarstvo, s katerimi smo poleg obravnave zakonov opravili
               kar nekaj po mojem mnenju zelo konstruktivnih razprav na temo konkurenčnosti
               gospodarstva in tudi na temo energetike. Žal nekaterih nismo uspeli zaključiti v tem
               mandatu.</p>
               <p>Posebej se želim zahvaliti tudi strokovnim službam Državnega zbora, predvsem službi
               za zakonodajo, ki nas je včasih strpno spremljala in nam nudila strokovno pomoč pri
               oblikovanju zakonov, tako da so bili tudi primerni za obravnavo in sprejem.</p>
               <p>Pred enim letom ko sem prisegla za ministrico, ko ste mi izrazili zaupanje, da
               prevzamem vodenje Ministrstva za gospodarstvo, sem rekla, da bo moj osnovni cilj skrb
               za povečanje konkurenčnosti slovenskega gospodarstva. Temu cilju sem sledila
               praktično celo leto in v okviru pristojnosti Ministrstva za gospodarstvo, ki pa je
               žal omejeno samo na razvojno spodbujanje podjetij, smo v tem letu opravili pravzaprav
               vse aktivnosti, ki smo jih načrtovali v ta namen. Vendar za konkurenčnost
               gospodarstva samo razvojne spodbude, ki so v pristojnosti Ministrstva za
               gospodarstvo, niso dovolj. Ključno za izboljšanje konkurenčnosti slovenskega
               gospodarstva je izboljšanje konkurenčnosti poslovnega okolja. V ta namen sem Vladi
               Republike Slovenije večkrat predlagala vrsto ukrepov, s katerimi bi po mojem mnenju
               lahko povečali konkurenčnost poslovnega okolja v Sloveniji. Med njimi naj omenim
               zmanjšanje obremenitev stroškov dela, naj omenim povečano in hitrejše zmanjševanje
               administrativnih ovir in hitrejši pristop k povečanju fleksibilnosti trga delovne
               sile. Žal vsi ti predlogi kljub mojim večkratnim posredovanjem na Vladi Republike
               Slovenije niso bili izvajani dovolj hitro ali niso bili sprejeti.</p>
               <p>Dovolite mi, da ob tej priložnosti povem tudi to, da sem v tem mandatu odprla dve
               pomembni vprašanji, žal jih nismo zaključili. Prvi je najdražji projekt v tej
               Sloveniji, to je gradnja 6. bloka TEŠ v Šoštanju. Kot vemo, je kar nekaj problemov s
               tem projektom, žal mi ni uspelo v tem času pripeljati projekta do te mere, da bi vam
               lahko podala končno sliko in dejansko stanje na tem projektu. Vendar mislim, da je
               projekt v takšni fazi, da se bo kmalu pokazalo, na kakšen način in kako ga je, če
               sploh, smiselno peljati naprej. Podlage za to vsekakor so vzpostavljene.</p>
               <p>Druga zgodba, ki sem jo odprla, je nezadovoljivo opravljanje z Agencijo za
               upravljanje kapitalskih naložb Republike Slovenije. Tudi na tem področju žal kot
               ministrica za gospodarstvo nisem uspela prepričati najbolj odgovornih, da je tudi na
               tem področju treba narediti popravke. Upam in verjamem, da boste tudi na podlagi
               dokazov, argumentov in strokovnih podlag, ki so pripravljene na Ministrstvu za
               gospodarstvu, tudi posredovane Vladi, v naslednjih mesecih tudi na tem področju
               sprejeli ustrezne ukrepe. Zahvaljujem se vam še enkrat za sodelovanje in vsem skupaj
               želim srečno. Hvala.</p>
            </sp>
            <sp xml:id="SDZ5-Redna-30-2011-07-11.sp13">

               <speaker>PREDSEDNIK DR. PAVEL GANTAR:</speaker>

               <p>Hvala za besedo.</p>
               <p>V zvezi s tem Državni zbor na podlagi 115. člena Ustave Republike Slovenije
               ugotavlja, da je mag. Darji Radič prenehala funkcija ministrice za gospodarstvo. Na
               podlagi drugega odstavka 234. člena Poslovnika Državnega zbora bo do imenovanja
               novega ministra funkcijo ministra za gospodarstvo opravljal mag. Mitja Gaspari,
               minister brez resorja, odgovoren za razvoj in evropske zadeve.</p>
               <p>Mag. Darji Radič se zahvaljujem za sodelovanje in ji želim najboljše pri nadaljnjem
               delu.</p>
               <p>S tem zaključujem to točko dnevnega reda.</p>
               <p>Prosim, proceduralno.</p>
            </sp>
            <sp xml:id="SDZ5-Redna-30-2011-07-11.sp14">

               <speaker>JOŽE TANKO:</speaker>

               <p>Hvala lepa, gospod predsednik.</p>
               <p>Na začetku mandata, ko smo imenovali ali pa, ko ste imenovali vlado Republike
               Slovenije, je bilo na tem prostoru polno oseb, polno kandidatov za ministre in
               predsednik Vlade. Danes, ko se poslavljate od četrtine vlade, danes tukaj...</p>
            </sp>
            <sp xml:id="SDZ5-Redna-30-2011-07-11.sp15">

               <speaker>PREDSEDNIK DR. PAVEL GANTAR:</speaker>

               <p>Kolega Tanko, prosim proceduralni predlog takoj.</p>
            </sp>
            <sp xml:id="SDZ5-Redna-30-2011-07-11.sp16">

               <speaker>JOŽE TANKO:</speaker>

               <p>Ja, ne morete. Poglejte...</p>
            </sp>
            <sp xml:id="SDZ5-Redna-30-2011-07-11.sp17">

               <speaker>PREDSEDNIK DR. PAVEL GANTAR:</speaker>

               <p>Ni čas za razpravo o vsebini odstopov. Prosim, gospod Tanko.</p>
            </sp>
            <sp xml:id="SDZ5-Redna-30-2011-07-11.sp18">

               <speaker>JOŽE TANKO:</speaker>

               <p>Od vašega kolega gospoda Franca Jurija niste tega zahtevali, pa je govoril čisto o
               drugih stvareh, mimo vsega, mimo pravil itn. Toliko, da vas samo spomnim na to, da če
               delate izjeme, vsaj na isti seji, o isti točki dnevnega reda bodite dosledni. Tako ne
               gre in na to opozarjamo že nekaj časa. Ni bilo nikogar tukaj. Jaz mislim, da bi si te
               tri ministrice zaslužile besedo predsednika Vlade, da bi se jih zahvalil za delo.
               Prav gotovo bi pričakovali, da bi tukaj sedel preostanek ministrskega zbora, ker bi
               verjetno dal podporo tako ministricam, ki odhajajo, kot tudi predsedniku Vlade, ki
               naj bi še nekaj časa opravljal ta posel. Predvsem pa bi pričakovali, da so ti izstopi
               iz Vlade dosledni, da nimamo primerov, ko nekateri še kar ostanejo na vladni strani,
               da se ne bi ukvarjali v nadaljevanju s temi primeri raznih političnih dvoživk, ko
               stranka izstopi iz političnega prostora, iz koalicijskega političnega prostora samo
               delno in opušča na ključnih položajih tako v državni upravi kot tudi v Državnem zboru
               svoje izpostavljene predstavnike. Mislim, da na tak način delovati v političnem
               prostoru, mešati meglo in sprejemati odločitve, je nedosledno. Predlagam, spoštovani
               predsednik, da v skladu z odločitvami koalicijskih partneric, da tudi vsi tisti
               funkcionarji, ki ostajajo na položajih, bodisi v direktoratih bodisi v Državnem zboru
               ali še kje drugje, opravijo to svojo moralno in tudi etično dolžnost. Nam ne pomaga
               nič, če nam pošiljate etične kodekse o ravnanjih poslancev v teh primerih. Za nas je
               potreben vzgled in predlagam, da v najkrajšem možnem času uredite tudi vsa ta čudna
               razmerja, ki so še ostala v državnih službah, v vladnih službah in tudi v Državnem
               zboru. Na političnem prostoru je treba imeti čisto sliko, preglednost,
               transparentnost in upam, da boste to v kratkem času storili. Hvala lepa.</p>
            </sp>
            <sp xml:id="SDZ5-Redna-30-2011-07-11.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Vi ste to točko, proceduralni predlog zlorabili. Prej sem dal gospodu
               Juriju besedo samo zato, ker je bilo evidentno, da se želi zahvaliti, to je pač lepa
               gesta in nič več Mogoče bi se kdo od vas takšnih gest naučil, in to bi bilo dobro.
               Sicer pa, spoštovane kolegice in kolegi poslanci, glede na to, da so se spremenile
               razmere v koaliciji, sem se odločil, da bom odstopil z mesta predsednika Državnega
               zbora. Prejšnji torek sem vodji Poslanske skupine SD in podpredsedniku gospodu Potrču
               sporočil svojo odločitev in zaprosil, da do današnje seje koalicija predlaga
               kandidatko ali kandidata za to mesto. To se do danes ni zgodilo, zato bom odstopno
               izjavo vložil 1. septembra 2011. Državni zbor pa se bo z njo seznanil na prvi
               plenarni seji in takrat bo začela tudi učinkovati. 1. septembra zato, da mesec dni in
               pol Državni zbor ne bi bil brez aktivnega in delujočega predsednika Državnega zbora.
               Hvala lepa za pozornost in da ne bo nesporazuma, do tedaj opravljam to delo tako, kot
               da bi ga opravljal še nadaljnjih 100 let. Hvala lepa. <stage>/ aplavz/</stage></p>
               <p>Moram dejansko delati tako, kot da bi delal še nadaljnjih 100 let. Prekinjam sejo, ki
               jo bomo nadaljevali s poslanskimi vprašanji ob 15. uri. <stage type="time">(Seja je bila prekinjena
                  ob 14.30 in se je nadaljevala ob 15. uri.)</stage>
               </p>
            </sp>
            <sp xml:id="SDZ5-Redna-30-2011-07-11.sp20">

               <speaker>PREDSEDNIK DR. PAVEL GANTAR:</speaker>

               <p>Spoštovani predsednik Vlade, spoštovane poslanke in poslanci,kolegice in kolegi,
               dovolite mi, da najprej ob 40-letnici akcije 25 poslancev spregovorim nekaj
               besed.</p>
            </sp>
            <sp xml:id="SDZ5-Redna-30-2011-07-11.sp21">

               <speaker>DR. PAVEL GANTAR:</speaker>

               <p>Spoštovani predsednik Vlade, ministrice in ministri, cenjene kolegice in kolegi,
               spoštovani gostje, državljani in državljanke!</p>
               <p>Dovolite mi, da danes spregovorim nekaj besed o akciji 25 poslancev, kajti prav v teh
               dneh mineva 40 let od te akcije. Čeprav se zdi na prvi pogled zelo oddaljen dogodek
               slovenske pomladi, ne moremo mimo dejstva, da je šlo za pomemben prispevek in
               spodbudo k demokratizaciji slovenskega političnega prostora. V slovenski skupščini je
               med leti 1968 in 1972, v času, ko se je s težavo prebujala liberalna politika in so
               vzklile zahteve po demokratizaciji, pluralizmu, prišlo do mnogih pobud in odločitev,
               ki so že kazale podobe pravega parlamentarizma. To je bil čas slovenske pomladi, ki
               je zajela tudi slovensko zakonodajno in izvršno oblast, seveda še znotraj sistema,
               ter pomembno prispevala k razvoju demokracije in kasnejši demokratizaciji Slovenije.
               Pred štirimi desetletji je v slovenski republiški skupščini prišlo do akcije 25
               poslancev, ki je drzno posegla na doslej skupščinske poslance nedosegljivo področje,
               namreč na področje kandidiranja in izbora najvišjih državnih funkcionarjev. S tem so
               poslanci dregnili v občutljivo osrednjo točko kadrovske in volilne politike vladajoče
               elite. Akcija 25 poslancev, ki so jo sprožili trije poslanci, Tone Remc, tudi moj
               osebni prijatelj, Ivan Kreft, ter mag. Cene Matičič, je danes večini manj znana. Bila
               je avantgardna in pred svojim časom. Navkljub najbolj raznoličnim pritiskom so
               našteti zastavili svoje ime za demokratizacijo in za demokratično akcijo, ki je zelo
               pretresla slovenski politični prostor. Na zasedanju republiške skupščine pred 40
               leti, 8. julija 1971, so Remc, Kreft in Matičič predlagali dopolnilo k Predlogu
               zakona o izvolitvi predstavnikov Socialistične Republike Slovenije v predsedstvo
               SFRJ. Dopolnilo bi omogočilo, da bi lahko poleg SZDL tudi skupina 20-ih republiških
               poslancev predlagala svoje kandidate v predsedstvo federacije. Amandma je bil sprejet
               brez glasu proti. V veliki časovni stiski se je začelo iskanje primernega kandidata.
               13. julija je skupina 25 poslancev vseh zborov republiške skupščine podala predlog, v
               katerem je kot kandidata za člana predsedstva SFRJ iz Socialistične Republike
               Slovenije predlagala dr. Ernesta Petriča, ki pa je moral odstopiti od kandidature. S
               tem je bila akcija končana, poslanci so svoj predlog umaknili. Če bi predlog tedaj
               vendarle uspel, bi to nedvomno privedlo do demokratizacije, kazensko odločanje,
               hkrati pa so se postavile in izkazale tudi jasne sistemske meje tedanjega političnega
               sistema. Matičič je čez leta pojasnil, da so poslanci s to akcijo prestopili rubikon
               med dovoljenim govorjenjem in pisanjem in dovoljenim ter nedopustnim udejanjenjem. Da
               je šlo za veliko pomembnejši dogodek, kot bi se morda zdelo na prvi pogled, pa kaže
               tudi odziv partije, ki je sledil že dan zatem. Akcija 25 poslancev je bila kot nekaj
               škodljivega in reakcionarnega potisnjena v senco zgodovine, vsi njeni osrednji
               akterji pa ožigosani za disidente in sovražnike države in kot takšni izločeni iz
               političnega življenja. Šele leta 1989 je bila akcija, s tem pa tudi njeni nosilci,
               rehabilitirana in prepoznana kot napredno in vizionarsko početje obdobja slovenske
               pomladi. Prav je, da se vsi tisti tu notri, in to so vsi, ki sedimo v demokratičnem
               parlamentu, spomnimo te akcije in jim s tem izrazimo tudi dolžno pozornost. Hvala
               lepa.</p>
               <p>Prehajamo na <title>1. TOČKO DNEVNEGA REDA – VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne izjave 30
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom ter drugim
               odstavkom 245. člena Poslovnika Državnega zbora. Na prvo vprašanje poslanca opozicije
               in na poslansko vprašanje poslanca vladajoče koalicije bo odgovoril predsednik Vlade.
               Vsak poslanec ima za postavitev vprašanja na voljo 3 minute. Predsednik Vlade,
               ministrici in ministri odgovorijo na vprašanje v največ petih minutah. Če je
               vprašanje postavljeno več ministrom, imajo vsi skupaj na voljo 5 minut za odgovor.
               Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja. Poslanke in poslance prosim, da so na to pozorni.
               Obrazložitev zahteve za dopolnitev odgovora poslanec predstavi v dveh minutah,
               dopolnitev odgovora pa sme trajati največ 3 minute. Poslanec, ki postavi vprašanje,
               lahko zahteva, da se na naslednji seji opravi razpravo o odgovoru predsednika Vlade,
               ministrice ali ministra. O tem odloči Državni zbor brez razprave. V primeru, da
               poslanec na svoje vprašanje ne bo dobil odgovora, mu morajo predsednik Vlade,
               ministrica ali minister v 30 dneh predložiti pisni odgovor. Poslanec, ki postavi
               vprašanje, na katerega ni bilo odgovorjeno, lahko izjavi, da ostaja pri ustnem
               odgovoru. V tem primeru bom vprašanje uvrstil na naslednjo redno sejo Državnega
               zbora.</p>
               <p>V zvezi s to točko sta se za danes opravičila minister za finance dr. France Križanič
               in minister brez listnice, odgovoren za razvoj in evropske zadeve, mag. Mitja
               Gaspari. Na klop ste prejeli pregled poslanskih vprašanj, na katera v poslovniškem
               roku ni bilo odgovorjeno. Prehajamo na predstavitev poslanskih vprašanj predsedniku
               Vlade Borutu Pahorju. Najprej mu bo s strani opozicijskih poslancev vprašanje
               postavil Zmago Jelinčič Plemeniti, Slovenska nacionalna stranka. Samo trenutek,
               gospod Jelinčič. Želite proceduralno, gospod Tanko?</p>
               <p>Prosim.</p>
            </sp>
            <sp xml:id="SDZ5-Redna-30-2011-07-11.sp22">

               <speaker>JOŽE TANKO:</speaker>

               <p>Hvala lepa za besedo. Spoštovani predsednik Državnega zbora, spoštovani ministri,
               predsednik Vlade, kolegi poslanci!</p>
               <p>Na 28. seji, ki je bila 16. maja, sem predsedniku Vlade postavil poslansko vprašanje
               v zvezi z interventnim zakonom. Predsednik Vlade je dejal, da na to poslansko
               vprašanje ne bo odgovoril. Tudi na ponovni poziv je izjavil enako. In na to ignoranco
               predsednika Vlade predsednik Državnega zbora pravzaprav ni opozoril in od predsednika
               Vlade ni zahteval, da odgovori na postavljeno ustno poslansko vprašanje.</p>
               <p>Mi smo se za to sejo Državnega zbora, ker smo na vrsti za postavitev poslanskega
               vprašanja predsedniku Vlade, zato odločili, da poslanskega vprašanja ne postavimo.
               Postavili ga pa ne bomo tudi zato, ker se podirajo vse paradigme, ki so bile
               postavljena na začetku mandata, potem ga ne bomo postavili zato, ker se pri vseh
               ključnih zadevah ne poišče soglasij socialnih partnerjev, niti političnih partnerjev,
               ker pravzaprav nobena beseda ne stoji, ker je postavljen osebni interes pred interes
               države, ker je vse preveč dvoživk, saj izstop iz koalicije še ne pomeni tudi
               dejanskega izstopa iz koalicije. To velja tako za DeSUS kot tudi za Zares, kajti na
               funkcijah v državni upravi in tudi v Državnem zboru ostajajo osebe na ključnih
               pozicijah. In ker pravzaprav ni nič tako, kot bi moralo biti, smo se odločili, da
               poslanskega vprašanja predsedniku Vlade tokrat ne postavimo. Hvala lepa.</p>
            </sp>
            <sp xml:id="SDZ5-Redna-30-2011-07-11.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Kolega Tanko, jasno je, da ste zlorabili proceduralno vprašanje. Proceduralni predlog
               bi morali nasloviti na predsednika Državnega zbora, niste naslovili nič, to ste
               zlorabili za neko vsebinsko razpravo, do katere boste imeli v tem tednu več kot
               dovolj prostora in možnosti, in vas prosim, da se zaradi poskusa uveljavljanja
               kolikor toliko dobrih navad v tem Državnem zboru temu prostovoljno odrečete.</p>
               <p>Besedo ima Zmago Jelinčič Plemeniti, ki bo postavil poslansko vprašanje.</p>
               <p>Prosim.</p>
            </sp>
            <sp xml:id="SDZ5-Redna-30-2011-07-11.sp24">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Postaja jasno, gospod premier, da vas tolmačenje pomena določb sporazuma o arbitraži
               postavlja ob zid. Sporazum terja argumente, ima pa jih samo Slovenija. Ker je
               tribunal zavezan poleg določilom v sporazumu še komu, je jasno, da je ves vaš napor
               namenjen iskanju, kako bi se izognili situaciji, ko je po eni strani nemogoče
               odločiti drugače kot maksimalno v korist Slovenije, po drugi pa pomeni za vas
               nerešljiv problem, kako ignorirati in ne zapisati v predmet spora in memorandum
               obstoječa dejstva, katera in kakršna terja sporazum o arbitraži. Evforično sklepanje
               "ljubavnih odnosov", skupne manifestacije, prireditve, lezenje nekam spodaj razkriva
               verjetno varianto, da se dogovarjate, kako se izvleči iz situacije, v kateri ste se s
               sporazumom sporazuma o arbitraži znašli po lastni krivdi. Forsiranje dobrih odnosov,
               tudi za ceno resnice o osamosvojitvi in srhljivih dejstev iz preteklosti, kaže, da
               pripravljate teren za ukrep, ki ga sporazum predvideva: na vrhuncu dobrih odnosov in
               tesnega prijateljstva ob podpisu pristopne pogodbe boste, kakor kaže, ponudili
               javnosti "zgledno rešitev" brez pomoči arbitrov. Soseda bo "velikodušno" žrtvovala
               Jorasa, s kurnikom vred, in bomo z "dimnikom" dobili "izhod" na morje. Volk sit in
               koza cela. Gre za podlo kravjo kupčijo! Na podlagi sporazuma o arbitraži in v
               primeru, da Slovenija položi na mizo edino obstoječe relevantno dejstvo glede
               meddržavne meje, to je mejo dežel, ga ni tribunala, ki bi upal razsoditi proti
               dejstvom. Jasno, da bi Zagreb tulil, ampak kaj, konec koncev oni sami si dejstva
               izmišljajo in se potem nanje sklicujejo. Mi pa se ne smemo sklicevati in zahtevati
               ravnanja na podlagi resničnih in dejanskih dejstev.</p>
               <p>Ali je torej res, da se nameravate odreči arbitraži in vzeti Jorasa in kakšen most
               preko Mure, namesto da bi priznali celovito Pomurje in celovito Primorje?</p>
               <p>In bojim se, da bi vam nevedni "Slovenceljni" še ploskali ob tem. Menim, da je treba
               te izdajalske poskuse vnaprej onemogočiti in razkrinkati, zato tudi to vprašanje.
            </p>
            </sp>
            <sp xml:id="SDZ5-Redna-30-2011-07-11.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-30-2011-07-11.sp26">

               <speaker>BORUT PAHOR:</speaker>

               <p>Spoštovani gospod predsednik, gospe in gospodje!</p>
               <p>Ker so, in tako je prav, poslanska vprašanja, zlasti iz vrst opozicije vedno tudi
               posredno ali neposredno kritika oblasti, kar je tudi prav, moram danes vendarle
               uvodoma reči, da je mogoče meni, in tudi veliki večini mojih kolegov, oporekati
               marsikaj, samo ignorance do tega visokega zbora ne. Mislim, da nihče, ki je prej
               zasedal to odgovorno, tudi častno mesto predsednika Vlade, ni bil tolikokrat v
               Državnem zboru. Ne samo v Državnem zboru, na odborih, ki jih prej predsedniki vlad
               niso jemali kot posebej pomembne, kaj šele, da bi se udeleževali njihovih sej. Bil
               sem pogostokrat tukaj, pogosto sem odgovarjal na vaša vprašanja in hvaležen sem
               odborom in Državnemu zboru, da so v preteklih dveh letih in pol pomagali Vladi pri
               iskanju odgovorov na zahtevna vprašanja.</p>
               <p>Prav tako si prizadevam, zlasti zdaj in tudi prej, ampak tako bo tudi v bodoče,
               kolikor bom imel mandat, da s socialni partnerji poiščem odgovore na vprašanja. Hočem
               torej reči, da kot politik, ki je bil vedno naklonjen iskanju kompromisov, ki peljejo
               naprej, ne kompromisov za vsako ceno, želim tudi v bodoče s socialnimi partnerji, s
               tem visokim domom poiskati zelo inovativne, dostikrat bo to neizogibno, ker je čas
               tak, odgovore na stara in nova vprašanja, ki jih prinaša kriza in razmere v
               svetu.</p>
               <p>Sedaj pa k vprašanju kolege Jelinčiča, ki zahteva jasen odgovor. Najprej bi rad
               rekel, kolega Jelinčič, da postavljate večkrat zelo sorodno vprašanje, vedno s
               podmeno, da se kot najbolj odgovoren v Vladi nisem pogajal v dobri veri in z jasno
               odgovornostjo, da je moja prvenstvena naloga braniti nacionalne interese. Ko se
               sklepajo tako pomembni dogovori, kot so dogovori o določitvi ali načinu določitve
               meje, potem mora pogajalec vedeti dvoje, komu je zavezan v pogajanjih, in jaz sem bil
               zavezan Republiki Sloveniji, in kaj je njegov pogajalski mandat. In to je način, ki
               bi, upoštevaje zgodovinske okoliščine, dejstva in druge relevantne okoliščine,
               pripeljal do za nas ugodne rešitve, ki bo sprejemljiva tudi za partnersko stran. Jaz
               bi vam rad nekaj povedal; tudi v luči mojih neposrednih vtisov iz srečanja ta vikend,
               slovenska odločitev ali pa naša odločitev, da v tem mandatu poskušamo rešiti
               osemnajst let star spor, ki ni bil samo več političen ali pa gospodarski, ampak je
               grozil, da postane varnostni, je bila ena najboljših odločitev. Pozdravili so ne
               nazadnje to odločitev tudi ljudje na referendumu. Naložba v tem nemirnem svetu,
               naložba v iskreno prijateljstvo in zlasti naložba v dobro sosedstvo je, kot rečeno, v
               tem nemirnem času najbolj dolgoročna naložba v dobro ljudi, ne samo v času krize,
               ampak tudi in zlasti zaradi krize in nemirnega sveta okrog nas. Jaz sem zadovoljen,
               da nam je vsem skupaj v tem mandatu to uspelo.</p>
               <p>Omenjate, po vašem mnenju nevarnost, da bi se utegnili podpisnici sami odločiti, da
               rešita kakšno vprašanje mimo tribunala. To možnost sporazum dopušča. Če se bosta
               partnerici dogovorili, da bosta eno ali več vprašanj, ki so predmet spora, rešili
               bilateralno, potem to lahko poskusita. Če bosta to uspešno zaključili, potem bo
               tribunal to dolžan spoštovati skladno s sporazumom. Rad bi vam povedal, da Evropska
               komisija ali Evropski svet ali Evropski parlament ali kakršnokoli drugo telo Evropske
               unije, razen tega da nominira kandidate za arbitre, nima nobene druge vloge in jo
               tudi skozi arbitražni sporazum ne bo imelo.</p>
               <p>Če zaključim. Prvič, danes sem hvaležen usodi in presoji, da smo rešili to zelo
               zahtevno vprašanje. Rešili smo ga tako, da smo na našem vzhodu dobili iskrenega
               prijatelja in dobrega soseda, to je naložba v nekaj, kar se nam bo obrestovalo pri
               reševanju vseh drugih vprašanj.</p>
            </sp>
            <sp xml:id="SDZ5-Redna-30-2011-07-11.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite zahtevati dopolnitev odgovor? Prosim, gospod Zmago Jelinčič Plemeniti.</p>
            </sp>
            <sp xml:id="SDZ5-Redna-30-2011-07-11.sp28">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Iz tega navadnega blebetanja izhaja dejstvo, da v odgovoru, ki to ni bil, ste
               potrdili vse tisto, tiste informacije, ki sem jih jaz dobil, namreč informacije o
               tem, da nameravate prepustiti slovensko Pomurje in slovensko Primorsko Hrvatom,
               izvirajo iz informacij iz tujih virov, ne tukajle iz Ljubljane. Mislim, da gre za
               sramotno delovanje in za izdajo domovine. Jaz vem, da vam je všeč gospa Kosorjeva, ne
               vem, sicer zakaj, ampak verjetno imate kakšne skupne afinitete, pa vendar zato tudi
               pristajate na to, da v bistvu ne upoštevate dejstva, da se Slovenija in Hrvaška nista
               osamosvojili na isti dan. Ne. Slovenija se je 25. 6., Hrvaška se je 8. 10. Ko me tako
               gledate, se lahko pozanimate pri ministru za zunanje zadeve, če ima kakšne zadeve, če
               ne, pa si poglejte zagrebški Informator z dne 14. 10. 1991, v katerem je bilo tudi
               objavljeno navodilo in komentar s predpisi o pravnih poslih, kakor pravi, "prije i
               poslije osamostaljenja". Ta datum je pa 8. 10. 1991. Vsi pravni akti so neveljavni,
               kajti v tem času med 25. 6. in 8. 10. je bila Hrvaška še del SFRJ. In vi ste se, tudi
               tisti, ki so trgovali z orožjem, so se pogovarjali s privatniki za privatni žep, vi
               pa sedaj tudi za privatni žep, po mojem, prodajate slovensko deželo sosednjim
               Hrvatom. Ne vem, kaj boste dobili zastonj, girice ali pa boste dobili kakšno bevando,
               sem ter tja ali kaj bo, ali pa mogoče kakšno posestvo kot kakšni Svobode ali pa, kaj
               jaz vem, Boris Pag pa kakšna odlikovanja in podobno.</p>
            </sp>
            <sp xml:id="SDZ5-Redna-30-2011-07-11.sp29">

               <speaker>PREDSEDNIK DR. PAVEL GANTAR:</speaker>

               <p>Prosim, predsednik Vlade, želite podati odgovor na to?</p>
            </sp>
            <sp xml:id="SDZ5-Redna-30-2011-07-11.sp30">

               <speaker>BORUT PAHOR:</speaker>

               <p>Najprej zanikam vašo domnevo, da je že v naprej dogovorjeno karkoli, razen tistega,
               kar javnost ve v zvezi z arbitražnim sporazumom. Drugič. Ko se pogajate ali ko vodite
               pogajanja o tako pomembnem vprašanjem, ne more biti na vaši strani nobene moralne
               dileme ali pa sence dvoma glede iskrenosti in pogojev, pod katerimi se pogajate, ker
               ste sicer osebno in sicer ujeti v nek položaj, ki vam ne omogoča preudarnih in
               dostikrat odločnih in odločilnih korakov v pogajanjih. Jaz s tem nisem imel težav in
               tudi danes jih nimam, spoštovani gospod Jelinčič, in vi to, domnevam, kljub temu, kar
               pravite, dobro veste. Še enkrat naj vam zagotovim, da je po mnenju Vlade večina v
               Državnem zboru, večina ljudi, ki so šli na referendum lansko poletje, to primerna
               rešitev za določitev enega najpomembnejših vprašanj naše suverenosti. Z njim so
               najprej zavarovali svoje interese, upoštevali smo v sporazumu tudi interese
               pogajajoče se strani, drugače dogovora ni mogoče doseči, vendar ne na naš račun. S
               takim načinom reševanja si je Slovenija zelo močno okrepila ugled in prestiž, prestiž
               je v mednarodni politiki stvarna kategorija in velja ta dogovor za referenčni dogovor
               na začetku tega stoletja v Evropi. To lahko vidite, če se le malo potrudite.</p>
               <p>Ko na koncu zanikam vaše trditve, da bi bilo glede dokončne določitve meje karkoli
               znanega več od tistega, kar je na voljo vedenju javnosti, hkrati tudi zavračam
               malomarne trditve o tem, da me je pri pogajanjih vodilo karkoli drugega kot želja, da
               bi v dobro Slovenije, seveda na koncu tudi zavedajoč se interesov sosednje Hrvaške,
               regije, Evropske unije, celotne mednarodne skupnosti, tukaj v tem zahtevnem delu
               sveta rešil spor v našo korist. Mislim, da nam je to uspelo in da ob vseh drugih
               problemih, ki obstajajo, danes o njem ni treba razmišljati. To je velik privilegij.
               Verjamem pa, da mislite drugače, to je svobodna dežela, imate pravico, da mislite
               tudi v naprej po svoje, nihče vas pri tem ne sme ovirati, vendar pa imamo tudi tisti,
               ki se nas vaše kritike dotaknejo s trditvami, ki niso resnične, pravico, da jih
               zavrnemo. Hvala lepa.</p>
            </sp>
            <sp xml:id="SDZ5-Redna-30-2011-07-11.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate proceduralni predlog?</p>
               <p>Prosim, gospod Zmago Jelinčič Plemeniti.</p>
            </sp>
            <sp xml:id="SDZ5-Redna-30-2011-07-11.sp32">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Glede na to, gospod premier, da me, kakor kaže, niste niti poslušali, niti razumeli,
               kar sem vam govoril, vam povem, da ta moja izvajanja temeljijo na hrvaških virih od
               predvčerajšnjem in od včeraj. Kot se je pokazalo, so ti hrvaški viri dosti bolje
               zanesljivi kot katerikoli vir iz slovenskih logov. Na žalost, tako je. Vlada verjetno
               niti ne ve, kaj hoče, niti ne ve, kaj se z njo dogaja, ampak se preriva okoli lastnih
               interesov in sem ter tja, pozablja pa na interese Slovenije. Zato sodim, da je treba,
               da Državni zbor razpravlja o tej zadevi tukaj in da nam odgovorite in odgovarjate na
               vprašanja, ki so bila zastavljena. Jaz vas prej nisem spraševal o socialnih
               partnerjih, pa ne vem o čem, za kar ste vi porabili skoraj polovico časa, ko ste mi
               hoteli nekaj odgovarjati. Dejstvo je, da skrivate podatke, da nam jih ne predstavite,
               če nam jih predstavite, nam jih predstavite zlagane, predrugačene, polovične,
               dopuščam pa možnost, da tudi tistega, kar ste izvedeli in kar ste se dogovorili na
               Hrvaškem, niste razumeli, glede na to, gospod predsednik, da ste tekali po
               dubrovniških ulicah, kot vem, je bila takrat temperatura precej nad 36 stopinj
               Celzija, in to škoduje.</p>
            </sp>
            <sp xml:id="SDZ5-Redna-30-2011-07-11.sp33">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič, prosim vas, da ostanete znotraj okvira razprave, prosim vas, da ste
               dostojni pri tem. Prosim, nadaljujte.</p>
            </sp>
            <sp xml:id="SDZ5-Redna-30-2011-07-11.sp34">

               <speaker>ZMAGO JELINČIČ PLEMENITI:</speaker>

               <p>Gospod predsednik, jaz govorim zdaj kot farmacevt in nekaj znanja kot mag. farmacije
               lahko povem. To so dejstva, o katerih pa, kot kaže, zopet ne smem govoriti, če
               govorim o dejstvih.</p>
            </sp>
            <sp xml:id="SDZ5-Redna-30-2011-07-11.sp35">

               <speaker>PREDSEDNIK DR. PAVEL GANTAR:</speaker>

               <p>To je Državni zbor in ne lekarna.</p>
            </sp>
            <sp xml:id="SDZ5-Redna-30-2011-07-11.sp36">

               <speaker>ZMAGO JELINČIČ PLEMENITI:</speaker>

               <p>Lahko vam pa razložim kasneje, gospod predsednik, kako vpliva kakšna taka zadeva
               na...</p>
            </sp>
            <sp xml:id="SDZ5-Redna-30-2011-07-11.sp37">

               <speaker>PREDSEDNIK DR. PAVEL GANTAR:</speaker>

               <p>Prosim, ja.</p>
            </sp>
            <sp xml:id="SDZ5-Redna-30-2011-07-11.sp38">

               <speaker>ZMAGO JELINČIČ PLEMENITI:</speaker>

               <p>No, v redu, pa bova imela malo o patofiziologiji kakšno lekcijo, vam bo
               koristilo.</p>
               <p>Gospod predsednik, zaradi tega, ker...</p>
            </sp>
            <sp xml:id="SDZ5-Redna-30-2011-07-11.sp39">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič, jemljem vam besedo. Hvala lepa.</p>
            </sp>
            <sp xml:id="SDZ5-Redna-30-2011-07-11.sp40">

               <speaker>ZMAGO JELINČIČ PLEMENITI:</speaker>

               <p>Pa smo spet tam.</p>
            </sp>
            <sp xml:id="SDZ5-Redna-30-2011-07-11.sp41">

               <speaker>PREDSEDNIK DR. PAVEL GANTAR:</speaker>

               <p>Prosim, da sedete, ker nimate več besede. Nimate besede.</p>
               <p>Proceduralno, prosim gospod Tanko.</p>
            </sp>
            <sp xml:id="SDZ5-Redna-30-2011-07-11.sp42">

               <speaker>JOŽE TANKO:</speaker>

               <p>Hvala lepa za besedo.</p>
               <p>Predsednik Vlade je prej v odgovoru gospodu Jelinčiču odgovarjal na moje
               vprašanje.</p>
            </sp>
            <sp xml:id="SDZ5-Redna-30-2011-07-11.sp43">

               <speaker>PREDSEDNIK DR. PAVEL GANTAR:</speaker>

               <p>Gospod Tanko.</p>
            </sp>
            <sp xml:id="SDZ5-Redna-30-2011-07-11.sp44">

               <speaker>JOŽE TANKO:</speaker>

               <p>Samo da povem do konca. In je dejal, da...</p>
            </sp>
            <sp xml:id="SDZ5-Redna-30-2011-07-11.sp45">

               <speaker>PREDSEDNIK DR. PAVEL GANTAR:</speaker>

               <p>Proceduralni predlog predsedniku Državnega zbora.</p>
            </sp>
            <sp xml:id="SDZ5-Redna-30-2011-07-11.sp46">

               <speaker>JOŽE TANKO:</speaker>

               <p>Seveda bom dal, ne skrbite, saj obvladam toliko poslovnik.</p>
               <p>Predsednik Vlade je torej dejal, da zanika aroganco oziroma ignoranco. Jaz sem na
               majski seji predsedniku Vlade postavil naslednje vprašanje: Zakaj strašite z
               interventnim zakonom in grozite s posledicami, če je minister Svetlik jasno povedal,
               katere kratkoročne ukrepe potrebujemo?</p>
               <p>Predsednik Vlade je odgovoril: "In tudi danes o interventnem zakonu ne mislim
               govoriti."</p>
               <p>Potem sem ponovno vprašal oziroma dejal: "Drzen je predsednik Vlade, ko pravi, da na
               moje vprašanje o interventnem zakonu ne bo odgovarjal."</p>
            </sp>
            <sp xml:id="SDZ5-Redna-30-2011-07-11.sp47">

               <speaker>PREDSEDNIK DR. PAVEL GANTAR:</speaker>

               <p>Gospod Tanko, jaz vas bom zdaj prekinil, da vam pojasnim nekaj stvari. Glejte, gospod
               Tanko, predsednik Vlade vam ne more odgovarjati. Niste se najavili za poslansko
               vprašanje in ga ne morete dati pod proceduralnim vprašanjem in predsedniku Vlade ne
               bom dovolil, da odgovarja, ker bi kršil poslovnik.</p>
               <p>Prosim vas, da daste postopkovni predlog predsedniku Državnega zbora.</p>
            </sp>
            <sp xml:id="SDZ5-Redna-30-2011-07-11.sp48">

               <speaker>JOŽE TANKO:</speaker>

               <p>Gospod predsednik Vlade je odgovoril, da pred referendumom ne bi želel govoriti o
               ukrepih, elaborirano govoriti o ukrepih Vlade po morebitnem padcu pokojninske
               reforme. Torej, gospod predsednik Državnega zbora, vi ste dopustili, da je predsednik
               Vlade na moje poslansko vprašanje 8 minut govoril o povsem drugih stvareh. To ste vi
               dopustili, ker ste vodili sejo. Zdaj mi pa samo razložite, ali je to ignoranca ali je
               to aroganca, da predsednik Vlade, prvi med ministri, govori o povsem drugih stvareh,
               kot je bilo postavljeno poslansko vprašanje. In tu vam samo polagam na srce, da
               bodite pozorni, ko predsednik Vlade in ministri odgovarjajo na poslanska vprašanja.
               Mi jih ne sprašujemo o pokojninski reformi, ampak o interventnem zakonu in o kakšnih
               drugih stvareh, in javno povedo, da o tem ne bodo odgovarjali. In vi to kot
               predsednik Državnega zbora potem pokrijete. Jaz vam predlagam, da tako kot do
               poslancev ravnate tudi do predsednika Vlade in ga opozorite, da je dolžan v skladu s
               poslovnikom odgovoriti na vnaprej najavljeno ustno poslansko vprašanje, kot je
               postavljeno. Ampak vi počnete vse drugo, vi se ukvarjate s poslanci, da ne bi smeli
               vprašati, ne bi smeli postaviti proceduralnega predloga, ne smejo želeti odgovora na
               poslansko vprašanje .Predlagam, da ste v svojih ravnanjih dosledni. Hvala lepa.</p>
            </sp>
            <sp xml:id="SDZ5-Redna-30-2011-07-11.sp49">

               <speaker>PREDSEDNIK DR. PAVEL GANTAR:</speaker>

               <p>Z veseljem vam bom razložil, in sicer to je eklatantna kršitev Poslovnika Državnega
               zbora in namena postopkovnega vprašanja. Gospod Pahor vam je odgovoril prejšnjič. Ali
               ste bili zadovoljni z odgovorom ali ne, to je vaša zadeva. Prehajamo naprej.
               Poslanski skupini SD in DeSUS vprašanja predsedniku Vlade nista naslovili. Gospod
               Jelinčič, vi lahko sedete. S strani koalicijskih poslancev bo predsedniku Vlade
               vprašanje postavil ...</p>
            </sp>
            <sp xml:id="SDZ5-Redna-30-2011-07-11.sp50">

               <speaker>ZMAGO JELINČIČ PLEMENITI:</speaker>

               <p>Hvala lepa. Bom še malo stal, do septembra.</p>
            </sp>
            <sp xml:id="SDZ5-Redna-30-2011-07-11.sp51">

               <speaker>PREDSEDNIK DR. PAVEL GANTAR:</speaker>

               <p>Mag. Borut Sajovic, prosim.</p>
            </sp>
            <sp xml:id="SDZ5-Redna-30-2011-07-11.sp52">

               <speaker>MAG. BORUT SAJOVIC:</speaker>

               <p>Hvala lepa, gospod predsednik za besedo. Prijazen pozdrav ministrski ekipi in pa
               gospodu predsedniku Vlade. Res je, poslanska vprašanja so in morajo biti resen
               institut in dobimo tudi resne odgovore, je pa težava okroglih sob, gospod predsednik,
               ker nikogar v kot ne morete postaviti.</p>
               <p>Zdaj pa k resnim javnofinančnim zadevam. Vprašanje, ki še kako zanima slovensko
               javnost pa tudi Poslanski klub Liberalne demokracije Slovenije se nanaša na
               kapitalsko ustreznost naše največje banke, Nove Ljubljanske banke, za katero vemo, pa
               se v teh časih težko odločimo, ali je to sreča ali smola, da je v državni lasti in jo
               je seveda tudi po navodilih Banke Slovenije treba ustrezno dokapitalizirati.</p>
               <p>Ena letošnja dokapitalizacija v višini 250 milijonov nam je uspela, kar 243 milijonov
               smo k temu znesku prispevali iz javnih sredstev. To se seveda ne more in pa težko
               ponavlja v nedogled in pred nami so zdaj tri konkretne rešitve. Ena je, ali jo
               dokapitalizira največji partner poleg države, belgijska banka, drugo je, da jo
               dokapitaliziramo iz javnih sredstev, in pa tretja, ali manjkajoča sredstva skušamo
               zagotoviti na kapitalskih trgih, kar pomeni, da bodo to plačali zasebni ali
               institucionalni lastniki. To pa pomeni, da bo država manjši lastnik te pomembne
               institucije, na katere dobro, učinkovito delovanje, predvsem pa spodbujanje, sledenje
               in kreditiranje gospodarstva še kako reagiramo.</p>
               <p>Dober gospodar in pa dober lastnik vedno razmišlja o naslednjem, drugem pa tudi
               tretjem koraku, kakšen je ves razmislek o tej dokapitalizaciji, če nam zadeva s KBC
               ne uspe. V medijih smo prebrali nekaj nasprotujočih se stališč in pa mnenj, kakšni
               bodo naši naslednji koraki. Predvsem pa se strinjamo, predlagate rebalans proračuna
               tudi z osebnim zgledom, kar se mi zdi izredno pozitivno, pozivate k varčevanju in v
               teh časih si težko predstavljam, da ko varčujemo na številnih področjih, ko bomo z
               rebalansom zaradi nujnosti razmer zmanjšali določene investicije, me zanima:</p>
               <p>Kakšen je vaš odnos do te dokapitalizacije?</p>
               <p>Ali zagovarjate oziroma nasprotujete, kot smo razbrali iz medijev, dokapitalizaciji
               iz javnih sredstev?</p>
               <p>Hvala lepa.</p>
            </sp>
            <sp xml:id="SDZ5-Redna-30-2011-07-11.sp53">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-30-2011-07-11.sp54">

               <speaker>BORUT PAHOR:</speaker>

               <p>Spoštovani gospod poslanec!</p>
               <p>Moj začetek odgovora se bo mogoče zdel splošnejši, vendar sodi v kontekst vašega
               vprašanja. Samo na nek način odgovarja ta hip na atmosfero. Jaz mislim, da ni nič
               narobe in da je prav, da se Slovenija pridružuje državam, ki znajo tudi na en
               domiseln, mestoma na humoren in ironičen način tematizirati resne teme. Moramo pa
               paziti pri tem, da ne damo vtisa javnosti, ker si tega ne zaslužimo spričo iskrenega
               vašega dela in našega dela, da na nek ravnodušen način gledamo na odgovornost, ki jo
               imamo. To pravim zato, ker je mogoče postaviti vprašanje tako in drugače, nanj je
               mogoče odgovoriti tako in drugače, vsak se od nas trudi po svojih najboljših močeh,
               upoštevaje okoliščine, v katerih smo. In te niso enostavne.</p>
               <p>Slovenija in z njo moderni svet je izšla iz recesije, ima gospodarsko okrevanje,
               vendar pa lahko že zasledimo nekatere kazalce, ki kažejo na to, da se tudi v
               Sloveniji lahko to okrevanje ohladi, tako kot se ohlaja v doslej najbolj gospodarsko
               agilnih gospodarskih partnericah naše države v Evropi in v Združenih državah.
               Nekateri kazalci kažejo na to, da bi se lahko, nisem vedeževalec, da bi to vedel,
               porodila nova recesija. V vsem tem, spoštovani gospod kolega Sajovic, se slovenska
               vlada vede kot dober gospodar upravljanja s kapitalskimi naložbami in premoženjem
               davkoplačevalcev. Mi vemo, kaj je sporočila Banka Slovenije. Banka Slovenije je
               sporočila, tako kot centralna banka v Frankfurtu, valutne skupine, v kateri smo, tako
               kot centralne banke drugih držav, da morajo poslovne banke v svojih okoljih paziti na
               svojo kapitalsko ustreznost, tako tudi slovenska. Mi smo v prvi polovici leta za to
               že poskrbeli, in sicer za dokapitalizacijo v višini 250 milijonov iz
               davkoplačevalskega denarja, vedoč, da utegne Banka Slovenije, to se je zgodilo,
               vnovič pozvati Novo Ljubljansko banko, da zagotovi temeljni kapital v svoji banki. To
               je sedaj odgovor na vaše vprašanje. Slovenska vlada se je, ko je predala sektorsko
               politiko za finančno industrijo Agenciji za upravljanje kapitalskih naložb, odločila,
               da agenciji naloži pripravo predloga tako, da se pri morebitni, sedaj že skorajda
               zanesljivi, drugi dokapitalizaciji Nove Ljubljanske banke najprej poseže po
               instrumentu zasebnega domačega ali tujega vlagatelja. Če ta tender ne bo uspešen, se
               bo slovenska vlada odločala, kako zagotoviti bančno ustreznost Nove Ljubljanske
               banke, tako da bodo zavarovani njeni in s tem naši interesi, ker smo zaenkrat še
               vedno večinski lastnik. V tem smislu bi rad povedal, prvič, da slovenska država že
               vedno kljub vsem kritikam, ki smo jih bili deležni, tudi tukaj, ostaja na varni
               strani radarja, ko gre za razmere v evroconi, in to v situaciji, ko nekatere države,
               ki pred časom še niso bile na vidiku te sive cone, sedaj v takih razmerah žal so.
               Drugič, da z vsemi instrumenti notranje politike skrbimo, da bi bil naš bančni sistem
               varen – in je – glede na razmere skrbimo za njegovo dokapitalizacijo, kolikor je to
               naša odgovornost, pri čemer smo v drugi polovici tega leta, če smem tako reči, na
               polovici tega leta, sprejeli z zgodovinskega vidika neko prelomno odločitev, da ko
               gre za dokapitalizacijo Nove Ljubljanske banke, slovenska vlada kot odgovorna
               lastnica večinskega deleža v tej banki k dokapitalizaciji, če pogovori s sedanjim
               strateškim partnerjem KBC-jem ne bodo taki, kot bi si želeli, začne proučevati
               možnost novega – tretjega strateškega vlagatelja, se pravi zasebnega domačega ali
               tujega, ki bo zagotovil primerno poslovno okolje ali performanse te banke, da bo
               ugledna regionalna bančna institucija.</p>
            </sp>
            <sp xml:id="SDZ5-Redna-30-2011-07-11.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora gospod mag. Sajovic?</p>
            </sp>
            <sp xml:id="SDZ5-Redna-30-2011-07-11.sp56">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Moram reči, da sem zadovoljen s prvim delom vašega odgovora. Razmislek je tudi po
               mnenju Poslanskega kluba Liberalne demokracije pravilen in gre v pravi smeri. Ta
               trenutek strategija upravljanja državnega premoženja še ni v parlamentu, zato ne bi
               želeli prejudicirati določenih ugotovitev ali napovedi. Naše stališče v Liberalni
               demokraciji Slovenije je, da ta čas potrebujemo sredstva za investicije, sredstva za
               razvoj. Da je možno bančni sistem, ki je stabilen, stabilizirati tudi naprej in
               razvojno z drugimi instrumenti, zagotovo je pomembno, mogoče imamo tudi že kakšno
               strategijo, pa je niste omenili, ali varianta 25 % plus delnica in potem vsi
               nadaljnji partnerji manjši kot polovica tega deleža, ali vzdrži realne primerjave in
               realni scenarij. Vesel sem, da delimo skupno odločitev, da je teh 250 milijonov težko
               zasluženih javnih sredstev moč razporediti v tem kriznem času bolje in pa ustrezneje,
               da bomo državljani Slovenije, Slovenke in Slovenci od uporabe teh sredstev za razvoj
               imeli več kot pa od dokapitalizacije naše največje banke, ki pa se žal v preteklosti
               vedno z vsemi poslovnimi odločitvami ni najbolje izkazala. Hvala lepa.</p>
            </sp>
            <sp xml:id="SDZ5-Redna-30-2011-07-11.sp57">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade.</p>
            </sp>
            <sp xml:id="SDZ5-Redna-30-2011-07-11.sp58">

               <speaker>BORUT PAHOR:</speaker>

               <p>Zelo bi si želel, spoštovani gospod predsednik, gospe in gospodje, da bi še v tej
               sestavi imeli to odgovornost in priložnost, da bi odločali o naslednjem pomembnem
               vprašanju, kaj je nacionalni interes Republike Slovenije, ko gre za upravljanje za
               Novo Ljubljansko banko. Ali je naš nacionalni interes to, da imamo večinski delež,
               ali je naš interes, da je to dobra in kvalitetna banka, ki nudi ustrezne finančne
               produkte, ki so zanimivi za naše fizične in pravne osebe in tudi za tujce kot
               vlagatelje ali kot depozitarje? Jaz predpostavljam, da bi bilo idealno, če imamo
               lahko v slovenskem finančnem sistemu tudi institucijo, ki je v večinski državni
               lasti. Mislim, da je odveč, da bi jih imeli preveč, ker bi to sililo davkoplačevalce
               k temu, da jih servisirajo, kar bi zmanjševalo našo in vašo možnost, da skozi
               fiskalno politiko konsolidiramo druge, recimo, tudi gospodarsko in druge politike, ki
               so stvar proračunske politike. Menim pa, da je, če pride do lomljenja možnosti, ki
               jih imamo, bolj pomembno, da imamo dobro, kvalitetno banko, ki je deloma tudi v tujih
               rokah, kot da imamo slabo domačo banko, ker nam to nič ne pomaga. Ni za nikogar
               dobro. Ta hip si mi želimo, da bi uspeli z dokapitalizacijo, ki bi omogočala
               Ljubljanski banki ustrezno navzočnost, regionalno navzočnost na bančnem trgu, ki bi
               bila razumljena kot dobra banka. Za slovensko vlado je glede na to, da je sedaj
               veliko vložila vanjo, zato da bi ostala referenčna institucija za tako banko v
               prihodnje, pomembno, da doseže nov dogovor s KBC ali z novim zasebnim vlagateljem iz
               domovine ali iz tujine, in da to ostane taka banka, kot si jo želimo. Zato bi rad
               rekel, da si želim, da bi še v našem mandatu ta visoki zbor odločal o tem, kot
               razumem tudi, do neke mere pregretem političnem vprašanju, vprašanju, kaj je
               nacionalni interes, ko gre za Novo Ljubljansko banko, pri čemer vidimo, da ljudje na
               isto vprašanje odgovorijo dvakrat različno. Če jih vprašate, ali naj Ljubljanska
               banka ostane v državni lasti, bodo odgovorili večinoma da. Če jih vprašate kot
               davkoplačevalce, ali so pripravljeni dati svoj davkoplačevalski denar za to, da
               ostane v državni lasti, bodo večinoma odgovorili ne. In to je samo na dva različna
               načina zastavljeno eno in isto vprašanje. In vi, gospodje poslanci in gospe poslanke,
               boste morali dokončno določiti, ali se strinjate s predlogom strategije, ki jo bo
               Vlada brž kot ne kmalu poslala v Državni zbor glede tega eminentnega vprašanja.</p>
            </sp>
            <sp xml:id="SDZ5-Redna-30-2011-07-11.sp59">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na odgovor na poslansko vprašanje, postavljeno na 29. seji zbora, minister
               za okolje in prostor dr. Roko Žarnić bo odgovoril najprej na vprašanje mag. Andreja
               Vizjaka v zvezi z gradnjo hidroelektrarno na spodnji Savi. Vprašanje je bilo
               postavljeno že prejšnjič, se pravi, vi samo odgovarjate sedaj.</p>
            </sp>
            <sp xml:id="SDZ5-Redna-30-2011-07-11.sp60">

               <speaker>DR. ROKO ŽARNIĆ:</speaker>

               <p>Spoštovani gospod predsednik, spoštovani gospe poslanke, gospodje poslanci! Hvala
               lepa za to vprašanje.</p>
               <p>Vprašanje ima razmeroma kratek odgovor, kajti po trenutno veljavnem besedilu Zakona o
               pogojih koncesije za izkoriščanje energetskega potenciala spodnje Save je izvedba
               ureditve vodne infrastrukture in ureditve državne in lokalne infrastrukture
               predvidena do leta 2015. Predvideno je, da se bo z novelo zakona ta rok podaljšal za
               eno, največ dve leti, torej najkasneje do 2016 ali do 2017.</p>
               <p>Glede sklenitve koncesijske pogodbe v zvezi z izvajanjem koncesije za rabo vode na
               srednji Savi se bo lahko pristopilo po uveljavitvi Uredbe o spremembah in dopolnitvah
               Uredbe o koncesiji za rabo vode za proizvodnjo električne energije na delih vodnega
               telesa reke Save od Ježice do Suhadola.</p>
               <p>Hvala lepa.</p>
            </sp>
            <sp xml:id="SDZ5-Redna-30-2011-07-11.sp61">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister dr. Roko Žarnić bo odgovoril tudi na vprašanje Jakoba Presečnika v zvezi z
               uresničevanjem zavez iz odgovora na postavljena poslanska vprašanja.</p>
               <p>Prosim, minister gospod Žarnić.</p>
            </sp>
            <sp xml:id="SDZ5-Redna-30-2011-07-11.sp62">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>To vprašanje je sestavljeno iz dveh vprašanj. V prvem v zvezi z zaostanki moram
               povedati, da je bila februarja 2011 oblikovana prva delovna skupina za odpravo
               zaostankov. Vmes se je žal izkazalo, da je treba skupino okrepiti z dodatnimi
               strokovnimi kadri in sredi preteklega meseca je bila imenovana nova, dopolnjena
               projektna skupina za reševanje zaostankov prejetih pobud za rabo vode in ta dela. Na
               podlagi ureditve in preučitve celotne dokumentacije lahko prvi paket rešenih starih
               pobud pričakujemo na Vladi že ta mesece pred počitnicami, in to v obliki izdaje
               negativnih sklepov ali uredb oziroma koncesijskih aktov. Več kot četrtina zaostanka
               bo v tem paketu.</p>
               <p>Drugi del pa se nanaša na problem slovenske krajine, njenega onesnaževanja z
               bleščečimi in vsiljivimi barvami. V zvezi s tem bo odgovor podoben, kot je bil že
               pred časom. Glede na to, da opažamo zlasti na podeželju, da investitorji
               stanovanjskih in tudi drugih objektov pogosto uporabljajo izredno žive barve na
               fasadah in drugih delih zunanjosti objekta. Razlogov je več, najpogosteje gre za
               željo, da so ljudje drugačni, neuniformirani, bolj individualni in pri tem se tudi
               odzivajo na oglaševanje, na trende, na neke modne trenutke, zato je naše podeželje
               zadnje čase izredno pisano.</p>
               <p>Občinski prostorski načrti v svojih izvedbenih delih skozi podrobnejša merila in
               pogoje za posege v prostor opredeljujejo med drugim tudi strukturo, teksturo in
               kolorit fasadnega plašča objektov. Prostorski izvedbeni pogoji, med katere spada tudi
               določitev barv fasadnega plašča, so določeni v okviru enot urejanja prostora, in
               sicer kot rezultat strokovnih podlag s področja razvoja poselitve, ki morajo
               vsebovati tudi analizo tipologij naselij in usmeritve za ohranjanje kulturne krajine.
               Pripravljavec strokovnih podlag in odloka o OPN je pooblaščena strokovna
               organizacija, ki zaposluje prostorske načrtovalce z licenco. Odlok OPN sprejme
               občinski svet z županom na čelu. Prostorsko načrtovanje na lokalni ravni je v izvirni
               pristojnosti lokalne skupnosti, MOP, Direktorat za prostor pa v skladu z ZP Načrt-A
               nastopa zgolj kot nosilec urejanja prostora za področje razvoja poselitve. Po našem
               mnenju veljavna prostorska zakonodaja in podzakonski predpisi, ki se nanašajo na
               vsebino, obliko in način priprave OPN, vključujejo potrebne zahteve in usmeritve tudi
               na področju ohranjanja arhitekturne in krajinske identitete, kamor sodi področje barv
               oziroma kolorita grajenih struktur. Ker gre za nedvomno v prostoru močno prisotno in
               opazno problematiko, bo MOP v prihodnje še okrepil različne oblike izobraževanja,
               osveščanja, sodelovanja z zainteresirano javnostjo, v smeri ozaveščanja o pomenu
               celovite ohranitve identitete kulturne krajine tudi skozi promocijo tradicionalnih,
               za avtohtono tipologijo skladnih, barv objektov. Žal pa znotraj javne regulative,
               kajti za individualne objekte uporabna dovoljenja niso predvidena. V zakonodaji
               nimamo nekih orodij, neke možnosti bolj direktnega poseganja v to novo kulturo
               poslikave našega podeželja. Hvala.</p>
            </sp>
            <sp xml:id="SDZ5-Redna-30-2011-07-11.sp63">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, Jakob Presečnik.</p>
            </sp>
            <sp xml:id="SDZ5-Redna-30-2011-07-11.sp64">

               <speaker>JAKOB PRESEČNIK:</speaker>

               <p>Hvala lepa za odgovor.</p>
               <p>Se zahvaljujem gospodu ministru za odgovor, vendar žal ne morem biti zadovoljen s tem
               odgovorom, ker je odgovor dobesedno podoben, kot je bil pred tri četrt oziroma pred
               pol leta, ko sem ti dve vprašanji tudi postavil.</p>
               <p>Če grem na prvo, to je glede koncesijskih pogodb oziroma koncesij, moram reči, da ste
               takrat rekli, da upate, da boste čez mesec, če bo spet kakšno vprašanje, lahko
               povedali malo manjšo številko. Danes se je izkazalo, da je ta številka še vedno
               enaka, kakor koli jo jemljemo. Gre za število teh vlog, 200 za male hidroelektrarne
               in še okrog 100 za druge porabnike oziroma prosilce za koncesijo. Pri tem moramo
               upoštevati tudi dejstvo, če vzamemo samo številko 200, pa če je od tega 100 takih, ki
               so smiselne, ki bodo dobile na koncu pozitivno mnenje oziroma bodo dobile koncesijo,
               pomeni to 100 gradbišč, pomeni 100 projektov za izvedbo, pomeni 100 objektov, od
               katerih se bo pritekal denar v državni proračun in tako dalje in tako dalje. Gre za
               gospodarske spodbude, ki si jo organizirajo posamezni investitorji.</p>
               <p>Tudi v drugem delu, ko govorimo o barvnem onesnaževanju, se jaz strinjam,
               izobraževanje, osveščanje in tako dalje, menim pa, da to ni dovolj. Že takrat ste
               rekli, da bo verjetno treba tudi na zakonskem področju nekatere ukrepe sprejeti, in
               pričakujem, da bi tudi z zakonsko regulativo, ob zavedanju, da so občine odgovorne,
               vendar država oziroma MOP je tisti, ki daje tudi soglasje in zadnjo piko na i pri
               prostorskih dokumentih občin in lahko bistveno prispeva tudi k razrešitvi tega
               vprašanja. Hvala.</p>
            </sp>
            <sp xml:id="SDZ5-Redna-30-2011-07-11.sp65">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim minister dr. Žarnić.</p>
            </sp>
            <sp xml:id="SDZ5-Redna-30-2011-07-11.sp66">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Spoštovani, kot se je iz mojega odgovora videlo, kot sva oba ugotovila, moj prvi
               poskus ni ravno uspel, zato sem moral zamenjati ekipo, ki to dela. Kot sem rekel, do
               konca tega meseca računam približno 100 odgovorov bo na Vladi. Smo šli pa v to
               strategijo, da najprej vidimo tiste, ki nimajo možnosti, bo velik del tistih, ki bodo
               zavrnjene, pa tudi nekaj takih, ki bodo sprejete. Tako bomo skoraj prepolovili to in
               potem v jeseni, jaz bi rad do konca leta zadeve spravil pod streho, kajti jaz sem si
               za ta mandat zastavil, da čim več starih grehov, ki sem jih podedoval, spravimo pod
               streho, kar pa verjemite, ni ravno enostavno, ker dostikrat trčimo ob to, da so
               zakoni pa uredbe med samo tudi v kontradikciji, kot vi sami dobro veste, in je potem
               treba tiste stvari popravljati, kar več časa traja, kot pa kakšne stvari hitreje
               narediti. Hvala lepa.</p>
            </sp>
            <sp xml:id="SDZ5-Redna-30-2011-07-11.sp67">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister za zunanje zadeve Samuel Žbogar bo odgovoril na poslansko vprašanje Milenka
               Ziherla v zvezi s poslabšanjem politične stabilnosti v državah bivše SFRJ.</p>
               <p>Prosim, gospod minister.</p>
            </sp>
            <sp xml:id="SDZ5-Redna-30-2011-07-11.sp68">

               <speaker>SAMUEL ŽBOGAR:</speaker>

               <p>Hvala lepa, predsednik.</p>
               <p>Jaz bi začel s tem, da je danes to vprašanje slučajno padlo na 11. julij, ker me
               prejšnjič ni bilo, in na obletnico pokola v Srebrenici, zato je prav, da se mogoče
               spomnimo, kaj je bilo takrat pred 16 leti, pa vidimo, kaj je vse bilo narejeno takrat
               v regiji zahodnega Balkana. Tako da je poslabšanje položaja na zahodnem Balkanu treba
               jemati v neki perspektivi.</p>
               <p>Za začetek je treba ugotoviti, da ni vojne, da ni nevarnosti vojne, da imajo tokrat
               vse države isti cilj, za razliko od takrat, vse hočejo postati članice Evropske
               unije, da so pa seveda na različnih stopnjah tega cilja, na različnih etapah tega
               cilja, medtem ko so nekatere še čisto na začetku, kot je Bosna in Hercegovina, so
               druge že na cilju. Hrvaška je zaključila pogajanja, podpisala bo pogodbo konec leta
               in vstopila enkrat v letu 2013 verjetno v Evropsko unijo, tako da ona je dosegla svoj
               cilj. Potem imamo Črno Goro, ki je že kandidatka in čaka, da bo dobila pozitivno
               poročilo oktobra meseca s strani Evropske komisije in da bo konec leta dobila datum
               za začetek pogajanj z Evropsko unijo, se pravi bo šla korak naprej. Potem imamo
               Srbijo, ki je naredila tudi pomembne korake v letošnjem letu na tej poti. Seveda vsi
               lahko samo pozdravimo, da je Mladić tam, kjer bi moral biti že pred šestnajstimi
               leti, v Haagu, lahko pozdravimo zadnji dosežek v pogajanjih med Srbijo in Kosovem, ko
               je bil dosežen nek napredek, dogovori, ki dajejo neko upanje, da bo skozi ta dialog
               tudi prišlo do reševanja odprtih vprašanj med Kosovom in Srbijo. Sam se bil v Srbiji
               pred mesecem dni oziroma še manj in iz pogovorov s predsednikom Vlade in ministrom za
               evropske zadeve videl, da zelo resno jemljejo tudi svoje reformne napore. Tako si
               želimo, in mislim, da jih mi v tem podpiramo, da bi konec leta dobili ne samo status
               kandidatke, ampak tudi datum za začetek pogajanj. Mislim, da bi bil to en takšen
               pozitiven prispevek Evropske unije k stabilizaciji Balkana.</p>
               <p>Potem pridemo pa že v bolj problematične vode, in to je to, kar je poslanec želel
               vprašati, najprej seveda sama Makedonija, ki že vrsto let, šest let, čaka na datum za
               začetek pogajanj z Evropsko unijo. Imeli so volitve, dobre volitve, ki jih je OVSE
               pohvalili kot korektne, brez večjih incidentov, oblikujejo novo vlado in upamo, da bo
               nova vlada vnesla nek svež element v reševanje problema z Grčijo, v reševanje
               problema imena, ki očitno preprečuje in bo preprečil, dokler ne bo rešen, nadaljnje
               korake Makedonije k Evropski uniji. In seveda Bosna in Hercegovina, kjer pa resnično
               je zastoj, eno leto je skoraj sedaj od volitev, pa še vedno nima vlade. Junija sicer
               je bil konstituiran dom narodov v parlamentu Bosne in Hercegovine, vlade pa še vedno
               ni. Mislim, da je Bosna in Hercegovina resnično, ne samo da je na začetku pogajanj z
               Evropsko unijo oziroma sploh še ni predala prošnje za članstvo v Evropski uniji,
               ampak so očitno problemi znotraj države vedno večji. Evropska unija je sicer prišla z
               nekim novim instrumentom, strukturnim dialogom, kjer so vzeli pod drobnogled
               pravosodje in poskušajo to področje prilagoditi acquisu Evropske unije. Mislimo, da
               je to lahko rešitev, ko začneš pogajanja na nek način, še preden jih začneš oziroma
               državo počasi prilagajaš zakonodaji Evropske unije, vendar so problemi v Bosni veliko
               večji, so politični problemi. Mislim, da tukaj je resnično koristen nasvet prvega
               predsednika Kučana, ki v svojem poročilu govori, da je najprej potreben razmislek
               treh narodov o tem, kako želijo živeti skupaj v Bosni in Hercegovini.</p>
               <p>In s tem odgovarjam tudi na podvprašanje, ali je to poročilo še relevantno. Še kako
               je relevantno, mislim, da postaja vedno bolj relevantno. Hvala.</p>
            </sp>
            <sp xml:id="SDZ5-Redna-30-2011-07-11.sp69">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na vprašanja poslank in poslancev. Zvonko Černač bo postavil vprašanje
               ministru za finance dr. Francu Križaniču, ki je upravičeno odsoten.</p>
               <p>Prosim, gospod Černač.</p>
            </sp>
            <sp xml:id="SDZ5-Redna-30-2011-07-11.sp70">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem prisotnim!</p>
               <p>Pričakujem ustni odgovor ministra Križaniča, glede na to, da je danes odsoten, na
               naslednji seji Državnega zbora. Danes se je začela julijska seja Državnega zbora, na
               tej seji pa ni rebalansa proračuna za letošnje leto, kljub napovedi ministra za
               finance v začetku julija, ko je ob robu ene izmed sej Vlade povedal, da naj bi
               rebalans proračuna za letošnje leto, glede na vedno bolj zaostrene makroekonomske pa
               tudi proračunske razmere, obravnaval Državni zbor na julijski seji. Prihodki
               proračuna iz leto v leto padajo, nekako smo v tem mandatu približno na ravni nekaj
               manj kot osmih milijard evrov, odhodki pa se iz leta v leto povečujejo oziroma ta
               razkorak je vedno večji, govorimo o primanjkljaju v višini približno 2 milijardi
               evrov letno, ob tem da je ta vlada podedovala uravnoteženo bilanco. Leta 2007 in 2008
               je bil proračun državnega proračuna celo z manjšim presežkom, kar vse govori o tem,
               da bi na tej seji državnega zbora na vsak način morali obravnavati rebalans, še
               posebej zaradi tega, ker je Vlada oziroma ministrstvo sprejelo v začetku junija
               sklep, s katerim je začasno zadržalo izvrševanje pravic porabe na enem delu
               odhodkovne strani, kar preprečuje normalno izvajanje nekaterih pomembnih prioritetnih
               postavk proračuna oziroma tistega, kar je bilo v njem načrtovano za leto 2011. Po
               tistem, kar je javnost izvedela glede tega rebalansa, pa lahko ugotovimo, da gre za
               razkorak približno 500 milijonov evrov, da se na eni strani izredno zmanjšujejo
               sredstva oziroma prilivi, ki so predvideni iz naslova sredstev evropskega proračuna,
               v višini 215 milijonov evrov, da Vlada načrtuje, da bo pobrala manj trošarin,
               približno 100 milijonov oziroma natančneje 93 milijonov evrov, in odhajajoča
               ministrica za javno upravo je povedala, da bo zaradi 3 tisoč več zaposlenih v tem
               mandatu treba sredstva za plače povečati za 120 milijonov evrov. Slišimo, da bo treba
               nameniti in v bilanci B rebalansa je tukaj predvideno okoli 500 milijonov evrov za
               dokapitalizacijo raznih finančnih institucij. Očitno je med njimi tudi dodatni
               transfer Novi Ljubljanski banki, glede katere smo bili že priča 250 milijonski
               injekciji. V proceduri je zakon o sanaciji izgube na Slovenskih železnicah, v višini
               130 milijonov evrov, o sanaciji izgube Adria Airways, v višini 50 oziroma 70
               milijonov evrov. Vse to so odhodki, ki govorijo o tem, da je Vlada v zelo resnih
               težavah, v tistem delu, ki se mu reče investicijski del, pa tudi. Tukaj je predviden
               največji rez.</p>
               <p>Zaradi tega sprašujem ministra:</p>
               <p>Kaj boste storili, da ne bo ogroženo izvajanje investicij, ki že tečejo, predvsem
               tistih v lokalnih skupnostih, občinah, na podlagi 23. člena Zakona o financiranju
               občin, kjer so že odobreni sklepi, investicije tečejo, podpisane so pogodbe,
               sredstva?</p>
            </sp>
            <sp xml:id="SDZ5-Redna-30-2011-07-11.sp71">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Samo Bevk bo postavil poslansko vprašanje ministru za kmetijstvo, gozdarstvo in
               prehrano, mag. Dejanu Židanu.</p>
               <p>Prosim.</p>
            </sp>
            <sp xml:id="SDZ5-Redna-30-2011-07-11.sp72">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor!</p>
               <p>Lansko poletje smo se ponovno srečali s prerazmnožitvijo poljskega majskega hrošča.
               Julija 2010 se je škoda zaradi delovanja ličinke majskega hrošča pokazala predvsem na
               območju Gore nad Ajdovščino na več kot 30 hektarjih travnikov. Glede na ugodne
               vremenske razmere za izleganje jajčec, pa se je že jeseni lani pokazalo veliko
               število ogrcev tudi na širšem področju Črnega vrha in Zadloga v idrijski občini.
               Letos je bila škoda zaradi požrešnih ogrcev še posebej izrazita zaradi dolgega
               sušnega obdobja, saj vse od 17. marca do 15. maja letos na Črnovrški in Zadloški
               planoti ni bilo dežja, prav zaradi suše pa se gliva, ki je sicer učinkovito sredstvo
               zoper ličinke majskega hrošča, ne more razvijati in učinkovati. V občini Idrija se je
               že leta 2002 opazilo prerazmnoževanje ličink majskega hrošča, leta 2005 pa tudi v
               občinah Logatec in Lenart. Na različnih območjih se pojavljajo različne razvojne
               oblike majskega hrošča. Tako na območju Ajdovščine in Tolmina dela škodo populacija,
               ki je letala leta 2009, na Idrijskem tista iz leta 2010, na območju Cerknice pa
               poročajo o množičnem letu odraslih hroščev v letošnjem letu. Od septembra 2007 do
               junija 2009 je potekalo tudi zelo uspešno zatiranje majskega hrošča s to omenjeno
               glivo v občinah Idrija in Logatec na skupni površini tisoč 135 hektarjev v skupni
               vrednosti 540 tisoč evrov. Minister mag. Dejan Židan si je na mojo pobudo 1. junija
               razmere na Črnovrški planoti tudi osebno ogledal in prizadetemu področju obljubil
               pomoč države.</p>
               <p>Zato ministra za kmetijstvu mag. Židana sprašujem:</p>
               <p>Kako je z vključitvijo tega območja v večletni razvojni program ministrstva?</p>
               <p>Ministru se že v naprej zahvaljujem za njegov odgovor. Hvala lepa.</p>
            </sp>
            <sp xml:id="SDZ5-Redna-30-2011-07-11.sp73">

               <speaker>PREDSEDNIK DR. PAVEL GANTAR:</speaker>

               <p>Prosim, minister mag. Dejan Židan.</p>
            </sp>
            <sp xml:id="SDZ5-Redna-30-2011-07-11.sp74">

               <speaker>MAG. DEJAN ŽIDAN:</speaker>

               <p>Spoštovani gospod predsednik, spoštovane poslanke in poslanci!</p>
               <p>Dejansko imamo na tem področju, ker je značilno, da imajo kmetije, predvsem
               govedorejske kmetije za mlečno proizvodnjo, ki se borijo, da bi obstale, težave že
               mnogo let z majskim hroščem. Težava je toliko večja, ker nimamo na razpolago
               kemičnega sredstva oziroma kemična sredstva, ki so se nekoč v Evropi uporabljala, so
               zelo omejena zaradi svojega škodljivega delovanja na okolje. Zato smo že pred časom
               majskega hrošča začeli preganjati z njegovimi biološkimi sovražniki, to je glivo, ki
               mu škoduje. Težava te glive pa je, da deluje samo, če je vlažno leto. In če je leto,
               kakršno je bilo letos, enostavno gliva ne zraste in hrošče ne uniči. Tudi
               agrotehnični ukrepi, ki so na razpolago, so predvsem ukrepi, ki so na razpolago za
               poljščine, preoravanje in podobno, medtem ko za večino kmetijskih zemljišč, tam pa
               gre za travinje, pa te ukrepe lahko zelo omejeno uporabljamo. Dogovorili smo se
               naslednje. Dejansko v svetu obstajajo še druge metode, pri čemer mehanične in
               nekatere fizikalne metode pri nas niso bile nikoli uporabljene, ker teh znanj nimamo.
               Prav tako je potencialno možno uporabljati tudi bakterijo, ki škodi temu hrošču, ki
               je nekoliko bolj odporna na neprimerne zunanje klimatske razmere. Ker so dejansko to
               znanja, ki jih nimamo, smo se dogovorili in imamo v tem trenutku razpis, ki se bo
               končal čez dober teden, to bo srednjeročni razpis, ki bo trajal tri leta, da prvič
               pridemo na sistematičen način do odgovora, kako tega hrošča omejevati, saj
               izkoreninili ga nikoli ne bomo. Verjamem, da na podlagi potem teh treh metod, to so
               agrotehnične, ki jih že izvajamo tam, kjer je možno, potem so biološke, gliva in
               bakterija, ki se bo začela preizkušati, in dodatne fizikalne, o katerih smo se
               pogovarjali, ki temeljijo na feromonih in na nekaterih drugih postopkih, da bomo
               uspeli na tem področju ohraniti kmetijstvo. Hvala.</p>
            </sp>
            <sp xml:id="SDZ5-Redna-30-2011-07-11.sp75">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Jožef Jerovšek bo postavil vprašanje ministrici za notranje zadeve, Katarini Kresal
               ter ministru za finance dr. Francu Križaniču. Slednji je opravičen.</p>
               <p>Prosim, gospod Jerovšek. Začnite govoriti počasi, bo prišla po mojem.</p>
            </sp>
            <sp xml:id="SDZ5-Redna-30-2011-07-11.sp76">

               <speaker>JOŽEF JEROVŠEK:</speaker>

               <p>Ja, počasi pomeni, da lahko manj vprašam potem.</p>
            </sp>
            <sp xml:id="SDZ5-Redna-30-2011-07-11.sp77">

               <speaker>PREDSEDNIK DR. PAVEL GANTAR:</speaker>

               <p>To pa je res.</p>
            </sp>
            <sp xml:id="SDZ5-Redna-30-2011-07-11.sp78">

               <speaker>JOŽEF JEROVŠEK:</speaker>

               <p>Spoštovani, spoštovana gospa ministrica in minister, oba odsotna!</p>
               <p>Moje vprašanje se nanaša na to, da je direktorica Dursa, gospa Mojca Centa Debeljak,
               tukaj imam ta intervju, v intervjuju za časnik Dnevnik, 2. julija, povedala, da je
               Durs končno od bank dobil podatke o vseh 9 tisoč 496 nakazilih pravnih in fizičnih
               oseb, davčnih zavezancev, v 29 tako imenovanih davčnih oaz. Povedala je, da gredo
               nakazila skupaj do višine več sto milijonov evrov. Izgleda, da so bile te goljufije,
               transakcije ogromne vsote denarja izvedene v letu 2010, zato je celokupni obseg
               davčnih goljufij še bistveno večji. Po nekaterih ocenah je bila vsaj polovica tega
               denarja v Sloveniji pridobljena z kaznivimi in protipravnimi finančnimi in
               komercialnimi posli, gre za ukraden denar, pri manjšem delu pa gre za izogibanje
               normalni obdavčitvi, kar je tudi goljufija države. Ob tej hvale vredni informaciji
               direktorice Dursa, pa je več kot očitno, da so doslej ob teh kaznivih dejanjih, kot
               so pranje denarja, poslovanje preko slamnatih družb, plačevanje navideznih poslov in
               utaja davkov, organi pregona in inšpekcije z vašega in finančnega ministrstva ob
               zavedanju kaznivih dejanj mižali in se delali nepristojne. Vsakomur je jasno, da je
               za zaviranje preiskave obstajal politični interes. Še posebej, ker so po izjavah
               pristojnih na Dursu med največjimi primeri zelo zanimiva imena. Samo v 22 bolj
               izstopajočih primerih so že odkrili 6 milijonov davčnih obveznosti. Kljub tako
               visokim številkam in srhljivemu obsegu ropanja države pa ni obvestil, da bi organi
               pregona resno preganjali ta kriminal belih ovratnikov, ni poročil, da bi vložili vsaj
               eno ovadbo.</p>
               <p>Sprašujem:</p>
               <p>Zakaj policija doslej ni storila ničesar?</p>
               <p>Kateri politični in kapitalski veljaki so preprečili učinkovito preiskavo?</p>
               <p>Zakaj pristojni organi ne objavijo imen posameznikov, ki se poslužujejo goljufivih
               poti skozi davčne oaze, kot so to storile nemške oblasti v znanem primeru nemških
               zavezancev preko liechtensteinskega ovinka?</p>
               <p>Sprašujem tudi:</p>
               <p>Ali je za nezainteresiranost in anemično delo policije vzrok v tem, da so med tako
               imenovanimi zanimivimi imeni iz davčnih oaz člani nekaterih vplivnih družin, katerih
               povezave segajo v vrhove oblasti?</p>
            </sp>
            <sp xml:id="SDZ5-Redna-30-2011-07-11.sp79">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospa ministrica Katarina Kresal.</p>
            </sp>
            <sp xml:id="SDZ5-Redna-30-2011-07-11.sp80">

               <speaker>KATARINA KRESAL:</speaker>

               <p>Hvala lepa. Spoštovane poslanke, poslanci, spoštovani poslanec!</p>
               <p>Policija sodeluje z davčno upravo, ki je tisti prvi pristojni organ za nadzor nad
               tovrstnimi transakcijami. Policija na splošne ne razpolaga s podatki o nakazilih
               pravnih in fizičnih oseb v kakršnekoli države, ker to ni njena osnovna pristojnost.
               Zato te osnovne podatke pridobiva, nadzoruje davčna uprava v okviru svojih
               pristojnosti. Ko zbere primerne podatke, če oceni, da ti podatki kažejo na kakšno
               sporno dejanje, predajo takšne zadeve policiji. Policija potem preverja, ali
               obstajajo sumi kaznivega dejanje, zadevo obravnava, kakršnekoli vpoglede in preverbe
               pa lahko dela na podlagi odredb sodišča. Pri pregonu gospodarskega kriminala so
               takšni postopki pogosti. Ni res, da se z njimi ne bi ukvarjali, seveda se, v skladu z
               njihovimi pristojnostmi, v skladu s stroko, ki za njih velja. Nikakor jih nihče pri
               tem ne omejuje ali kakorkoli zavira. Je pa res, da za kazenski postopek in
               predkazenski postopek veljajo posebne omejitve glede varovanja zaupnosti podatkov in
               ko pride postopek v fazo, ki je javen, tako kot pri vseh ostalih zadevah, postanejo
               podatki javni, prej pa ne. Hvala lepa.</p>
            </sp>
            <sp xml:id="SDZ5-Redna-30-2011-07-11.sp81">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Jerovšek.</p>
            </sp>
            <sp xml:id="SDZ5-Redna-30-2011-07-11.sp82">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Spoštovana gospa ministrica, z vašim odgovorom ne jaz in ne slovenska javnost ne
               moremo biti zadovoljni. V vaši nezainteresiranosti za vsebinski odgovor, ob
               ignoriranju problema ropa države preko davčnih oaz človek dobi občutek, da gre za
               odobren organiziran rop države. Nekateri največji pralci denarja so tudi največji
               finančni sponzorji volilnih kampanj nekaterih strank. In s tem si jaz razlagam, da
               uradni organi praktično niso zainteresirani, da bi zadeve, ki so dobesedno na
               pladnju, nekatere, preganjali.</p>
               <p>Sprašujem tudi:</p>
               <p>Ali je res, da so se po objavi intervjuja začeli silni pritiski na odgovorne na Dursu
               in manevri, da bi se kupoval čas za brisanje sledi?</p>
               <p>Pri tem se baje vaše ministrstvo oziroma represivni organi delajo neumne in celo
               gledajo vstran.</p>
               <p>Zanima me:</p>
               <p>Koliko pomembnih bančnikov NLB in NKBM, koliko gradbenih baronov in znanih županov
               ter njihovih družinskih članov in družinskih podjetij ta čas posluje preko davčnih
               oaz?</p>
               <p>So odtujena sredstva večja od enkratne dokapitalizacije Nove Ljubljanske banke?</p>
               <p>Vsaj ta podatek dajte, koliko denarja se je odlilo.</p>
               <p>Veliko je teh vprašanj, na katera je treba dati odgovore, se ne izmikati, kajti
               slovenska javnost jih pričakuje in se ne skrivajte pod tem, da spoštujete ne vem
               katero zakonodajo. Potem je ta vloženi zakon samo s figo v žepu, ki ste ga zdaj
               vložile vladne stranke. Če tu ne dobimo podatka o tako pomembni zadevi, jaz vem, da
               bo Durs tudi blokiran in finančna inšpekcija sploh ne sodeluje pri tej zadevi, prav
               tako kot notranje ministrstvo ne. Hvala.</p>
            </sp>
            <sp xml:id="SDZ5-Redna-30-2011-07-11.sp83">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, ministrica, gospa Katarina Kresal.</p>
            </sp>
            <sp xml:id="SDZ5-Redna-30-2011-07-11.sp84">

               <speaker>KATARINA KRESAL:</speaker>

               <p>Spoštovani poslanec, nadzor nad posameznimi transakcijami, nad pretokom denarja ima v
               prvi vrsti Davčna uprava Republike Slovenije, ki je tudi tista, ki po navadi naznani
               kaznivo dejanje, na podlagi katere se potem izvaja preiskava. Žal danes mojega kolega
               ministra za finance ni, da bi povedal kaj več, namreč ta organ spada pod njegovo
               ministrstvo. Verjamem, da je vam lažje navreči kakšno trditev, ne da bi za to dali
               dokaz, kar nekaj težkih ste danes rekli, ne da bi za to navedli kakšen dokaz.
               Policija seveda mora delovati v skladu z zakonom in mora imeti za vse postopke, ki
               jih vodi, ustrezne dokaze, in to tudi dela na podlagi sodelovanja z organi, kot so
               Davčna uprava, Urad za preprečevanje korupcije, potem Urad za preprečevanje pranja
               denarja, in tako se vsi podatki, ki postanejo javni, da so sporni, obravnavajo,
               obdelajo in se vodijo v skladu z zakonom. In to vam kot ministrica za notranje zadeve
               lahko tudi zagotovim. Hvala.</p>
            </sp>
            <sp xml:id="SDZ5-Redna-30-2011-07-11.sp85">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate proceduralni predlog? Ampak preden začnete, gospod Jerovšek, minister za
               finance ni odgovoril. Ali želite dati proceduralno predlog kljub temu zdaj?</p>
               <p>Prosim, lahko. Samo toliko, da se ve.</p>
            </sp>
            <sp xml:id="SDZ5-Redna-30-2011-07-11.sp86">

               <speaker>JOŽEF JEROVŠEK:</speaker>

               <p>Tudi na podlagi tega, kar je bilo odgovorjeno doslej, mi je jasno, da ni politične
               volje, da bi se na ta vprašanja odgovarjalo. Upam, da bom dobil pisni odgovor
               ministra med tem časom, vendar na podlagi tako površnih odgovorov in za moje pojme
               izmikajočim odgovorom, kjer je bilo rečeno, da ni res, da se policija ne ukvarja, pa
               ni bilo navedeno s koliko primeri, s kom, kaj, katerimi, nič, potem jaz ne verjamem,
               da je res, da se ukvarja. Jaz sem prepričan, da policija, če se bi smela ukvarjati,
               bi bila zainteresirana, da bi se z njihovim delom poslanci in javnost seznanili do
               določene meje. Zaradi tega ob tem ropanju države več sto milijonov evrov, si
               zamislite, od tega je vsaj polovica ukradenega denarja šla preko bančnih oaz, smo
               dolžni – in zaradi nepopolnih odgovorov – opraviti razpravo. Jutri bi jo morali
               opraviti, jutri, sedaj jo bomo lahko najprej čez dva meseca. Ampak upam, da kolegi
               poslanci, ki jih je danes malo tu iz koalicije in tako imenovane opozicije sedaj dela
               tako imenovane opozicije, da bodo podprli vsaj to, da se bomo prepričali in slovenski
               javnosti priznali, preko katerih znanih imeni in njihovih družin in družinskih članov
               se pere denar in se krade in se utajijo davki, mi davkoplačevalci pa moramo ta isti
               denar v obliki dokapitalizacije državnih bank še enkrat plačati. In to so dobesedno
               ravnanja, ki mejijo na veleizdajo države, žal v našem kazenskem zakoniku tega nimamo
               tako inkriminirano, ker kdor finančno uniči državo, jo spravlja ob neodvisnost, je
               veleizdajalec.</p>
               <p>In zaradi tega, gospod predsednik, pričakujem, da opravimo v skladu z ustreznim
               členom poslovnika splošno razpravo in preprečimo to nezainteresiranost politike, da
               tudi policija in finančna inšpekcija in drugi organi aktivno preganjajo ta kriminalna
               dejanja. Hvala lepa.</p>
            </sp>
            <sp xml:id="SDZ5-Redna-30-2011-07-11.sp87">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Jožefa Jerovška, da Državni zbor na naslednji seji opravi
               razpravo o odgovoru ministrice za notranje zadeve Katarine Kresal na njegovo
               poslansko vprašanje, bo Državni zbor odločil jutri, v torek, 12. julija 2011, v
               okviru glasovanj. Hvala lepa.</p>
               <p>Poslansko vprašanje ministru za okolje in prostor dr. Roku Žarniću bo postavil mag.
               Radovan Žerjav.</p>
               <p>Prosim.</p>
            </sp>
            <sp xml:id="SDZ5-Redna-30-2011-07-11.sp88">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani gospod minister!</p>
               <p>Nekaj več kot leto dni je od tega, ko sem vas spraševal v zvezi z visokovodnimi
               obrambnimi nasipi ob reki Muri in bi me tokrat ponovno zanimalo:</p>
               <p>V kateri fazi so aktivnosti v zvezi z izgradnjo manjkajočega in hkrati tudi z obnovo
               obstoječega visokovodnega obrambnega nasipa ob reki Muri?</p>
               <p>Hvala lepa.</p>
            </sp>
            <sp xml:id="SDZ5-Redna-30-2011-07-11.sp89">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp xml:id="SDZ5-Redna-30-2011-07-11.sp90">

               <speaker>DR. ROKO ŽARNIĆ:</speaker>

               <p>Hvala lepa. Spoštovani gospod predsednik, spoštovani gospe poslanke, gospodje
               poslanci!</p>
               <p>Spoštovani poslanec Žerjav verjetno misli na visokovodni nasip na območju vasi
               Ižakovci. Za predmetni nasip je koncesionar Mura-VGP, Murska Sobota, izdelal program
               za vzdrževalna dela v javno korist. Program predvideva nadvišanje obstoječega
               visokovodnega nasipa za 1,2 metra od zabeležene visoke vode iz leta 2005. S programom
               je predvideno tudi tesnjenje nasipa na mestih, kjer se je pokazalo leta 2005 in 2009
               za potrebno. Na zračni strani pa bi bil izveden del vzdrževalne poti. Na območju,
               kjer je tako imenovana visoka terasa, med naselji Melinci in Ižakovci manjka del
               nasipa, ki ga bo treba umestiti v prostor, in sicer z OPN, ter nato pristopiti k
               izgradnji manjkajočega dela.</p>
               <p>Če ne bo zapletov pri oddaji del na javnem razpisu in po pridobitvi gradbenega
               dovoljenja ter predhodnim odkupom vseh zemljišč, bodo dela lahko stekla že letos. Gre
               za razmeroma visoke predvidene stroške, nekaj milijonov, tako da neposredna oddaja
               del v obliki vzdrževanja, ki bi bila mogoče neka krajša pot, verjetno ne pride v
               poštev, četudi bomo preučili tudi to možnost, za potek del najbolj ugodno.</p>
               <p>Če vas zanimajo še poteki sanacij na drugih nasipih, imam tukaj za vas, vam bom potem
               dal, pripravljeno malo širšo pisno informacijo s tabelo in pregledom. Zagotavljanje
               poplavne varnosti v Prekmurju je obsežen projekt kot celota in zato je bil uvrščen v
               operativni program razvoja okolja in prometne infrastrukture ob rokih za finančno
               obdobje 2007–2013. Ta se, kot vsi vemo, financira iz kohezijskih sredstev Evropske
               unije v višini 85 %. Žal zaradi aktivnosti, ki niso stekle, tako kot bi morale,
               projekt v tej finančni perspektivi ne bo realiziran v celoti. Si pa na našem
               ministrstvu prizadevamo in pripravljamo potrebno dokumentacijo, na podlagi katere bi
               lahko začeli z operativnimi deli takoj po pozitivni rešitvi vloge na kohezijskem
               skladu za finančno perspektivo 1014–2020. To se pravi predvidoma že v začetku leta
               2014.</p>
               <p>Kar se tiče trenutnih aktivnosti na visokovodnih nasipih Mure, je prioriteta
               zagotivitev poplavne varnosti Gornje Radgone, ki je predmet dogovora in usklajenega
               reševanja protipoplavne varnosti obeh Radgon, v Sloveniji in v Avstriji. Rešuje se pa
               v okviru delovanja stalne slovensko-avstrijske komisije za Muro. Obveza po skupnem
               reševanju protipoplavne varnosti obeh Radgon je opredeljena v sklepih omenjene
               komisije. Hvala.</p>
            </sp>
            <sp xml:id="SDZ5-Redna-30-2011-07-11.sp91">

               <speaker>PREDSEDNIK DR. PAVEL GANTAR:</speaker>

               <p>Mag. Žerjav, želite dopolnitev odgovora?</p>
               <p>Prosim.</p>
            </sp>
            <sp xml:id="SDZ5-Redna-30-2011-07-11.sp92">

               <speaker>MAG. RADOVAN ŽERJAV:</speaker>

               <p> Spoštovani gospod minister, to, kar ste zdaj povedali, to ni nič. In tako se nam
               Prekmurcem dogaja zdaj že nekaj let, da nas Ministrstvo za okolje praktično ima za
               norca, ne samo na tem projektu, ampak tudi na projektu oskrbe z zdravo pitno vodo.
               Ker se leta in leta, mandate in mandate vlačimo, "nacukavamo" poslanci, tu
               postavljamo vprašanja in dobivamo vedno znova nek tak birokratki odgovor, "evo,
               toliko da zadostimo tistemu poslancu, ki to vpraša, in bomo spet imeli nekaj mesecev
               mira". To, spoštovani gospod minister, ni nič. Visokovodni nasip se je gradil v
               prejšnjem mandatu, z začetkom tega mandata se je vse ustavilo in zdaj začnete
               govoriti o prioriteti v Gornji Radgoni. To nikoli ni bila prioriteta. Lansko leto ste
               mi rekli, da je v letu 2010 v programu Sklada za vode predvideno dokončanje prve faze
               na levem bregu Mure za 677 tisoč 715 evrov, na desnem bregu Mure Cven–Vučja vas pa
               100 tisoč evrov. Ali je bilo to končano? Je bilo to narejeno? Visokovodni nasip na
               Muri po celotni dolžini, na levem in desnem bregu, je fuč. Razen tistega, kar je bilo
               narejeno v sklopu, ko so je zemlja prevažala iz avtocestnega programa oziroma, v
               narekovaju, odpadna zemlja na visokovodne nasipe. Ne nam non stop rožice saditi!
               Vedno poslušamo eno in isto. Ko sprašujemo pri rebalansu, nam je rečeno, bomo iz
               drugih postavk denar dobili, ko bo to potrebno. Sedaj ni denarja, ni visokovodnega
               nasipa, nič. In dobimo birokratski odgovor. In s tem naj bi bili zadovoljni? To ni
               nič, spoštovani minister.</p>
            </sp>
            <sp xml:id="SDZ5-Redna-30-2011-07-11.sp93">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister ne bo odgovarjal. Mag. Žerjav, imate proceduralni postopkovni predlog?</p>
            </sp>
            <sp xml:id="SDZ5-Redna-30-2011-07-11.sp94">

               <speaker>MAG. RADOVAN ŽERJAV:</speaker>

               <p>Mislim, da je treba o tem pomembnem projektu razpravljati. Predlagam, da v skladu z
               246. členom Poslovnika opravimo širšo razpravo.</p>
               <p>Tudi ta odnos, da niti ni odgovora, spoštovani gospod minister, oprostite, lansko
               leto sem vas spraševal in sedaj po letu dni, ničesar. Bodimo resni!</p>
            </sp>
            <sp xml:id="SDZ5-Redna-30-2011-07-11.sp95">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca mag. Radovana Žerjava, da Državni zbor na naslednji seji opravi
               razpravo o odgovoru ministra za okolje in prostor dr. Roka Žarnića na njegovo
               poslansko vprašanje, bo Državni zbor odločil jutri, v torek, 12. julija, v okviru
               glasovanj.</p>
               <p>Breda Pečan bo postavila poslansko vprašanje ministru za okolje in prostor dr. Roku
               Žarniću.</p>
            </sp>
            <sp xml:id="SDZ5-Redna-30-2011-07-11.sp96">

               <speaker>BREDA PEČAN:</speaker>

               <p>Hvala za besedo, gospod predsednik. Lep pozdrav vsem!</p>
               <p>Spoštovani gospod minister, v zadnjih mesecih je prebivalce slovenske Istre izjemno
               razburilo obvestilo o izredno visokem, kar devetkratnem, povišanju vodnega povračila
               za rabo vodnih zemljišč za obratovanje pristanišč za plovila. Za to enormno povišanje
               smo izvedeli celo leto po tem, ko je Vlada Republike Slovenije na vaš predlog 3.
               junija 2010 s sklepom določila ceno za osnove vodnih povračil tudi za to področje in
               je dvignila ceno s takratnih 0,2086 evra na 1,8 evra na kvadratni meter vodne
               površine. Naj tudi povem, da se je predzadnje povišanje vodnega povračila za
               istovrstno pravico zgodilo v letu 2006, ampak tudi takrat kar za petkrat, z 10 na 50
               tolarjev na kvadratni meter morske površine. Tako je v samo šestih letih cena vodnega
               povračila zrasla za 43-krat oziroma za 4 tisoč 216 %. Privezi v pristaniščih v
               občinah Izola, Koper in Piran, gre torej za osebe javnega prava, ki so pridobile
               vodno dovoljenje za rabo pristanišča, so namenjeni občanom in cena priveza je v
               povprečju od pet do desetkrat nižja za dolžinski meter plovila kot v komercialnih
               turističnih pristaniščih, tako imenovanih marinah. Zanimivo je, da ste za rabo vodnih
               zemljišč za obratovanje pristanišč, večjih od en milijon kvadratnih metrov, to je
               Luka Koper, predlagali enako višino povračila, kot je veljala leta 2009, torej 0,2086
               evra. Iznašli pa ste še novo postavko, ki ste jo imenovali sidrišče, in ji določili
               višino 0,0111 evra. Pa še en tak pomenljiv podatek, vodno povračilo za rabo vode za
               namakanje kmetijskih površin se je od leta 2005 na 2006 dvignilo za 100 %, z enega na
               dva tolarja na sto kubičnih metrov vode, lani pa kar za stokrat ali za 9.900 % z
               0,083 evra za sto kubičnih metrov na isti znesek za en kubični meter. Nikakor ni
               mogoče razumeti, da predlagate Vladi Republike Slovenije tako neverjetna povišanja
               dajatev, ki neposredno vplivajo na življenjske stroške prebivalcev občin v slovenski
               Istri, pa tudi na stroške v kmetijstvu in v pomorskem prometu.</p>
               <p>Zaradi vsega navedenega vas sprašujem, gospod minister:</p>
               <p>Kateri kriteriji, in prosim vas, da jih jasno in točno naštejete, so vas vodili, da
               ste lani predlagali Vladi Republike Slovenije, da je dvignila vodno povračila za
               pristanišča, ki jih upravljajo občine kot komunalna pristanišča za kar 800 % in ste
               tudi za letošnje leto predvideli enako visoko, izjemno visoko povračilo?</p>
               <p>Kako to, da istočasno, ko enormno dvigujete povračila za pristanišče v upravljanju
               oseb javnega prava, nima po mojem vedenju niti ena marina v slovenski Istri v zasebni
               lasti podeljene vladne koncesije in ne plačuje koncesijske dajatve?</p>
               <p>Zakaj ne storite nič?</p>
            </sp>
            <sp xml:id="SDZ5-Redna-30-2011-07-11.sp97">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister, dr. Roko Žarnić.</p>
            </sp>
            <sp xml:id="SDZ5-Redna-30-2011-07-11.sp98">

               <speaker>DR. ROKO ŽARNIĆ:</speaker>

               <p>Spoštovani!</p>
               <p>Očitno je bila voda pri nas do zdaj še prepoceni, zato te visoke dajatve. Ampak pri
               dvigu cen smo zasledovali kriterije eksternih stroškov, ki nastanejo zaradi rabe
               vodnega zemljišča. Naša ocena je zasnovana na osnovi povračila stroškov zaradi
               obremenjevanja voda, ki znašajo od 1,2 do 2,2 evra na kvadratni meter, kot to izhaja
               iz poročila, ki ga je za Evropsko komisijo naročil DG Tren z naslovom Handbook on
               estimation external cost in the transport sector iz leta 2008. Zato mi počasi
               usklajujemo cene v Sloveniji na nivo, ki je tudi po Evropi običajen.</p>
               <p>Moramo razlikovati med pristojbino za privez in ceno vodnega povračila. Cena vodnega
               povračila je vezana na površino vodnega zemljišča in obremenjevanje voda zaradi rabe,
               medtem ko vsebuje pristojbina za privez druge stroške, vezane na Pomorski zakonik, in
               se oblikuje skladno z zakonom ter jo potrdi minister za promet. Stroški javne
               gospodarske službe so le redno vzdrževanje pristaniške infrastrukture in zbiranje
               odpadkov s plovil ter varnost plovbe. Če javna gospodarska služba izvaja dodane
               storitve, teh ne more vključiti v ceno storitve gospodarske javne službe, pač pa v
               dodatni tržni del dejavnosti. Vodna povračila predstavljajo le manjši del celotnih
               stroškov priveza, ki vključujejo tako tržni del kot storitev javne gospodarske
               službe.</p>
               <p>Obenem sporočamo, da je na ARSO že prišla tudi vloga za zmanjševanje rabe vodnega
               zemljišča, s čimer se bo tudi znižalo plačilo vodnega povračila. Vodno povračilo
               predstavlja manjši del plačil celotnega priveza in se glede na leto 2010 ni
               spremenilo. Upoštevajoč posebne okoliščine za krajevna in športna pristanišča bo
               ministrstvo leta 2011 oblikovalo na novo tudi ceno za krajevna in športna
               pristanišča, ki so za 50 % nižja od cen za turistične namene, torej marine in druga
               pristanišča, kot so ladjedelnice ali gospodarska pristanišča.</p>
               <p>Glede na to, da marine, ki ob uveljavitvi Zakona o vodah koncesije niso pridobile ali
               imele, so lahko v skladu s 199. členom Zakona o vodah vložile vlogo za izdajo
               koncesije, če so imele upravno dovoljene, izdano do 10. avgusta 2004. Ministrstvo za
               okolje in prostor je prejelo pobudo za eno marino. Izpostaviti želimo, da morajo vse
               določene marine tako kot vsi ostali, ki še nimajo podeljene koncesije, tudi termalna
               kopališča, plačati vodno povračilo na podlagi četrtega odstavka 7. člena Uredbe o
               vodnih povračilih. ARSO in IRSO preverjata, ali so vse marine napovedale vodna
               povračila, tudi če nimajo izdanih vodnih pravic. Če so izpolnjeni pogoji po 199.
               členu, to pomeni, da imajo uporabno dovoljenje, so te marine zavezanci za plačilo
               vodnih povračil. Postopke vodi ARSO. Glede pobud za izdajo posameznih koncesij je
               treba izdelati na osnovi strokovnih podlag in mnenj osnutke koncesijskih aktov, ki
               jih sprejema Vlada.</p>
               <p>Zaradi kadrovskih omejitev se trenutno na MOP obravnava večje število pobud in,
               jasno, tudi nekoliko zamujajo. Za učinkoviteje reševanje teh pobud je ministrstvo že
               oblikovalo delovno skupino, ki je pristopila k obravnavi posameznih sklopov.</p>
               <p>Pa mogoče še en odgovor na vprašanje, ki ga niste uspeli postaviti...</p>
            </sp>
            <sp xml:id="SDZ5-Redna-30-2011-07-11.sp99">

               <speaker>BREDA PEČAN:</speaker>

               <p>... bom povedala potem...</p>
            </sp>
            <sp xml:id="SDZ5-Redna-30-2011-07-11.sp100">

               <speaker>DR. ROKO ŽARNIĆ:</speaker>

               <p>... zakon o kontroli cen – mogoče to? Hvala.</p>
            </sp>
            <sp xml:id="SDZ5-Redna-30-2011-07-11.sp101">

               <speaker>PREDSEDNIK DR. PAVEL GANTAR:</speaker>

               <p>Želite dopolnitev odgovora, gospa Pečan?</p>
               <p>Prosim.</p>
            </sp>
            <sp xml:id="SDZ5-Redna-30-2011-07-11.sp102">

               <speaker>BREDA PEČAN:</speaker>

               <p>Torej, prvo kar je, moram reči, gospod minister, da niste odgovorili na moje
               vprašanje v zvezi z jasno in določno naštetimi kriteriji, na osnovi katerih naj se bi
               tako zelo močno povišalo vodno povračilo za rabo vodne površine za javna občinska
               pristanišča. To je eno.</p>
               <p>Drugo, kar je. Recimo, če je kriterij to, da so eksterni stroški tako zelo visoki, me
               zanima:</p>
               <p>Kdo te stroške pravzaprav povzroča?</p>
               <p>Kdo je tisti, ki te stroške, torej to obremenjevanje voda v pristaniščih, pravzaprav
               potem odpravlja?</p>
               <p>Ministrstvo za okolje in prostor in Agencija Republike Slovenije za okolje zagotovo
               ne. Kar koli se dogaja v zvezi z morskimi površinami ob slovenski obali, moramo sami
               čistiti in sami urejati. ARSO ne dela nič! V Luki Koper čisti Luka, v Izoli in Piranu
               delajo komunalna podjetja in če pride slučajno SVOM kaj čistit, moramo mastno
               plačati.</p>
               <p>Drugo pa je zdaj, ali se vam zdi normalno in moralno, da ste že lansko leto avgusta
               zamrznili cene komunalnih storitev, istočasno pa za 800 % dvigujete vodno povračilo
               za komunalna pristanišča, ki so enako kot kanalščina in ravnanje z odpadki javna
               storitev, katere cena je zaenkrat celo podvržena soglasju Ministrstva za promet,
               čeprav se mi sploh ne zdi logično – pa ne samo meni, ampak marsikomu drugemu –, kaj
               ima sploh Ministrstvo za promet opraviti s komunalnimi pristanišči v slovenski Istri?
               Nič! Zaradi tega ker to ni promet, to ni mobilnost, to je samo privez, to je v bistvu
               parkirišče na morju in čisto nič drugega.</p>
               <p>Tako moram reči, da enostavno je vse po vrsti popolnoma nelogično.</p>
            </sp>
            <sp xml:id="SDZ5-Redna-30-2011-07-11.sp103">

               <speaker>PREDSEDNIK DR. PAVEL GANTAR:</speaker>

               <p>Prosim, minister dr. Roko Žarnić.</p>
            </sp>
            <sp xml:id="SDZ5-Redna-30-2011-07-11.sp104">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Glede kriterija sem povedal, da po DG dokumentih je 1,2 do 2,2 evrov na kvadratni
               meter, mi smo tukaj šli na 0,9, pod to, kar je nekje povprečje v Evropi. Glede tega
               daje Zakon o kontroli cen pravno podlago za urejanje višine določenih cen, kamor
               spadajo tudi cene komunalnih storitev. Vodna povračila niso predmet tega predpisa,
               vodna povračila predstavljajo plačilo, sorazmerno z obremenitvijo voda zaradi rabe
               voda. V primerjavi s podatki OECD ima Slovenija ravno pri pitni vodi za vse druge
               rabe bistveno nižje cene rabe voda. Zaradi tega se višina vodnih povračil postopoma
               prilagaja primerljivim cenam.</p>
               <p>Strokovno izhodišče za določitev cen vodnih povračil predstavlja načrt upravljanja
               voda, v katerem so obravnavani posamezni vidiki rabe voda. Z zagotavljanjem sredstev
               za izvajanje nalog na podlagi Zakona o vodah mora ministrstvo zagotoviti tudi
               ustrezne prilive za lastno udeležbo pri kohezijskih projektih na področju oskrbe s
               pitno vodo in škodljivega delovanja voda. In tukaj pa mislim, da primorski del pa bo
               imel kmalu zelo dobro rešen problem pitne vode, če malo spomnim na zadnje
               dogodke.</p>
               <p>Pa še nekaj, verjetno bo ta zgodba okoli rabe voda in cene voda v bodoče kar dosti
               razburjala duhove še v drugih mandatih in želim veliko sreče tistemu, ki bo to stvar
               zadovoljivo rešil. Hvala.</p>
            </sp>
            <sp xml:id="SDZ5-Redna-30-2011-07-11.sp105">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ivan Grill bo postavil vprašanje ministru za finance dr. Francu Križaniču, ki je
               opravičen.</p>
               <p>Prosim, gospod Grill.</p>
            </sp>
            <sp xml:id="SDZ5-Redna-30-2011-07-11.sp106">

               <speaker>IVAN GRILL:</speaker>

               <p>Hvala lepa za besedo. Bi pa prosil, da naslednji seji dobim od gospoda Križaniča
               ustni odgovor.</p>
               <p>Moje poslansko vprašanje pa se navezuje na izredno slabo gospodarsko situacijo v
               Sloveniji. V treh letih smo priča, da je preko 60 tisoč ljudi izgubilo delovno mesto,
               več tisoč malih, velikih podjetij je šlo v stečaje in v veliki meri gre pripisovati
               razloge za takšne stečaje in za takšno situacijo tudi slabemu delu bank. Banke so
               tiste, ki svoje funkcije niso uspešno opravile, niso kreditirale gospodarstva in
               tukaj je iskati tudi razlog za takšno situacijo.</p>
               <p>Kot v posmeh vsemu temu smo priča, da vsi tisti najbolj odgovorni z bank kljub temu
               dobivajo zelo visoke sejnine in tudi zelo visoke nagrade, letne nagrade. Nemoralno,
               neetično je, da Ministrstvo za finance, ki je za to zagotovo posredno odgovorno,
               včasih tudi neposredno, da ravno podjetjem oziroma tudi bankam, v katerih je država
               večinska lastnica ali pa lastnica s prevladujočim deležem, dopušča, da se take visoke
               nagrade tudi izplačujejo. Ne nazadnje bi mogoče lahko tolerirali, da bi nagrade
               zagotovo ne bile tako visoke, ampak bi vsaj nekatere nagrade lahko bile tudi
               upravičene v primerih, ko bi bile takšne banke ali pa takšna podjetja uspešna. Ampak
               kot v posmeh se izplačujejo takšne visoke sejnine in tudi nagrade v tistih bankah, ki
               so poslovale katastrofalno slabo. Nova Ljubljanska banka, ki je bila že
               dokapitalizirana z davkoplačevalskim denarjem v višini 250 milijonov evrov, bo
               ponovno potrebovala svež denar. In ravno nadzorniki te banke, ki bi verjetno morali
               biti neposredno odgovorni in tudi za svoje slabo delo plačati iz lastnega žepa, bodo
               sedaj nagrajeni z visokimi sejninami in tudi nagradami.</p>
               <p>Je moralno in etično, da predsednik nadzornega sveta te banke dobi letno nagrado,
               poleg sejnin, v višini 16 tisoč 500 evrov? Vsaj toliko je bilo navedeno. Podobna
               situacija je tudi v Novi Kreditni banki Maribor in tudi v nekaterih drugih državnih
               podjetjih, kjer je država večinska lastnica.</p>
               <p>Zato seveda gospoda ministra sprašujem:</p>
               <p>Zakaj dopušča, da se tako visoke sejnine in tudi nagrade izplačujejo?</p>
               <p>Ali ima v načrtu on osebno, njegovo ministrstvo, Vlada, da se v tistih nadzornih
               svetih in upravah, kjer je bilo poslovanje slabo, tudi išče odgovornost in
               sankcionira slabo delo teh institucij?</p>
               <p>Te so namreč zagotovo v veliki meri odgovorne za slabo gospodarsko situacijo in tudi
               socialno v Sloveniji. Hvala lepa že v naprej.</p>
            </sp>
            <sp xml:id="SDZ5-Redna-30-2011-07-11.sp107">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Miran Györek bo postavil vprašanje ministru za kmetijstvo, gozdarstvo in prehrano
               mag. Dejanu Židanu.</p>
               <p>Prosim, gospod Györek.</p>
            </sp>
            <sp xml:id="SDZ5-Redna-30-2011-07-11.sp108">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovani gospod minister!</p>
               <p>V skladu z vašim opomnikom na temo aeronavtičnega muzeja zahodnoevropske unije na
               območju Mestne občine Murska Sobota, ki ste ga dne 10. maja leto 2011 posredovali
               predsedniku Vlade Republike Slovenije gospodu Borutu Pahorju, in v zvezi s pismo
               ponudbo lokacij za izgradnjo tega muzeja na območju Mestne občine Murska Sobota se
               nam glede vaših stališč odpira nekaj vprašanj.</p>
               <p>Prvič. Župan Mestne občine Murska Sobota vam v ponudbi posreduje štiri ali pet, za
               projekt in za lokalno skupnost najugodnejših lokacij, med njimi tudi varianto C, to
               je lokacija tik ob pomurski avtocesti oziroma pri bodoči obvoznici in zaradi tega na
               dokaj degradiranem kmetijskem območju. V vašem opomniku med navedenimi alternativnimi
               lokacijami pa ponujate na območju Mestne občine Murska Sobota dve popolnoma
               nesprejemljivi lokaciji, tako zakonsko kot tudi za interese lokalne skupnosti
               nesprejemljivi, eno od teh celo v fazaneriji – kot veste je, to gozd –, za katero bi
               morali vedeti, da je zaščitena in je ni mogoče posekati in pozidati. Med ostalimi
               osmimi alternativnimi lokacijami jih je še šest izven Mestne občine Murska Sobota, na
               območju drugih občin, kot na primer Dobrovnik, Lendava, Velika Poljana in celo
               Hoče-Slivnica, se pravi izven Pomurske regije. Po naših informacijah o teh
               alternativnih variantah niso seznanjene niti občine, lokalne skupnosti, niti njihovi
               župani in prav nenavadno je, da je vaše ministrstvo ubralo takšno pot izbiranje
               možnih nadomestnih lokacij, pri čemer prizadetih lokalnih skupnosti sploh ne
               obvestite, predsedniku Vlade Republike Slovenije pa sporočate, da žal vaše
               ministrstvo zaman čaka povratne informacije. Prav zanimiv način komuniciranja!</p>
               <p>Zato vas, spoštovani gospod minister, sprašujem:</p>
               <p>Kako resno ste se vi in vaše službe lotili obravnavanja ponudbe Mestne občine Murska
               Sobota?</p>
               <p>Ali se zavedate pomena navedenega projekta oziroma objekta za razvoj in preživetja
               celotne Pomurske regije?</p>
               <p>Hvala vnaprej.</p>
            </sp>
            <sp xml:id="SDZ5-Redna-30-2011-07-11.sp109">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, minister mag. Dejan Židan.</p>
            </sp>
            <sp xml:id="SDZ5-Redna-30-2011-07-11.sp110">

               <speaker>MAG. DEJAN ŽIDAN:</speaker>

               <p>Spoštovani gospod predsednik, spoštovani gospod poslanec iz moje regije, ostali
               prisotni, poslanke in poslance, gledalci in gledalke!</p>
               <p>V bistvu, gospod poslanec, sprašujete čisto isto, sprašujete isto kot, zakaj
               strokovne službe Ministra za kmetijstvo in gozdarstvo nasprotujejo izgradnji golf
               igrišča v Sečovljah, zakaj imajo prisotne službe tako velike zadržke pri Braslovčah
               –pred izgubo dobrega zemljišča. Teh primerov je še na stotine v Slovenije, s tem da
               niso vsi tako medijsko znani ali nimajo poslanca, ki bi problem predstavil.</p>
               <p>Generalno gledano, verjamem, da poznate postopek spreminjanja kmetijskih zemljiščih.
               Sedaj več ne delujemo na politični osnovi, to ni politično vprašanje. Sprememba
               kmetijskih zemljišč in uporaba kriterijev je strokovno vprašanje. Minister, moram
               reči, ne posega v delo strokovnih služb, zato je tudi prav, da jih imamo.</p>
               <p>Bi pa rad drug podatek povedal, za katerega pa verjamem, da vas bo zanimal, o
               lokaciji, o kateri sprašujete, in prosim lepo, da ste pozorni. Ta ima bonitetno
               število 78. Da boste razumeli, kaj to pomeni! Tovrstnih lokacij uporabnih kmetijskih
               zemljišč v državi Sloveniji je manj kot 2 %, torej govorimo samo o nekaj tisoč
               hektarjih kmetijskih zemljišč, ki imajo takšno boniteto. Potem razumete – ravno vi,
               gospod poslanec in ostale poslanke in poslanci, ki ste v Državnem zboru sprejeli,
               tukaj ste sprejeli, resolucijo Zagotovimo si hrano za jutri –, da potem v praksi s
               takimi dejanji, ki pa potem negirajo ministrstvo, ki smo odgovorni za prehrano v
               Sloveniji in imamo težave. Poglejte, nismo mi investitorji pri muzeju oziroma pri
               zabaviščnem parku, za katerega moram reči, da res želim, da imate investitorje, pa
               res želim, da ga izpeljite, saj v Pomurju je brezposelnost, mi smo samo pokazali,
               kako iščite lokacijo. Iskanje lokacije usmerite tja, kjer so degradirana kmetijska
               zemljišča, kjer so manj kvalitetna kmetijska zemljišča, in zlasti iščimo lokacije
               tam, kjer imamo resursa preveč na razpolago, to so zaraščena zemljišča in gozdnata
               zemljišča. Pri tem moramo povedati, kar verjetno veste, da smo v nekaj desetletjih
               prišli v državi Sloveniji do tega, da se nam je gozdnatost povečala s 35 na 60 %
               oziroma po evropskih normativih na 63 %, investitorji pa še kar naprej za svoje
               investicijske projekte kažejo s prstom na najlepša kmetijska ali pa travnata
               zemljišča.</p>
               <p>Po drugi strani pa ne pozabite, da je bil vmes tudi sprejet Zakon o kmetijskih
               zemljiščih, ki ravno s finančnim vzvodom investitorje usmerja v iskanje manj
               kvalitetnih zemljišč, ker je tudi ekonomsko upravičeno. Hvala.</p>
            </sp>
            <sp xml:id="SDZ5-Redna-30-2011-07-11.sp111">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Györek.</p>
            </sp>
            <sp xml:id="SDZ5-Redna-30-2011-07-11.sp112">

               <speaker>MIRAN GYÖREK:</speaker>

               <p>V vašem opomniku predsedniku Vlade navajate, da naj bi bil z vidika kmetijstva
               praktično nesprejemljiv in sporen takšen poseg zaradi načrtovanja na večji površini
               najboljših kmetijskih zemljišč in zaradi veljavnega pravilnika o kriterijih za
               načrtovanje prostorskih ureditev in posegov v prostor zunaj območij naselij. Mestna
               občina Murska Sobota je zagotovila skoraj 100 % nadomestnih zemljišč, zamenjav za
               lokacijo. Saj to so zemljišča ob prej navedenih avtocestnih povezavah, za katere pa
               trdite, da naj ne bi ustrezale pogojem omenjenega pravilnika. Z drugimi besedami, pri
               varianti c gre nesporno v naravi in praktično za degradirana zemljišča. Vi navajate
               sicer druge ocene, a to veste tudi sami, saj se tako kot jaz dnevno vozite mimo teh
               zemljišč, medtem ko vam pa Mestna občina Murska Sobota ponuja v zameno celo ponekod
               še kvalitetnejša kmetijska zemljišča. Sami zelo dobro veste, kdo ima v zakupu pri
               Skladu kmetijskih zemljišč predmetno kmetijsko zemljišče, zelo dobro veste, kakšne
               višine zneskov subvencij prejema zakupnik od vašega ministrstva, in veste tudi,
               kakšno škodo bi zaupnik utrpel, če bi izgubil subvencijsko koncesijo.</p>
               <p>Ko se vsakodnevno vozimo mimo teh zemljišč in samega posevka buč, malomaren odnos do
               obdelave in skrbi za pridelek pa je viden na prvi pogled, saj se desetine hektarjev
               nahaja v stanju zaraščenosti s plevelom in tako imenovano lobodo atriplex patula, po
               latinsko, pridelek pa bo zdesetkan in celo uničen.</p>
               <p>Torej, sami prisegate na odgovorno ravnanje in skrb za izkoriščanje najboljših
               kmetijskih zemljišč, saj so le-ta osnovni garant za doseganje prehranske samooskrbe
               in urejanja sistema prehranske verige, ne sankcionirate pa odgovornih zakupnikov, kot
               je ta za predmetno zemljišče, o katerem govoriva...<stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-11.sp113">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp xml:id="SDZ5-Redna-30-2011-07-11.sp114">

               <speaker>MAG. DEJAN ŽIDAN:</speaker>

               <p>Gospod poslanec, dovolite, da vam še enkrat ponudim nekaj, kar sem vam že enkrat
               ponudil, pa ste tako, z levo roko vrgli argumente stran pri neki drugi temi, kjer ste
               tudi neke interese verjetno zastopali.</p>
               <p>Poglejte, dajem vam pobudo: skupaj si oglejva tovrstna zemljišča z dvema ali tremi
               priznanimi strokovnjaki za oceno kmetijskih zemljišč v Sloveniji. To ne bo ogled z
               namenom spreminjanja, nespreminjanja kmetijskih zemljišč, ampak bo kot učna ura za
               vas in za mene. Narediva to in verjamem, da boste tam še nekaj ugotovili: pri teh
               zemljiščih, o katerih se pogovarjamo, je bila narejena komasacija in melioracija.
               Verjamem, da oba izraza dobro poznate.</p>
               <p>Glede tega, kar ste pa zadnje povedali: kadar gre za zakup kmetijskih zemljišč in
               kadar zakupnik kmetijskih zemljišč ne ravna z njimi, kakor je predpisano, seveda
               imajo tisti, ki s tem upravljajo, to je pa Sklad kmetijskih zemljišč, zelo jasno
               nalogo, da zakup prekinejo.</p>
               <p>Če vi poznate konkreten primer, vas samo to prosim, da tudi konkretno javite, ne pa
               na splošno.</p>
            </sp>
            <sp xml:id="SDZ5-Redna-30-2011-07-11.sp115">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate postopkovni predlog gospod Györek?</p>
               <p>Prosim.</p>
            </sp>
            <sp xml:id="SDZ5-Redna-30-2011-07-11.sp116">

               <speaker>MIRAN GYÖREK:</speaker>

               <p>Hvala, gospod predsednik.</p>
               <p>Spoštovani gospod minister, ne mi reči, da ni takšnih primerov, bi pa rad doživel
               oziroma videl enega, ki ste ga sankcionirali. V tem primeru gre za velikega
               zakupnika, saj ima v zakupu 3 tisoč 500 hektarjev zemlje. To znaša milijone
               subvencij. Se pravi, da ni to edini primer.</p>
               <p>Na drugi strani pa bi na nek način radi prisilili in tudi sankcionirali male kmete,
               ki iz obupa opuščajo kmetovanje in posledično prihaja do zaraščanja tisočev hektarjev
               zemljišč...</p>
            </sp>
            <sp xml:id="SDZ5-Redna-30-2011-07-11.sp117">

               <speaker>PREDSEDNIK DR. PAVEL GANTAR:</speaker>

               <p>Brez zamere, gospod Györek, postopkovni predlog je, ne več polemizirati. Prosim.
               Minister ne more odgovarjati. Hvala.</p>
            </sp>
            <sp xml:id="SDZ5-Redna-30-2011-07-11.sp118">

               <speaker>MIRAN GYÖREK:</speaker>

               <p>Gospod predsednik, da utemeljim potrebo za obravnavo. Pri predmetnem zemljišču pa se
               zanemarjajo nujni ukrepi za rešitev Pomurske regije v gospodarskem, socialnem in
               demografskem smislu. Se pravi, ker gre tukaj za širšo problematiko, ne gre tukaj samo
               za nekaj 10 hektarjev zemljišč, ampak gre za nujne posege v ta zemljišča zaradi
               reševanja Pomurske regije, katere situacijo vi sami, minister, zelo dobro poznate, bi
               pričakoval, da se opravi o tem, skladno z našim poslovnikom, razprava in da se na nek
               način revidira tudi Zakon o razvojni podpori Pomurski regiji, da pogledamo, kaj so
               dejanski rezultati tega zakona in kaj bo tudi Zakon o kmetijskih zemljiščih prinesel
               dobrega za našo Pomursko regijo, ki je pa vsekakor večinoma eno veliko kmetijsko
               zemljišče.</p>
               <p>Se pravi, vidi se potreba po eni detajlni obravnavi te problematike, kar se tiče
               kmetijskih zemljišč in kar se tiče rezultatov tega zakona o razvojni podpori, zato
               mislim, da bi bila potrebna razprava o tem v Državnem zboru. Hvala.</p>
            </sp>
            <sp xml:id="SDZ5-Redna-30-2011-07-11.sp119">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Mirana Györeka, da Državni zbor na naslednji seji opravi razpravo
               o odgovoru ministra za kmetijstvo, gozdarstvo in prehrano mag. Dejana Židana na
               njegovo poslansko vprašanje, bo Državni zbor odločil jutri, v torek, 12. julija 2011,
               v okviru glasovanj.</p>
               <p>Mag. Majda Potrata bo postavila poslansko vprašanje ministru za šolstvo in šport dr.
               Igorju Lukšiču.</p>
               <p>Prosim.</p>
            </sp>
            <sp xml:id="SDZ5-Redna-30-2011-07-11.sp120">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospodje ministri, kolegice in
               kolegi!</p>
               <p>Učenke in učenci, dijaki in dijakinje so odšli na počitnice, po veljavnem pravilniku
               o učbeniških skladih pa je potekel tudi rok, do katerega so morale šole javiti
               oziroma evidentirati potrebe po učbenikih za naslednje šolsko leto.</p>
               <p>Kljub temu pa se napetosti v zvezi z učbeniško politiko v javnih medijih še niso
               pomirile. Celo Ustavno sodišče je konec prejšnjega leta dobilo pobudo za presojo
               ustavnosti nekaterih določil pravilnika o učbeniških skladih. Delovno skupino, ki ste
               jo, spoštovani gospod minister dr. Igor Lukšič, imenovali, zasledimo tudi kot predmet
               obravnave različnih člankov. Ta delovna skupina, ki je preučila učbeniško politiko v
               različnih evropskih državah, kaže, da ne ponuja takšnih rešitev, ki bi jih založniki
               radi sprejeli. Nasprotujejo predvsem nekaterim določilom pravilnika in nekaterim
               vašim razmislekom o tem, kako naj bi učbeniški skladi na šolah delovali. Dejstvo je,
               da je iz izposojevalnine, odškodnine in odkupa oblikovan učbeniški sklad, iz katerega
               lahko šole kupujejo učbenike. Težava pa je v tem, da založniki čakajo na možnost
               odkupa tistih učbenikov, ki so jih pripravili na podlagi učnih načrtov, ki jih je,
               nekaj let nazaj že, potrdil Strokovni svet za splošno izobraževanje.</p>
               <p>Zato vas, spoštovani gospod minister, ob tej zelo usmerjeni medijski pozornosti temu
               vprašanju sprašujem:</p>
               <p>Kako v času neugodnih finančnih okoliščin ocenjujete predloge založnikov po odkupu
               učbenikov?</p>
               <p>Kakšen vpliv imajo obstoječe razmere na učbeniškem trgu za kvaliteto izvajanja učnega
               procesa?</p>
               <p>Kako se Ministrstvo za šolstvo in šport vključuje v razpravo s predstavniki
               založnikov, ki ministrstvu očitajo prekinitev dialoga?</p>
               <p>Hvala za odgovor.</p>
            </sp>
            <sp xml:id="SDZ5-Redna-30-2011-07-11.sp121">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, minister za šolstvo in šport dr. Igor Lukšič.</p>
            </sp>
            <sp xml:id="SDZ5-Redna-30-2011-07-11.sp122">

               <speaker>DR. IGOR LUKŠIČ:</speaker>

               <p>Gospod predsednik, hvala lepa za besedo. Poslanki hvala lepa za vprašanje. Gospodje
               kolegi ministri in ministrica in poslanci!</p>
               <p>Ko je Slovenija šla v spremembo kurikuluma in programov v začetku 90. let, je
               spremenila tudi učbeniško politiko. Takrat je imela velike težave z novimi učbeniki
               in takrat so si starši nekako pomagali z organizacijo prenosa učbenikov starih,
               starejših generacij na novejše in politika se je trudila, da bi nekako zainteresirala
               založnike, da bi ponujali učbenike, nove, primerne predvsem za novi kurikulum.
               Založniki so postopno zagradili to zgodbo in se organizirali in prispevali k temu, da
               imamo na Slovenskem sorazmerno dobre učbenike. Nekateri dobivajo celo nagrade. Imamo
               tudi solidne delovne zvezke.</p>
               <p>Ker so bile cene učbenikov previsoke, tam v 1994, 1995, so se šole začele odločati za
               učbeniške sklade. Leta 1996 so učbeniški skladi prišli v zakon o financiranju vzgoje
               in izobraževanja in od takrat naprej so zakonska postavka. Kaj to pomeni? To pomeni,
               da šola kupi učbenik oziroma s sredstvi, ki so zbrana, kot je gospa poslanka
               povedala, od staršev z obrabnino, potem je še država nekaj dala zraven in ta učbenik
               je vsako leto na uporabo generacijam, ki prihajajo. Bil je nek dogovor, neka raba, da
               se ta učbenik praviloma iztroši po treh letih. Nekateri so pač lahko zdržali dlje.
               Seveda je to založnike motilo, da ni vsaka generacija kupovala učbenike, ampak so
               bili ti učbeniki v skladu, ki so bili vsaj tri leta na razpolago. Založniki so
               ocenili, da gre tukaj za kršenje avtorskega prava, predvsem je šlo za zmanjšanje
               profita za približno eno tretjino, ko je učbenik samo eno leto v rabi. Z reformo
               osemletke v devetletko se je dalo na hitro ta primanjkljaj dobiti s tem, da se je
               samo učbenikom napisalo spredaj namesto 8 9, pa je bi za 9. razred, namesto 7 8 in je
               bil za 8. razred, ki je bil prej za 7. in tako naprej. Skratka, z minimalnimi
               korekturami se je dalo prinesti neke razlike noter.</p>
               <p>So pa že takrat poskušali z vsemi pravnimi sredstvi spodbijati ta člen v zakonu in
               potem tudi vrsto členov v pravilnikih. Torej ta, kot nekateri celo imenujejo, vojna
               ali nesporazum, za katerega se zdi, kot da je nastopil s tem ministrom, traja že od
               leta 1996 in se je v različnih obdobjih različno intenziviral. V prejšnjem mandatu je
               pod pritiski v tej zgodbi minister Zver odločil, da delovne zvezke strokovni svet več
               ne potrjuje, kar pomeni, da delovni zvezki niso več obvezno gradivo tako kot
               učbeniki, torej učitelju ni treba, da jih predpisuje. Takrat so založniki mislili, da
               bodo delovni zvezki izpadli iz šolskih programov in so leta 2006 protestirali "na
               mrtvo", podobno kot zdaj, povabili celo ljudi iz tujine, da so razlagali, kako država
               uničuje trg založnikom. No, pokazalo se je, da je število delovno zvezkov celo
               naraslo. Ampak zdaj cena delovnih zvezkov ne more več rasti, vsi delovni zvezki za
               skoraj vse predmete so že v igri. To, kar so delali založniki zdaj zadnja leta, je
               to, da so vsako leto prišli pri predmetih – recimo, če vam povem za prvi razred
               osnovne šole. V prvem razredu osnovne šole otroci še ne znajo brati, učbenikov za
               matematiko je bilo leta 2006 8, leta 2011 je bilo potrjenih 18 – delovnih zvezkov,
               pardon. Kaj to pomeni? To pomeni, da se da priti z novim delovnim zvezkom samo, če
               imaš novo ceno oziroma novo ceno pripelješ lahko, če imaš nov delovni zvezek in tako
               naprej. Skratka, tu gre za eno... <stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-11.sp123">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod minister.</p>
               <p>Želite dopolnitev odgovora?</p>
               <p>Prosim, mag. Majda Potrata.</p>
            </sp>
            <sp xml:id="SDZ5-Redna-30-2011-07-11.sp124">

               <speaker>MAG. MAJDA POTRATA:</speaker>

               <p>Hvala lepa, gospod minister, za ta del odgovora.</p>
               <p>Saj ob koncu ste začeli razlagati temeljni problem, ki je ob učbeniških skladih. Če
               odmislimo to, da je izposojevalnina, ki sme doseči največ eno tretjino nakupne cene
               učbenika, tista, za katero je lahko učenec iz socialno manj spodbudnega okolja celo
               oproščen plačila, dostopnost učbenikov ne bi smela biti problem. Res pa je, da so
               založniki v tistem času, v katerem so delovni zvezki v prejšnjem mandatu iz sistema
               potrjevanja izpadli, ponudili obliko hibridnega učbenika, kar pomeni učbenik in
               delovni zvezek v eni knjigi. To pa lahko pomeni, da so ravno tisti otroci in
               mladostniki, ki so odvisni od izposojevanja iz učbeniškega sklada, prikrajšani za
               neizpolnjene delovne zvezke oziroma tisti del v učbeniku, ki ga predstavlja delovni
               zvezek. To zame ni edini problem, ki je v zvezi z učbeniškimi skladi. Pokazalo se je
               tudi, da je konkurenca med založniki prinesla vsebinski napredek pri učbenikih,
               hkrati pa povzročila tudi številne druge pomisleke. Spomnimo se samo razprav o
               pretežkih šolskih torbah in še bi lahko naštevala, kaj vse se je ob tem pojavilo.
               Dejstvo pa je, da je težko pričakovati, da se bodo založniki odrekli delu dohodka, ki
               ga konkurenca na učbeniškem trgu predstavlja. Zato me ne presenečajo takšni naslovi,
               kot je ta: Med pravilniki in pogoltnostjo, kjer celo upravniki ali skrbniki
               učbeniškega sklada postajajo lahko predmet obravnave, meneč, da se učbeniški skladi
               preveč bogatijo. Hvala tudi za... <stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-11.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister, boste dopolnili odgovor?</p>
            </sp>
            <sp xml:id="SDZ5-Redna-30-2011-07-11.sp126">

               <speaker>DR. IGOR LUKŠIČ:</speaker>

               <p>Hvala, podpredsednik.</p>
               <p>Hvala tudi za ta dodatek. Rad bi odgovoril še na tisti prvi del glede diskusije.
               Minister, se pravi takoj, ko sem prišel februarja 2009, sem imenoval delovno skupino
               med založniki in ministrstvom, sestala se je enkrat. Takrat so bili predstavniki
               ministrstva vsi zgroženi, na kakšen način založniki nastopajo in potem smo to skupino
               reformirali, prosili, da se založniki združijo pri Gospodarski zbornici, da se
               organizirajo in nastopajo skupno. Vidite, da tudi zdaj, ko so "kakor" organizirani
               skupaj, nastopajo vsak posebej, plus še skupaj, tako da poskušajo doseči čim večji
               učinek na javnost. Skratka, ta skupina še zmeraj deluje, samo tisto, s čimer ima
               opravka, je naslednje: država da na leto 3 milijone evrov, starši dajo na leto za
               delovne zvezke 17 milijonov evrov, približno. To je 20 milijonov evrov. Učbenik na
               klop in delovni zvezek na klop bi stalo dodatnih 25 milijonov evrov. Pazite, sedaj je
               predlog založnikov naslednji: če bi in učbeniki in delovni zvezek na klop prišla, bi
               bila cena potem pol manjša, se pravi 20 milijonov. Toliko, kot je zdaj. Kaj bi oni
               naredili tukaj: ukinili delovne zvezke pa učbenik na klop. Skratka, ne starši ne
               država z njihovim predlogom ne dobi nič, oni pa dobijo boljša izhodišča, ker potem
               lahko mirno držijo ceno učbenikov ali pa karkoli bi sproducirali vsako leto. Tukaj pa
               imajo starši možnost, da vplivajo na ceno učbenikov itn.</p>
               <p>Skratka, dialog ni prekinjen, dialog teče, jaz bom zdaj po pogovoru s starši, ki so
               sedaj oblikovali nacionalno zvezo zvez, nacionalno zvezo društev staršev, ki bi radi
               tudi prišli v ta dialog, se pravi, oni pravijo, da ni to debata samo med založniki in
               državo, da je to tudi nekaj, kar zadeva njih, torej bomo dali tudi starše noter, bomo
               dali zraven ravnatelje, predstavnike učiteljev in predstavnike piscev učbenikov. Se
               pravi, da bodo vse skupine, ki imajo interes, vezan na učbenike, lahko bile zraven in
               da to ne bo šlo samo na neko napol lobistično organizacijo, kjer lahko založniki
               pritiskajo neposredno na ministrstvo po lastni volji.</p>
               <p>Mislim, da ta očitek enostavno ni korekten, da ministrstvo ni dialoško. Je. Je pa
               res, da gre za "obed" 20 milijonov dodatnih sredstev, za kar pa seveda ni problema
               iti potem na razne agencije, ki ti dvakrat na teden delajo tiskovno konferenco in
               pritiskajo na ministra... <stage>/znak za konec razprave/</stage>.</p>
               <p>Kot sem vam povedal, ne gre za ministra. To je zadeva iz leta 1996, učbeniški sklad,
               in to je neka dobra rešitev, ki jo ima ta država, ki je prestala že tudi vrsto
               različnih vlad... <stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-11.sp127">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister.</p>
               <p>Gospod Danijel Krivec bo postavil poslansko vprašanje ministru za šolstvo in šport
               dr. Igorju Lukšiču.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp128">

               <speaker>DANIJEL KRIVEC:</speaker>

               <p>Hvala za besedo. Spoštovani podpredsednik, spoštovana ministrica, ministri, kolegice
               in kolegi!</p>
               <p>Bil sem prepričan, da tega poslanskega vprašanja ne bo več treba postavljati, vendar
               glede na zadnji sklep, ki je bil sprejet na Odboru za kulturo, šolstvo, šport in
               mladino, ne morem mimo tega dejstva. Sprejet je bil namreč sklep, da se je odbor
               seznanil z informacijo Ministrstva za šolstvo in šport, o upravičenosti uvedbe
               enotnega termina zimskih šolskih počitnic za leto 2010 in 2011. V gradivu, ki je bilo
               obravnavano na tem odboru, pa je naslov Postopek sprejema pravilnika o spremembah
               pravilnika o šolskem koledarju za osnovne in srednje šole. Zakaj to navajam? Zato,
               ker se je v poročilu, ki ga je podal gospod Boris Črnilec na tem odboru, skliceval na
               dve raziskavi, ki jih je opravila Ninamedia na temo preživljanja zimskih šolskih
               počitnic kot osnovo za ohranjanje enotnega termina tudi v letu 2011, kar je po mojem
               mnenju v nasprotju s tem, kar smo sprejemali na skupnih sejah obeh odborov, tako
               Odbora za ministrstvo za šolstvo kot Odbora za gospodarstvo, kjer je bil jasen sklep,
               da odbora predlagata obema ministrstvoma, da opravita evalvacijo učinkov enotnih
               zimskih počitnic in da se na podlagi le-te v skladu s predvidenimi postopki sprejme
               odločitev o morebitnih spremembah itn.</p>
               <p>V tem gradivu, ki je bilo posredovano na Odbor za šolstvo in šport, nikjer nisem
               zasledil ničesar o tej komisiji, ki je bila ustanovljena s strani Ministrstva za
               šolstvo in šport, ki naj bi tudi podala neka priporočila, smernice za nadaljnje
               ukrepanje. V tem gradivu, ki je bilo posredovano, se tudi jasno govori o tem, da je
               Ministrstvo za šolstvo in šport skozi proces spreminjanja pravilnika o šolskem
               koledarju vseskozi zagovarjalo večinsko stališče staršev, šole, učiteljev,
               ravnateljev in stroke, kar je seveda sprejemljivo, vendar je treba v tej državi
               verjetno gledati na celo sliko. Je pa tudi stavek "starši so na srečanjih na
               ministrstvu...", se pravi, ni res, da je ministrstvo ob srečanjih po šolah hodilo in
               dobilo to pobudo, ampak jasno piše stavek iz gradiva, ki ga ministrstvo daje, "starši
               so na srečanjih na ministrstvu izrazili željo po enotnih zimskih počitnicah" in tako
               naprej. Moti me tudi članek, ki je bil na osnovi tega gradiva posredovan in pravi, da
               enotne zimske počitnice niso bile škodljive. V nadaljevanju tudi gospod minister
               razlaga, da ni mogoče priti do določenih podatkov, ki so vsem na voljo.</p>
               <p>Zato ministra sprašujem:</p>
               <p>Na podlagi katerih podatkov se je ponovno odločil, da ostanejo počitnice enotne,
               čeprav je bilo napovedano tudi s strani predsednika Vlade, da se bo to korektno
               obdelalo in na osnovi tega tudi odločilo?</p>
            </sp>
            <sp xml:id="SDZ5-Redna-30-2011-07-11.sp129">

               <speaker>PODPREDSEDNIK MIRAN POTRČ:</speaker>

               <p>Izvolite besedo, gospod minister.</p>
            </sp>
            <sp xml:id="SDZ5-Redna-30-2011-07-11.sp130">

               <speaker>DR. IGOR LUKŠIČ:</speaker>

               <p>Hvala, gospod podpredsednik.</p>
               <p>Hvala gospodu Krivcu za vprašanje. Moram reči, da z njim delim to stališče o
               potrebnosti tega vprašanja. Namreč, potem ko smo odgovarjali na to vprašanje, preden
               je prišlo do teh enotnih počitnic julija lani dvakrat, potem ministrica za
               gospodarstvo v septembru, pa potem smo imeli dva sestanka odborov in smo razčiščevali
               te zadeve. Se pravi, vse pred počitnicami. Potem ko so bile enotne počitnice in ko
               smo ugotovili, da se vsi ti strahovi niso potrdili, se pravi, ni bilo gneče na
               cestah, ni bilo gneče na smučiščih, ni bilo 15 milijonov izgube – o izgubi se je
               namreč govorilo –, ni bilo nekega dodatnega odliva slovenskih turistov v tujino. Mi
               smo naredili ankete in smo ugotovili, da je po enih podatkih, kot sem jaz videl, 5 %
               slovenskih smučarjev šlo smučat v tujino leta 1980 in leta 2011. Dve analizi sta bili
               narejeni, januarja in februarja, obe sta kazali isti odstotek, tam okoli 4 %. Videli
               smo, da gneče ni bilo, ker kot veste, so vsi mediji čakali, da bi pokazali, kako je
               gneča, ni bilo nesreč.</p>
               <p>Jaz sem oblikoval, tako kot sem že rekel v odgovoru na poslansko vprašanje in potem
               na vseh drugih petih priložnostih, kjer sem lahko o tem govoril, da se bomo temu
               vprašanju posvetili; oblikovali smo skupino za zbiranje podatkov, v njej so bili
               predstavniki turističnih organizacij in so imeli vse možnosti, da dajo vse relevantne
               podatke, ki so na voljo. Dali so vse relevantne podatke in kaj smo ugotovili? V prvem
               tromesečju je panoga turizem za 7 % dvignila svoj dohodek. Ena od najbolj
               propulzivnih panog. Nekateri so takrat še vedno trdili, da so to blazni odhodki. Na
               neki fakulteti so celo ugotovili, da bo ves slovenski turizem nastradal zaradi
               tega.</p>
               <p>Sam sem najprej pozval ali pa prosil Gospodarsko zbornico, ki je najbolj pristojna za
               to, da ugotovi, kako in če imajo metodologijo za prenos dohodkov med posameznimi
               panogami in se do danes niso odzvali. Podobno sem prosil za analize, detajlne
               analize, kaj se zgodi v tem tednu počitnic z odhodki gospodinjstev, se pravi, kam
               gredo, kam so šli. Odzvali so se trije predstavniki inštitutov in Ekonomske
               fakultete. Po eno uro smo razpravljali o tem, na kakšen način bi se sploh dalo to
               izmeriti, da bi lahko videli, kaj se dogaja s tem prelivanjem dohodkov. Se pravi, ali
               so ljudje ta denar nesli, recimo, v terme, ali so ga nesli ven kot turisti, ki gredo
               v času zimskih počitnic v toplejše kraje, ali gredo v tujino ali kakor koli.
               Ugotovili smo, da se glede na podatke, ki jih imajo slovenski viri na razpolago in
               tudi ekonomski inštituti, tega ne da ugotoviti. Ampak kljub temu vi veste, še zmeraj
               so trdili in vem, da tukaj bodo kakšni poslanci še zmeraj trdili, da je šlo, ker oni
               vedo, kako je do tega prišlo; ti kolegi pa so rekli, da se tega ne da ugotoviti,
               razen z raziskavo, vredno tam od 100 do 150 tisoč evrov, s katero bi šli globalno,
               globinsko na nek vzorec in tako naprej. Skratka, za ta sredstva bi se z neko
               poglobljeno raziskavo to dalo ugotoviti.</p>
               <p>In zdaj, jaz sem se zavezal in tudi veste, da je predsednik Vlade celo dvakrat javno
               rekel, da bo vztrajal na tem, da se preverijo vsa dejstva. In mi smo preverili vsa
               dostopna dejstva in ugotovili, da nobeno od teh dejstev ne govori proti temu, da bi
               ne ostali pri lani sprejeti odločitvi. Hvala.</p>
            </sp>
            <sp xml:id="SDZ5-Redna-30-2011-07-11.sp131">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Krivec, izvolite besedo za dopolnitev odgovora.</p>
            </sp>
            <sp xml:id="SDZ5-Redna-30-2011-07-11.sp132">

               <speaker>DANIJEL KRIVEC:</speaker>

               <p>Hvala za ta odgovor in za eno veliko sprenevedanje o nekih študijah in ne vem, čem
               še, kajti sklep na obeh odborih je bil jasen, da se ocenijo rezultati in ti rezultati
               so merljivi, ker jih lahko skozi statistiko pridobimo.</p>
               <p>Sprašujem pa tudi:</p>
               <p>Kje so zapisniki te medresorske skupine, ki je bila s sklepom obeh odborov
               ustanovljena?</p>
               <p>Pa bi vprašal ministra, kajti jaz imam informacijo, da je na tej komisiji bilo
               glasovanje o tem, kakšni so ti ukrepi oziroma kaj je pomenila ta sprememba. Po mojih
               podatkih je bilo 6 : 1 v primeru glasovanja, kjer je bil predlog Ministrstva za
               šolstvo in šport, da ponovno spremeni čas in da se ponovno uvedeta dva termina. Se
               pravi, da je bila komisija več ali manj enotna na osnovi podatkov, ki so jih zbrali,
               da je to dejansko vplivalo.</p>
               <p>Tudi vaš komentar v Dnevniku, da ni bilo nobenega vpliva na turizem in tako naprej –
               sploh ni res! Podatek je jasen in tukaj mi iz turističnega gospodarstva jasno
               pravijo, da je to z vaše strani zavajajoče in žaljivo, še posebej ob dejstvu, da ste
               vi izjavili, da boste upoštevali le uradne podatke SURS-a, na koncu pa državni
               sekretar govori o dveh anketah Ninamedie, ki je podlaga za odločitev, da se počitnice
               podaljšajo. Tudi s strani slovenskih naravnih zdravilišč pravijo, da je komentar v
               članku čista laž, da izgube v gospodarstvu niso nastale, to vi v Dnevniku
               komentirate.</p>
               <p>Tako mene res zanima:</p>
               <p>Kako to, da se zapisniki oziroma vsaj podatki s strani te evalvacijske skupine, ki
               ste jo vi imenovali, ne pojavijo v nobenih dokumentih? Kajti to je bila na nek način
               zahteva dveh odborov, da se na osnovi teh relevantnih podatkov, ki bodo zbrani po
               koncu tega prvega obdobja, ko so združene počitnice, uporabi za izhodišče za
               odločanje. Tega Odbor za šolstvo in šport ni imel na mizi, Odbor za gospodarstvo pa
               tudi še tega ni videl – se opravičujem za kulturo, šolstvo...</p>
            </sp>
            <sp xml:id="SDZ5-Redna-30-2011-07-11.sp133">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister Lukšič bo dopolnil svoj odgovor.</p>
            </sp>
            <sp xml:id="SDZ5-Redna-30-2011-07-11.sp134">

               <speaker>DR. IGOR LUKŠIČ:</speaker>

               <p>Hvala.</p>
               <p>Poglejte, ni bila ustanovljena medresorska skupina, ampak je bila ustanovljena
               skupina za zbiranje podatkov, ki jo je ustanovil minister. Kaj je ustanavljal odbor,
               o tem ne vem nič, ker to ni moja pristojnost. Pristojnost tega odbora je bila, ne da
               na koncu glasuje o tem, kaj si o stvari mislijo, ampak da zbere vse relevantne
               podatke. Torej, če je kdo tam glasoval, lahko dviguje roke, ampak to ni bila njegova
               pristojnost.</p>
               <p>Mi smo zbrali vse podatke, ki so bili na razpolago. Vse! In smo jih večkrat pozvali,
               ampak veste, kako je, niso vsi zainteresirani, da pokažejo vse podatke, ker imajo
               težave. Recimo, smučišče Kanin je imel 5 % večji promet in dohodek kot lani. Težave
               so imeli samo na kakšnem od smučišč. Ampak, zakaj? Veste, zakaj? Zaradi tega, ker
               niso sprejeli, da počitnice ne bodo razdvojene. Recimo, nekateri hoteli še zmeraj
               tistega tedna, za katerega je bilo jasno, da ne bo slovenskih turistov, niso
               prodajali na tujem trgu, ampak so ga hranili do konca.</p>
               <p>Tisto, kar je največji problem, dobil sem se s precej direktorji na to temo in sem
               jih prosil, naj naredijo kaj za to, da bodo naši otroci preživljali cele tedne šole v
               naravi, ko se učijo smučati, v Sloveniji, in ne bodo hodili na petletne pogodbe v
               tujino, zlasti v Avstrijo, kjer jim ponujajo boljše pogoje za manj denarja. Naj
               naredijo kaj za to in bodo imeli pokrito celo sezono. Veste, kaj naredi šolski sistem
               za slovensko smučarijo? V programu je, da naj bi se vsak otrok naučil smučanja. To je
               največja dolgoročna naložba v slovensko smučarijo. Mi delamo smučarje. Da ne govorimo
               o drugih segmentih, kaj delamo za slovenski turizem znotraj tega. Recimo to, kar sem
               tudi že večkrat povedal, Pokljuka, država je dala več kot 2 milijona evrov za to, da
               imamo Pokljuko. In ta običaj, ki ga sedaj zaznavamo zadnje čase, recimo, da ljudje ne
               gredo toliko množično več na klasično smučanje, ampak gredo čedalje več v smučarske
               teke, kar se je tudi pokazalo: Pokljuka je bila vseskozi polna. Torej, tudi ta premik
               v rekreativnih navadah ljudi se je zgodil v tem času. Pa seveda tisto, kar je zelo
               pomembno: zgodila se je kriza in veste, da smučanje je bistveno dražje v primerjavi z
               drugimi rekreativnimi dejavnostmi. Hvala.</p>
            </sp>
            <sp xml:id="SDZ5-Redna-30-2011-07-11.sp135">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Danijel Krivec želi dati predlog.</p>
            </sp>
            <sp xml:id="SDZ5-Redna-30-2011-07-11.sp136">

               <speaker>DANIJEL KRIVEC:</speaker>

               <p>Predlagam, da se o odgovoru ministra na naslednji seji opravi razprava.</p>
               <p>Bi pa vseeno ministra opozoril na njegova gradiva, ki so bila podana. Sklicujejo se
               na ankete, ki so bile opravljene leta 1980 in ankete 2011, in zaključujejo:" Na
               ministrstvu za šolstvo in šport vlada prepričanje, da bodo vse nadaljnje raziskave in
               analize, tako kot že opravljene, pokazale, kar kažejo preliminarni rezultati..." In
               tako naprej. Se pravi, ni govora o tem, da so bili zbrani podatki, ampak se govori o
               nekih analizah in o anketah, kar je tudi sekretar povedal.</p>
               <p>Prebral pa bom tudi zapisnik evalvacijske skupine oziroma sklep, ki so ga oni
               sprejeli: "Evalvacijska skupina glede na vse zbrane podatke predlaga pristojnemu
               ministru, da v pravilnik uvede celo tritedenske termine zimskih počitnic." To je bil
               predlog. In naprej navajajo: "Ministrstvo tega sklepa ni navedlo v zapisnik, niti ga
               ni upoštevalo pri izdelavi mnenja. Celotna komisija je mnenja, da je Ministrstvo za
               šolstvo in šport člane komisije zlorabilo za legitimacijo svojih stališč, dejansko pa
               njenih vsebinskih in proceduralnih stališč ni upoštevalo..." In tako naprej.</p>
               <p>Zaradi vseh teh navedb, zavajanj, ki jih minister daje ves čas, in očitno bo prevzel
               tudi Ministrstvo za gospodarstvo, ker tudi to najbolj obvlada, in razmišlja pri
               zimskih počitnicah samo o smučanju, pozabi pa na zdravilišča in vse ostalo, kjer si
               lahko podatke sam poišče, če jih ta skupina ni zadosti dobro zbrala, in bi verjetno
               ugotovil, da se je v tem primeru naredila gospodarska škoda, podatki so relevantni,
               imam jih zbrane s strani teh institucij, verjetno ste jih tudi vi videli. Ampak vi
               vztrajate na anketah Ninamedie in anketah iz leta 1980, pa še na kakšni drugi.</p>
               <p>Trdite, da je to irelevantno vprašanje, zato zahtevam, da se o tem opravi razprava.
               Hvala lepa.</p>
            </sp>
            <sp xml:id="SDZ5-Redna-30-2011-07-11.sp137">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>O vašem predlogu, gospod Krivec, da razpravljamo o odgovoru ministra Lukšiča, bomo
               odločali jutri v teku glasovanj.</p>
               <p>Besedo ima gospod Franc Jurša, ki bo postavil poslansko vprašanje ministru za
               kmetijstvo, gozdarstvo in prehrano mag. Dejanu Židanu.</p>
            </sp>
            <sp xml:id="SDZ5-Redna-30-2011-07-11.sp138">

               <speaker>FRANC JURŠA:</speaker>

               <p>Hvala lepa za besedo, gospod podpredsednik. Lep pozdrav ministrom, kolegom in
               kolegicam!</p>
               <p>Spoštovani minister, na podlagi 14. člena Zakona o Skladu kmetijskih zemljišč in
               gozdov naj bi se vsa zemljišča, kmetije in gozdovi v družbeni lastnini prenesla v
               upravljanje na Sklad kmetijskih zemljišč in gozdov. V nadaljevanju bom sicer
               predstavil problematiko lovske družine iz mojega okolja, iz Ljutomera, vendar se z
               enakimi problemi srečujejo mnoge družine na celotnem območju Slovenije.</p>
               <p>Lovska družina Ljutomer bi marca 2011 morala na Sklad kmetijskih zemljišč in gozdov
               takoj prenesti 14 zemljišč v obsegu 64 tisoč 707 kvadratnih metrov, na 16 zemljiščih
               v velikosti 58 tisoč 220 kvadratnih metrov pa še potekajo geodetski postopki. Večina
               teh lovskih zemljišč je Lovska družina Ljutomer kupila, za ostale ji je podeljena
               koncesija za upravljanje. Seveda se pričakuje, da bo po prenosu zemljišč lovska
               družina plačevala skladu tudi najemnino, to pa je za lovske družine finančno zelo
               obremenilno, sploh če upoštevamo, da že sedaj plačujejo koncesijo, obenem pa jih
               finančno obremenjuje tudi škoda, ki jo na posevkih in v vinogradih povzroča divjad,
               zato se bojijo, da ne bodo zmogli pokriti vseh finančnih obveznosti, ki se jim nalaga
               v prihodnosti. Glede na to, da gre za lovsko družino, ki je v Sloveniji vodilna po
               staležu male divjadi, naravnega zajca, fazana, so za njih pomembna zemljišča
               bistvenega pomena, saj se na njih nahajajo krmne njive, ki so ustrezno urejene, da
               ima divjad dovolj hrane in seveda tudi kritja.</p>
               <p>V Lovski družini Ljutomer seveda niso podpisali pogodbe s Skladom kmetijskih zemljišč
               in gozdov, s katero bi zemljišča prenesli v upravljanje in razpolaganje sklada, zato
               se bodo o tej temi pogovarjali na sodišču.</p>
               <p>Ker gre za problematiko širšega pomena, vas, gospod minister, sprašujem:</p>
               <p>S kakšnimi ukrepi bo vaše ministrstvo zagotovilo nemoteno izvajanje zakona na način,
               da bodo lovske družine zmogle dodatno finančno breme, ki ga predstavljajo najemnine
               za zemljišča, ki so bila konec koncev vsa ta leta pod njihovim upravljanjem oziroma
               celo v njihovi lasti?</p>
               <p>Ali na ministrstvu mogoče razmišljate v smeri, da bi se za lovske družine in podobne
               nevladne organizacije poiskala rešitev, ki ne bo šla na račun dodatne finančne
               obremenitve teh organizacij in bo obenem omogočalo ločitev lastninske pravice?</p>
            </sp>
            <sp xml:id="SDZ5-Redna-30-2011-07-11.sp139">

               <speaker>PODPREDSEDNIK MIRAN POTRČ:</speaker>

               <p>Na vprašanje poslanca Jurše bo odgovoril minister za kmetijstvo, gozdarstvo in
               prehrano mag. Dejan Židan.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp140">

               <speaker>MAG. DEJAN ŽIDAN:</speaker>

               <p>Spoštovani predsedujoči, spoštovani poslanec, poslanke in poslanci!</p>
               <p>Zelo korektno ste, gospod poslanec, našteli postopek, ki ga opredeljuje Zakon o
               Skladu kmetijskih zemljišč, ki je tak, kot je, in boste razumeli, da je moj odgovor
               lahko samo zakonit; torej tak, kot ga tudi zakon nalaga.</p>
               <p>Po tem zakonu, po 14. členu se vpis družbene lastnine v zemljiški knjigi na 11. 3.
               1993 ter namenska raba kmetijskega zemljišča potem zgodi, da se način, kako je Lovska
               družina Ljutomer pridobila zemljišča, odplačano, neodplačno, in so bila na dan 11. 3.
               1993 v zemljiški knjigi vpisana kot družbena lastnina, pri prenosu na Republiko
               Slovenijo to enostavno ni pomembno. Torej ugotovitev, da je v konkretnem primeru
               lovska družina v preteklosti predmetna zemljišča odkupila, je ne odveže njene
               obveznosti, da mora ta zemljišča prenesti na Republiko Slovenijo in v upravljanje
               sklada. Če ni sporazuma, je pa Republika Slovenija dolžna, da do prenosa pride po
               sodni poti, kar ste sedaj, gospod poslanec, omenili, da se očitno dogaja.</p>
               <p>Tisto, kar je treba povedati, pa je. Po vpisu lastninske pravice na predmetnih
               kmetijskih zemljiščih je mogoča sklenitev neposredne zakupne pogodbe brez javne
               objave ponudbe, to je v skladu z zakonom, in hkrati, tisto, kar je pomembno, da se
               kupnina za zemljišča, ki so bila prenesena, upošteva kot pobot pri zakupnini. Ta
               pobot traja, dokler se vrednost kupnine ne spravi na številko nič. Taka je trenutna
               zakonodaja. Trenutna zakonodaja ne predvideva drugačne obravnave lovske družine.
               Hvala.</p>
            </sp>
            <sp xml:id="SDZ5-Redna-30-2011-07-11.sp141">

               <speaker>PODPREDSEDNIK MIRAN POTRČ:</speaker>

               <p> Gospod Jurša, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp142">

               <speaker>FRANC JURŠA:</speaker>

               <p>Hvala lepa, gospod minister za odgovor, s katerim ne morem biti zadovoljen.</p>
               <p>Sprašujem vas, da ste vi lastnik in da vam država nacionalizira vaše premoženje:</p>
               <p>Kako bi o tem razmišljali? Ali razmišljate mogoče v smeri, da bomo spremenili Zakon o
               Skladu kmetijskih zemljišč in gozdov in seveda lovskim družinam pustili njihovo
               premoženje v lasti? Veste, z odplačevanjem najemnine s prisilno prodajo zemljišča
               skladu se tako verjetno vi kot tudi jaz ne bi strinjala, če bi bila lastnika
               zemljišč. Mislim, da je to velika krivica in da je še čas v tem mandatu, da še mogoče
               naredite korak tudi na tem področju.</p>
               <p>Zanima me:</p>
               <p>Ali ste pripravljeni kaj takega storiti?</p>
            </sp>
            <sp xml:id="SDZ5-Redna-30-2011-07-11.sp143">

               <speaker>PODPREDSEDNIK MIRAN POTRČ:</speaker>

               <p> Hvala lepa.</p>
               <p>Gospod minister Dejan Židan bo dal dopolnilni odgovor.</p>
            </sp>
            <sp xml:id="SDZ5-Redna-30-2011-07-11.sp144">

               <speaker>MAG. DEJAN ŽIDAN:</speaker>

               <p>Spoštovani gospod poslanec, z vami se strinjam, da četudi je bila v preteklosti s
               kakršno koli zakonodajo komur koli narejena krivica, nas ne odveže dolžnosti, da
               potem skušamo to krivico tudi odpraviti. Tako vam dajem pobudo, da pridete s
               predstavniki lovskih družin do mene, da skupaj s strokovnimi službami pogledamo, ali
               obstaja že znotraj zakona kakršna koli možnost, da se v bistvu omogoči življenje
               lovskih družin tudi naprej, ali da vidimo, če stroka mogoče ocenjuje, da je tudi
               potrebno kakšno spremembo zakona pripraviti. Hvala.</p>
            </sp>
            <sp xml:id="SDZ5-Redna-30-2011-07-11.sp145">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Poslanec Branko Marinič bo postavil poslansko vprašanje ministru za promet dr.
               Patricku Vlačiču.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp146">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj!</p>
               <p>Da je turistična sezona, se v Republiki Sloveniji pozna tudi na slovenskih avtocestah
               in državnih cestah.</p>
               <p>Ministra za promet, gospoda Vlačiča sprašujem:</p>
               <p>Ali so pristojni v Republiki Sloveniji storili vse potrebno, da bi se predvsem
               turisti, ki zgolj tranzitirajo Slovenijo, počutili dobro?</p>
               <p>Priča smo nekaterim nepotrebnim zastojem, za katere objektivno odgovornost mora
               prevzeti vaše ministrstvo. Predvsem gre za ustvarjanje dolgih kolon na tistih odsekih
               avtocest, ki niso dokončani, kljub temu da je Državni zbor sprejel tisto, kar je v
               njegovi pristojnosti, a kljub temu do realizacije ni prišlo oziroma dobiš občutek,
               kot da se nekatere stvari namenoma zavlačujejo oziroma se ne zgodijo. Tako smo priča
               ustvarjanju kolon tam, kjer so od spomladi leta 2008 še vedno nepotrebne utice, ki so
               izgubile svoj namen ob uveljavitvi tako imenovanih cestninskih nalepk, ko ni treba
               plačevati cestnine po prejšnjem klasičnem sistemu.</p>
               <p>Priča smo številnim nezadovoljnim turistom, ki v koloni čakajo na avtocestnem odseku
               od Draženca do Slivnice oziroma Slivnica–Gruškovje na prehod meje tudi več kot 8 ur.
               Gre za nezaslišano dejanje, ki mu ministrstvo ni pravočasno prisluhnilo, kajti gre
               tudi za ogrožanje varnosti ljudi, ki morajo prečkati ceste, kjer so praktično kolone
               nepretrgane 10 in več kilometrov.</p>
               <p>Spoštovani minister, sprašujem vas:</p>
               <p>Kaj ste storili oziroma katere ukrepe je ministrstvo sprejelo za izboljšanje tega
               stanja?</p>
               <p>Sprašujem vas tudi:</p>
               <p>Koliko iz naslova poroštva, ki ga je Državni zbor sprejel v decembru leta 2010 v
               višini 298 milijonov, ste uporabili prav za te namene za izboljšanje stanja na
               cestah?</p>
            </sp>
            <sp xml:id="SDZ5-Redna-30-2011-07-11.sp147">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Na vprašanje bo odgovoril minister za promet dr. Patrick Vlačič.</p>
            </sp>
            <sp xml:id="SDZ5-Redna-30-2011-07-11.sp148">

               <speaker>DR. PATRICK VLAČIČ:</speaker>

               <p>Hvala, predsedujoči.</p>
               <p>Najprej, prometne obremenitve predvsem tranzitnih cest – ta je ena izmed takšnih, ki
               ste jo na koncu omenjali, ker je tranzitna cesta, ki večinoma niti ne služi toliko
               mobilnosti naših prebivalcev, ampak mobilnosti prebivalcev iz centralne Evrope proti
               Hrvaški – v turistični sezoni dejansko predstavljajo veliko povečanje prometa,
               predstavljajo zgostitve in povzročajo tudi zastoje. Cestni odseki, križišča, se
               namreč tako pri nas kot tudi v Evropi ne dimenzionirajo na konične prometne
               obremenitve, ampak na povprečne prometne obremenitve z upoštevanjem planske dobe 20
               let. Te konične so lahko dnevne, ob določenih urah, lahko so sezonske in ta
               avtocestni odsek je takšen, da ima te hude konične obremenitve. Tega se zavedamo.
               Tako je bil v letu 2010 povprečni letni dnevni promet na avtocesti med Mariborom in
               Ptujem 16 tisoč vozil, kar moram povedati, da ni prav zelo veliko, to morate vedeti.
               Medtem ko znaša največja obremenitev, zabeležena je bila v soboto 31. 7. 2010 33
               tisoč 768 vozil, to pa je že precej velika obremenitev, seveda za navadno cesto,
               avtocesta mora takšno obremenitev z lahkoto prenesti.</p>
               <p>Takšna občasna povečanja prometa so v večini Evropskih držav, preko ali znotraj
               katerih potekajo ceste do pomembnih turističnih ciljev, in so razlog za zastoje. Ker
               mi ne moremo zgraditi avtoceste takšne, da bi ob vseh mogočih situacijah bile
               popolnoma prepustne, ker bi bilo to enostavno predrago.,Tega si ne moremo privoščiti.
               Tam se, kot tudi pri nas, poskušamo temu izogniti z obveščanjem voznikov o stanju
               prometa. Poleg obvestil, ki se posredujejo preko naših medijev, preko posebnega
               radia, ki v različnih jezikih obvešča, preko številke 1970 dobite podatke ne samo o
               tem, kakšne so čakalne dobe, ampak vam povedo tudi alternativne poti. Potem se
               potnikom pomaga tudi z delitvijo vode, občasno pomagajo Darsovim delavcem tukaj tudi
               gasilci.</p>
               <p>Letos, kot vidite, kakšnih posebnih zastojev zaradi vzdrževalnih del ni. Zaradi
               posebnih razlogov do vzdrževalnih del ni prišlo, ker je zelo veliko pritožb in Dars
               ni mogel izbrati vzdrževalcev. To je sicer relativno dobro za propustnost, ni pa
               dobro za vzdrževanje avtocest. Ampak, ne glede na to, letos teh vzrokov ni.</p>
               <p>Kar se tiče cestninskih postaj, ki jih osebna vozila prečkajo brez ustavljanja, tam
               ne beležimo daljših zastojev. Zaradi s prometno signalizacijo zmanjšanja hitrosti in
               propustnosti ceste na teh odsekih, ki je vseeno takšna, da ne povzroča večjih
               zastojev, moramo na neki točki seveda opraviti.</p>
               <p>Ampak, jaz sem že večkrat razložil, kaj je problem rušenja cestninskih postaj. Vam
               bom zdaj ponovno čisto na kratko to povedal.</p>
               <p>Prvi razlog je, da dokler ni uvedeno novo cestninjenje za kamione, razpis bo zelo
               kmalu objavljen, bi bilo vprašanje, če bi bilo takšno rušenje pravzaprav smiselno z
               vidika davkoplačevalcev. Namreč, mi bi morali zgraditi posebne mostove, da bi tisti,
               ki cestninijo tovornjake, imeli dostop do svojih hišic, torej, moramo zagotoviti
               varen dostop do njihovih hišic, to je prva zadeva, ali pa zgraditi dostopne poti tam,
               kjer jih ni, kar bi povzročilo zelo velike stroške.</p>
               <p>Potem cestni profil tukaj ni takšen, kot je na avtocesti in bi lahko povzročil tako
               imenovani akvaplaning, kadar bi prišlo do velikih nalivov, ker niso nivoji oziroma
               sami nakloni cest takšni, kot so drugje na avtocesti.</p>
               <p>Vključevanje kamionov, potem ko plačajo, v promet bi bilo problematično.</p>
               <p>Konstrukcija teh cestninskih postaj ni takšna, da bi jih bilo mogoče samo odrezati,
               na sredini potegniti, odstraniti in pustiti. Tako je kar veliko teh razlogov, ki
               povzročajo te težave.</p>
               <p>Kar se tiče samega projekta za rušitev cestninskih postaj, je bil osnovni projekt
               pripravljen, v teku so aktivnosti za pridobitev gradbenega dovoljenja in takoj ko bo
               novo cestninjenje izbrano, se bo hkrati z novim cestninjenjem tudi odstranjevalo
               te... <stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-11.sp149">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister.</p>
               <p>Gospod poslanec Marinič želi dopolnitev odgovora.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp150">

               <speaker>BRANKO MARINIČ:</speaker>

               <p>No, saj prav nedokončani odseki tako imenovane podravske avtoceste od Dražencev do
               Gruškovja pravzaprav terjajo takojšnje ukrepanje, kar pa kažejo dejstva, je pa slika
               ravno obratna; kot da vašem mandatu gre zgolj in samo za to, da se stvari ne zgodijo.
               In priča dejanskemu stanju smo lahko predvsem ob vikendih, ko je praktično kolona
               dolga 10 in več kilometrov, potniki v avtomobilih čakajo 8 in več ur, nezadovoljni so
               ljudje, ki morajo prečkati cesto, ki nima teh standardov pri tako povečanem prometu,
               še najhujše pa je to, da je ogrožena varnost udeležencev prometu, ki morajo zaradi
               tega, ker tam živijo, prečkati to cesto. Dokler se nič ne zgodi, je vse O. K.</p>
               <p>Spoštovani minister, vaše odgovore poslušam resnično že nekajkrat in dobivam občutek,
               kot da namerno nočete, da se kaj zgodi. Kot približno takrat, ko govoriva o tako
               imenovani postavitvi centra za železniško infrastrukturo v okviru DRI-ja v Mariboru,
               kjer se praktično ne dogaja nič, termin se prestavljajo, nič se ne zgodi in se tako
               imenovana družbena škoda s tem povzroča.</p>
               <p>Ponovno vas sprašujem:</p>
               <p>Kaj ste konkretno in kaj boste v naslednjih dneh, vikendih storili, da se zmanjša
               takšno stanje, da se izboljša varnost udeležencev cestnega prometa, ki morajo
               prečkati cesto?</p>
               <p>Koliko ste uporabili sredstev, ki so vam na voljo iz naslova zadolžitve Darsa – zakon
               o poroštvu, ki smo ga sprejeli decembra lansko leto v višini 298 milijonov?</p>
               <p>Torej, imate vse in nič se ne zgodi!</p>
            </sp>
            <sp xml:id="SDZ5-Redna-30-2011-07-11.sp151">

               <speaker>PODPREDSEDNIK MIRAN POTRČ:</speaker>

               <p>Minister Vlačič bo dopolnil svoj odgovor.</p>
            </sp>
            <sp xml:id="SDZ5-Redna-30-2011-07-11.sp152">

               <speaker>DR. PATRICK VLAČIČ:</speaker>

               <p>Vi ste pa res že malo predlogo v Državnem zboru, da bi me obtožili, kako se nič ni
               zgodilo, zato, ker veste, kako poteka gradnja avtocest. Najprej se sprejme DPN – smo
               ga sprejeli. Potem sledi projektiranje, ker ne moreš projektirati, dokler ni DPN
               sprejet, in odkupovanje zemljišč, ker ne moreš odkupovati, dokler DNP ni sprejet,
               zato ker ne veš, kje bo tekla avtocesta. To se zdaj dogaja.</p>
               <p>Torej, ne morete graditi, dokler niso odkupljena zemljišča. Torej ni še porabljen
               denar iz poroštva za ta odsek, ker ne more biti, gospod Marinič, in to vi veste. In
               seveda tudi veste, koliko časa poteka v Sloveniji odkup zemljišč in koliko časa
               poteka projektiranje. Seveda tukaj ne more potekati bistveno hitreje kot drugje, ker
               če hočemo, da je ta avtocesta zgrajena z davkoplačevalskim denarjem na tak način, da
               bo ustrezala predpisom, da bo ustrezala varnosti in da bo lahko zagotavljala to, kar
               vi želite, mobilnost prebivalstva, bo pa že treba dati projektantom toliko časa, da
               jo bodo lahko narisali tako, kot je treba. In tistim, ki se pogajajo z ljudmi, da
               bodo lahko odkupili zemljišče na pravi način – saj ne moremo kar zarubiti zemljišč,
               se vam ne zdi!?</p>
               <p>Torej ni res, da ne potekajo stvari! Potekajo točno tako, kot morajo, ni nobenih
               zaostankov, vse je znotraj terminov, midva sva o tem že večkrat govorila, tudi tam
               sem že bil, tudi tam smo vam že povedali, na samem kraju, kako poteka in kakšne so
               časovnice in se od takrat niso čisto nič spremenile, zato teh vaših obtožb res ne
               morem sprejeti. In prosim lepo, ne zavajati slovensko javnost, ko tako pred Državnim
               zborom govorite, kako se nič ne dogaja! Nasprotno, vse teče v rokih, tako kot mora –
               kar se tiče tega odseka. Ni pa še bilo nič denarja porabljenega, kar spet kot
               poslanec dobro veste, da je dolžnost države narediti vse do gradbenega dovoljenja,
               kar pomeni zagotavljati denar za zemljišče, zagotavljati denar za projektiranje, ki
               ga dela Dars kot agent za državo, in šele potem pride poroštveni zakon na vrsto – ko
               se bo gradilo. Šele potem pride na vrsto. Do takrat ne bo niti en sam evro šel za ta
               odsek, ker pač ni tak sistem. Odkupi zemljišč gredo po plačilu Darsa z refundacijo
               državnega proračuna, projektiranje gre iz državnega proračuna in potem šele sledi
               gradnja. In pri gradnji se bo šele uporabljal ta denar iz garancij, ki jih je Dars
               dobil in do danes se še ni mogel niti evro porabiti. Dokler se ne bo začelo graditi,
               se tam ne bo moglo niti evra garantirati s tem, kar vas skrbi.</p>
               <p>Ampak naj vas ne skrbi za ta odsek. Povedal sem vam že, to je eden izmed redkih
               odsekov zaradi velikega števila vozil, ki ne bo verjetno niti rabil državnih
               garancij, ker je fizibilnost tega projekta tako dobra.</p>
            </sp>
            <sp xml:id="SDZ5-Redna-30-2011-07-11.sp153">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Poslanec Andrej Magajna bo postavil poslansko vprašanje ministru za delo, družino in
               socialne zadeve dr. Ivanu Svetliku.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp154">

               <speaker>ANDREJ MAGAJNA:</speaker>

               <p>Spoštovani minister, kolegice in kolegi!</p>
               <p>Pogodba o zaposlitvi med delavcem in delodajalcem, v tem primeru mislim agencijo za
               zaposlovanje, ki opravljajo dejavnost zagotavljanja dela drugemu uporabniku, to se
               pravi, agencije posojajo delavce različnim firmam. V 58. členu in 60. členu zakona
               govorita tudi o nadomestilu plače v času, ko delavec izgubi delo pri uporabniku, v
               firmi, in ko čaka na drugega uporabnika. V tem času, v tem terminu bi moral prejemati
               70 % dosedanje plače. Vse lepo in prav. Ampak kot slišim, tega skoraj ni. Imamo sto
               delavcev, nekatere agencije tudi po več sto delavcev posojajo, ko malo poizvem, ne
               vemo, ali sploh kdo dobiva nadomestilo plače, ko bi čakal na drugega uporabnika. Če
               tega ni v pravem obsegu, kot bi moralo biti, se je ta institut posojanja delavcev
               pravzaprav izrodil.</p>
               <p>Rad bi danes pravzaprav izvedel:</p>
               <p>Ali ministrstvo razpolaga s temi podatki?</p>
               <p>Ogromno podatkov ima, vsako leto agencije pošiljajo na kupe papirja: poročila,
               natančna poročila. Če pa dejansko tukaj prihaja do tiste, kot rečemo, negativne ali
               umazane fleksibilnosti, bi se pa to moralo proučiti. Po mojem pa bo treba tudi
               spremeniti zakon, kajti te zlorabe se bodo dogajale in žal vidim, da se ravno preko
               posojanja delavcev to tudi dogaja. Pa prosim najprej za odgovor, pa bom postavil še
               morda dodatno vprašanje.</p>
            </sp>
            <sp xml:id="SDZ5-Redna-30-2011-07-11.sp155">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Na vprašanje bo odgovoril dr. Ivan Svetlik, minister za delo, družino in socialne
               zadeve.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp156">

               <speaker>DR. IVAN SVETLIK:</speaker>

               <p>Hvala lepa za vprašanje. Gospod poslanec, gospod podpredsednik, poslanke in
               poslanci!</p>
               <p>Naj takoj povem, da Zakon o delovnih razmerjih dejansko določa, da se morata delavec
               in delodajalec, to je agencija in delodajalec, sporazumeti tudi o višini nadomestila
               plače za čas predčasnega prenehanja dela pri uporabniku oziroma za čas, ko
               delodajalec delavcu ne zagotavlja dela pri uporabniku, in da to ne more biti nižje od
               70 % minimalne plače.</p>
               <p>Jasno je, da gre za prvotno in prvenstveno razmerje med delodajalcem, to se pravi
               agencijo, in zaposlenim in da država ni zadolžena za to, da ima – in tudi nima
               podlage za to, da bi imela vpogled v te pogodbe, kako se med seboj dogovorijo. Te
               pogodbe so lahko zelo različne, lahko se tudi pri agenciji zaposli za določen čas in
               potem tudi odpade ta potreba. Če pa je za nedoločen čas, je spet to stvar delodajalca
               in delavca, da to pogodbo skleneta. Tako bi, razen seveda, kadar bi bila država
               delodajalec, ampak v tem primeru ne more biti, lahko to evidenco tudi vodila. To
               seveda ne pomeni, da se delo agenciji ne spremlja na tem področju. Inšpektorat za
               delo spremlja delo agencije. Naj povem, da je v lanskem letu bilo ugotovljenih 34
               kršitev, ko je šlo za posredovanje dela brez vpisa agencije v register, letos je bilo
               takih kršitev ugotovljenih že 12, in da je bilo, recimo, lani ugotovljenih 19
               kršitev, ko taka agencija ni imela sklenjene koncesijske pogodbe. Skratka, ta
               dejavnost se spremlja, vendar samo tam, kjer ima inšpektorat za to ustrezno zakonsko
               podlago.</p>
               <p>Če bi prišlo do tega, da bi pri agenciji ne izplačevali tem delavcem plače ali kaj
               podobnega, potem je podvržena agencija istemu sankcioniranju kot vsi drugi
               delodajalci. To pomeni, da ko gre za prekršek, se izreče ustrezna globa, ko gre za
               kazensko zadevo, se pa izda v tem primeru tudi ovadba. Ovadbo lahko izrečejo oziroma
               dajo različne institucije, inšpektorat, sindikat, delavci sami in podobno. Vendar to,
               da nek delodajalec stori prekršek in ne izplača plač delavcu in da potem inšpektorat
               izreče ustrezno globo temu delodajalcu, še ne pomeni, da bo delodajalec tudi zares
               plačal temu delavcu to, kar mu mora plačati. To je potem stvar sodišča, na katerem se
               onadva pravdata, če se seveda ne moreta dogovoriti, da bi bila ta obveznost
               delodajalca delavcu izplačana. Skratka, ker gre za pogodbeno razmerje, so predvsem
               pristojna sodišča, da potem vstopijo v to razmerje, takrat kadar sporazuma med njima
               ni.</p>
               <p>Mi smo to problematiko zaznali in jo zaznavamo že dalj časa, zato si tudi
               prizadevamo, da bi jo bolje uredili. Med drugim so v Zakonu o urejanju trga dela
               sedaj določeni ostrejši pogoji za to, kdo je lahko posrednik takega dela, kdo je
               lahko taka agencija. Če v dveh letih, preden se je želel registrirati, ni imel
               prekrška iz naslova delovnih razmerjih, potem lahko to stori oziroma če je plačeval
               vse prispevke in plače, tudi lahko to stori, če pa naredi prekršek, se mu lahko
               izreče tudi prepoved nadaljnje registracije za pet let. Tako se to v tem zakonu
               ureja. Hkrati pa tudi nameravamo, in to je že v obliki predloga narejeno, dograditi
               tudi Zakon o delovnih razmerjih, ki bi tem agencijam in te postopke bolj natančno
               določal, tako da bi bolje urejali položaj teh delavcev.</p>
               <p>Še enkrat bi poudaril, da gre prvenstveno za pogodbeno razmerje med delodajalcem in
               delavcem in da so za to pristojna sodišča, da se te pogodbe tudi izterjajo.
               Inšpektorat lahko da ovadbo oziroma izreče globo za prekršek, naprej pa on in
               pooblaščen, da bi ukrepal, na žalost. Naprej so pa pooblaščena sodišča, ki delajo,
               kolikor hitro delajo... <stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-11.sp157">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister.</p>
               <p>Gospod Magajna bo zahteval dopolnitev odgovora.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp158">

               <speaker>ANDREJ MAGAJNA:</speaker>

               <p>Ja, seveda bom, ker to področje zelo natančno poznam in tudi prakso, kaj se dogaja.
               Samo ilustrativno. Prejšnji mesec, pravi delavka, da ne upa na bolniško, ker jo bo
               uporabnik, najemnik, odpustil, drugi dan bo pa odpuščena tudi v agenciji za
               zaposlovanje. Smisel tega instituta posojanja delavca je bil ravno v tem – delavec je
               eno leto, več ne sme biti, na agenciji. V tem času lahko zamenja tri, štiri firme,
               torej uporabnike, vmes pa je tudi presledek 14 dni, mesecev, dva, ko pač tega
               uporabnika ni. V tem času bi mu morala agencija izplačevati. Jaz iz čisto neformalnih
               virov vem, da tega ni. Celo v primerih, ko gre za več 100 delavcev, nadomestila ne
               prejema niti eden. To se pravi, ta institut posojanja delavcev se je po osnovi
               izrodil. Sedaj pa reči, da to ni ingerenca ministrstva. Ne vem, poglejte, celo eno
               poglavje je temu namenjeno. 10. poglavje Zakona o delovnih razmerjih govori o
               posebnih pogodbah, druga alineja, pogodbe o zaposlitvi med delavcem in delodajalcem,
               ki zagotavljajo delo drugemu uporabniku, od 57. člena do 62. člena – natančno se
               določajo pravice in dolžnosti. Koncesija pogodba – natančno je določeno, kaj sme. Vi
               prejemate veliko papirjev od agencij, tega podatka pa nimate. Ne gre za izplačila,
               sploh ne gre za to, gre za to, ali se ta institut sploh uporablja. Kaj se zgodi z
               delavcem, ki prekinja, z delavcem pri uporabniku, pri najemniku, kaj se zgodi drugi
               dan? Namreč, zakon je nedorečen. Piše 58. člen: "Prekinitev pri uporabniku ne pomeni
               prekinitve delovnega razmerja na agenciji." Koliko časa? Slišal sem, da na eni
               agenciji špekulirajo za en dan – ne tisti dan, naslednji dan ga odpustijo. Tudi sam
               imam pripravljene spremembe zakon in bom predlagal, torej dopolnitev bi zahteval,
               zakaj tukaj ministrstvo nima ingerenc, mislim, da jih mora, in bi ta podatek morala
               pridobiti...</p>
            </sp>
            <sp xml:id="SDZ5-Redna-30-2011-07-11.sp159">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi dopolnitev odgovora?</p>
               <p>Izvolite, gospod minister.</p>
            </sp>
            <sp xml:id="SDZ5-Redna-30-2011-07-11.sp160">

               <speaker>DR. IVAN SVETLIK:</speaker>

               <p>Hvala lepa.</p>
               <p>Saj ste, gospod poslanec, že sami pravzaprav ugotovili, da je tukaj pomanjkljiva
               zakonodaja, ki ne daje ustreznih podlag za to, da bi lahko inšpekcija dela v tem
               primeru ustrezno ukrepala v korist agencijskih delavcev. Zaradi tega sem navedel in
               še enkrat ponavljam, da je pripravljeno nekaj rešitev za boljšo opredelitev teh
               razmerij v popravkih Zakona o delovnih razmerjih in če bodo dodatni predlogi prišli,
               bomo veseli.</p>
            </sp>
            <sp xml:id="SDZ5-Redna-30-2011-07-11.sp161">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Magajna, izvolite.</p>
            </sp>
            <sp xml:id="SDZ5-Redna-30-2011-07-11.sp162">

               <speaker>ANDREJ MAGAJNA:</speaker>

               <p>Hvala.</p>
               <p>Poglejte, predlagal bom, da se opravi splošna razprava. To je eno zanimivo področje,
               siva lisa, nevidno polje, bi rekel, te negativne fleksibilnosti. Bolj se je v praksi
               uveljavil sistem hitrega odpuščanja, ob tem da ko najemnik delavca odpusti, ga
               sočasno odpusti tudi agencija. To se v praksi dogaja. Zanimivo, da teh podatkov
               nimate, vam jih bom pa jaz morda kaj več priskrbel.</p>
               <p>Kot rečeno, je tudi že pripravljena sprememba zakona. Poglejte, samo par členov. Tu v
               60. členu je treba samo eno alinejo dodati. Na primer napisati, en mesec ga je pa
               agencija dolžna imeti po prekinitvi, mora en termin določiti, ne more ga imeti pol
               leta, ampak en dan pa verjetno tudi je premalo. Predlagal bom, da se na tej točki, ki
               je zelo pereča, pa morda nevidna, temeljito pogovorimo, prišli bomo tudi s
               konkretnimi predlogi, kaj se da spremeniti, ne samo prakse, v prvi vrsti je treba
               spremeniti zakon.</p>
            </sp>
            <sp xml:id="SDZ5-Redna-30-2011-07-11.sp163">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ne zamerite mi, gospod Magajna, predlagate razpravo Državnega zbora? Prav. O vašem
               predlogu, da Državni zbor razpravlja o odgovoru gospoda ministra, bomo odločali jutri
               v okviru glasovanj.</p>
               <p>Gospod Rudolf Petan bo postavil poslansko vprašanje ministru za kmetijstvo,
               gozdarstvo in prehrano mag. Dejanu Židanu.</p>
               <p>Izvolite, gospod Petan.</p>
            </sp>
            <sp xml:id="SDZ5-Redna-30-2011-07-11.sp164">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Torej to vprašanje bi sicer moralo biti postavljeno dvema ministroma, še ministru za
               gospodarstvo, ampak vemo, kakšne težave smo zdaj imeli s tem ministrstvom, tako da
               ste pač zdaj gospod minister vi tisti glavni strelovod tega vprašanja.</p>
               <p>Gospodarska investicijska dejavnost v Sloveniji je praktično usahnila. To so dejstva
               – govorim izključno o letu 2011, ko je Evropa že nekako prešla to krizo in naši
               najpomembnejši trgovinski partnerji, recimo, Nemčija ima skoraj 2 % gospodarsko rast;
               Poljska nikoli ni imela krize v tem času, je prešla to obdobje elegantno. Pri nas pa
               tudi ta investicijska dejavnost, ki je gonilo gospodarskega razvoja, usiha.</p>
               <p>Zaradi česa? Imamo kreditni krč, ne bom omenjal, kaj se dogaja z največjo slovensko
               banko, ko jo država dokapitalizira, temu se reče metanje denarja v jamo brez dna.
               Tuji investitorji se nas v zadnjem času izogibajo na daleč. Zapravili smo pač dober
               glas, ki smo si ga ustvarili. In zdaj bistvo, prejšnji mesec smo sprejeli zakon o
               spremembi Zakona o kmetijskih zemljiščih. S tem zakonom smo seveda onemogočili, da ne
               rečem, da odvrnili, tudi fizične osebe od investicij. To pomeni, da tisti zakon, ki
               smo ga sprejeli kot zaščito za kmetijska zemljišča, ima posledice tudi na gospodarske
               aktivnosti. Istočasno se pri tem ne zavedamo, kaj pomeni zaraščanje ali pa ga vsaj ne
               razumemo v smislu gospodarskih aktivnosti. Dejal bi: za začetek bomo s tem zakonom
               mogoče zaščitili nekaj kvadratnih metrov zemlje, tu verjetno ne bo težav, vendar pri
               tem pa bomo ostali brez vsake gospodarske aktivnosti, ali če hočete, po domače
               povedano: ostali bomo brez služb, imeli bomo brezposelnost, novih investicij ne bo.
               Se pravi, bo še več brezposelnih, država ne bo dobivala preko davkov v vse blagajne,
               ki jih ima, denarja, to se pravi, bo začelo zmanjkovati denarja tudi v teh blagajnah.
               Pri tem pa je treba upoštevati, da, recimo, kot bom potem navedel tudi primer v
               dodatnem vprašanju, sosednja Madžarska pa nudi zemljišča za investicije, predvsem za
               velike investicije, ne tako rekoč, ampak zastonj. Zunanji investitorji tako ali tako
               odhajajo na Madžarsko in zdaj tudi naši podjetniki odhajajo v tujino.</p>
               <p>Gospod minister, moje vprašanje:</p>
               <p>Ali mogoče pri temu zakonu niste bili s sloni v trgovini s porcelanom?</p>
               <p>Hvala za odgovor.</p>
            </sp>
            <sp xml:id="SDZ5-Redna-30-2011-07-11.sp165">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister Židan, imate besedo.</p>
            </sp>
            <sp xml:id="SDZ5-Redna-30-2011-07-11.sp166">

               <speaker>MAG. DEJAN ŽIDAN:</speaker>

               <p>Spoštovani gospod poslanec, gospod predsedujoči, poslanke in poslanci!</p>
               <p>To je pomembno vprašanje, ki se ga ves čas zavedamo. Je pa to dejansko zakon, ki v
               bistvu tudi s finančnim vzvodom usmerja investicija tja, kjer ni škodljivo za
               slovensko dejansko proizvodnjo hrane. Če pogledamo, kakšne bonitete oziroma kakšni
               stroški pa lahko nastanejo za investitorja. Če se investicije usmerjajo tja, kjer
               imamo interes, to je tam, kjer se nam je prostor pogozdil, pa ga kot takšnega ne
               želimo, seveda enostavno finančnega nadomestila ni. Če usmerjamo investicije in
               gradnje tja, kjer imamo najslabšo boniteto, to je od ena do dvajset točk, teh
               zemljišč je v Sloveniji zelo dosti, je finančno nadomestilo na kvadratni meter od
               0,05 evra do 1 evra. Pa saj vi, gospod poslanec, veste, da se v bistvu transakcije s
               temi zemljišči pa se včasih delajo tudi z 250 evri na kvadratni meter.</p>
               <p>Torej, bistvo tega zakona je dejansko, da se investicije usmerjajo tja, kjer imamo na
               razpolago prostor v veliki meri, ki je manj kvaliteten za kmetijsko proizvodnjo
               oziroma celo že posegati gozd, ki ga imamo v temu trenutku po slovenskih normativih
               skoraj 60 %, po evropskih, ki so nekoliko blažji, pa celo 63 %. Verjamem, da na ta
               način bomo s tem zakonom tudi uspeli in da to ne bo breme za investicije.</p>
               <p>Je pa res, tega se verjetno vsi zavedamo, to spoznavamo tudi v
               proračunsko-prostorskih planih, da nam v državi primanjkuje nekega prostorskega
               razvoja. To pa zato, ker majhne občine brez regije enostavno imajo čisto legitimne
               interese, da v vsaki majhni občini imamo obrtno cono, ki je pogosto povsem
               neizkoriščena, imamo na razpolago tam kandelabre in ceste in nikjer nobenih tovarn.
               In teh zemljišč je v Sloveniji zelo dosti in to kaže na napačen pogled na zaščito
               kmetijskih zemljišč. Hvala.</p>
            </sp>
            <sp xml:id="SDZ5-Redna-30-2011-07-11.sp167">

               <speaker>PODPREDSEDNIK MIRAN POTRČ:</speaker>

               <p>Gospod Petan želi dopolnitev odgovora.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp168">

               <speaker>RUDOLF PETAN:</speaker>

               <p>Hvala za besedo.</p>
               <p>Poglejte, gospod minister, ob razpravi pri sprejemanju tega zakona o kmetijskih
               zemljiščih smo v SDS in v opoziciji opozarjali na škodljivost in stranske efekte.
               Sedaj smo pa v situaciji in tudi jaz imam en takšen primer, ko se ni samo eden,
               temveč več podjetnikov obrnilo na mene, ker so bili na upravnih enotah, vsak ima ta
               zakon skopiran in da vam ne bom bral vsega – veste, kaj piše. Recimo, odškodnina za
               spremembo namembnosti glede na boniteto razreda od ena do dvajset, pa najvišje od 76-
               do 100-krat toliko evrov. Imam primer, ko nekdo želi vložiti nekaj deset milijonov
               evrov v industrijski coni, ki je že trideset let opredeljena kot industrijska cona.
               Tam že trideset let ni raslo drugega kot trava, zato ker je bilo opredeljeno. Ampak
               ima še vedno visok bonitetni razred. In ta podjetnik, ki bi želel, ne vem dva
               hektara, mora samo zaradi spremembe namembnosti in tega zakona plačati 300 tisoč
               evrov, 100 kilometrov stran, na Madžarskem, pa dobi zastonj. To se pravi, ga ni boga,
               ki bi tukaj investiral.</p>
               <p>Še to bi želel povedati. Tudi domači investitorji zaradi takšnih izračunov, nekateri
               imajo še slabše izračune, govorim samo o industrijskih conah, ki so že rezervirane in
               ne govorimo o zemljiščih, ki bi jih šele pridobili. Ampak plačati je treba takrat, ko
               želiš gradbeno dovoljenje, takrat se naredi tista sprememba namembnosti. Investitorji
               tako ali tako že imajo malo denarja, potem pa še – ne vem, tu sem vam dal primer za
               dva hektara, to ni ti ni veliko niti ni velika industrijska zadeva. 300 tisoč evrov –
               kar tako! Ni ga takšnega podjetja, ki bi to dalo.</p>
               <p>In poglejte, še to bi želel, preden se zaključi; investicije želijo o prometnicah,
               kmetujejo pa lahko tudi hribih. Ne mislim na najvišje hribe, ampak investicija za
               industrijo ne bo nekje... <stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-11.sp169">

               <speaker>PREDSEDNIK MIRAN POTRČ:</speaker>

               <p>Hvala lepa, gospod Petan.</p>
               <p>Besedo ima minister gospod Dejan Židan.</p>
            </sp>
            <sp xml:id="SDZ5-Redna-30-2011-07-11.sp170">

               <speaker>MAG. DEJAN ŽIDAN:</speaker>

               <p>Hvala.</p>
               <p>Seveda pa prometnice ne gredo samo ob najboljših kmetijskih zemljiščih, to vem, ker
               se vsak dan vozim tam, kjer se verjetno vozite tudi vi, gospod poslanec.</p>
               <p>Generalno gledano bi pa rad poudaril, da ta zakon usmerja gradnje tja, kjer so tudi
               bonitete nizke, saj v tem je bistvo, osnova tega zakona. Res je, da smo se tudi v
               Državnem zboru spraševali, ali je primerno plačilo nadomestila takrat, ko se naredi
               sprememba namembnosti, oziroma takrat, ko se izda gradbeno dovoljenje. Celo smo imeli
               v prvi fazi v osnutku zakona, da takrat, ko se naredi sprememba namembnosti, vendar
               je bilo večinsko mnenje stroke, zlasti velik interes občin, ki smo ga potem pri
               zakonu upoštevali, da takrat, ko se pridobiva gradbeno dovoljenje.</p>
               <p>Še tole bi rad povedal. Ker je zakon nov, je operativnih vprašanj dosti. Tudi
               nekatere napake se pojavljajo v samem življenju. Tudi zato smo ekipo, ki se s tem
               ukvarja, podvojili; podvojili smo jo na način, da smo generalno število ljudi v roku
               enega leta zmanjšali za 3 % na ministrstvu. Hvala.</p>
            </sp>
            <sp xml:id="SDZ5-Redna-30-2011-07-11.sp171">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Petan, izvolite.</p>
            </sp>
            <sp xml:id="SDZ5-Redna-30-2011-07-11.sp172">

               <speaker>RUDOLF PETAN:</speaker>

               <p>Hvala za besedo še enkrat.</p>
               <p>Predlagam, da se opravi razprava o tem vprašanju. Takrat upam – glede na to, da danes
               ni bilo ministra, ker je pač taka situacija, niti nisem zastavljal vprašanja, ker
               nisem vedel, če bo to mogoče, da bi ob tisti razpravi bila navzoča vsaj dva ministra;
               to je minister za kmetijstvo in minister za gospodarstvo, ali tisti, ki bo vršil to
               funkcijo. In to iz razloga, ki sem ga že navedel. Namreč, nič nam ne pomaga, če bomo
               zaščitili nekaj arov, hektarjev, mogoče tudi kvadratnih metrov kmetijskih zemljišč,
               po drugi strani bomo pa investicijsko dejavnost popolnoma izničili, se pravi, jo
               uničili. Vemo, da brez investicij gospodarskega zagona ni, vsi ne bomo mogli biti na
               zavodu za zaposlovanje. Kdo bo ustvarjal denar, preko katerega se bomo lahko preko
               zavoda za zaposlovanje financirali?</p>
               <p>Glede na to, da je cela Evropa našla neko kompromisno rešitev med zaščito zemljišč in
               med gospodarskim razvojem, ne moremo reči in nihče me ne more prepričati, da vsi
               drugi so neumni, edino mi smo bili pametni. Torej je treba opraviti razpravo,
               prenesti izkušnje... To mislim v tem smislu, da prenesemo izkušnje s terena. Nisem
               edini poslanec, ki sem dobil takšno vprašanje. Vem, da se tudi takšna vprašanja in
               klici pojavijo tudi državnim svetnikom, češ da naj oni zahtevajo veto. Zadeva je šla
               mimo, ampak podjetniki ne vedo, kdaj se lahko veto vloži. Tega je vedno več. Povedal
               sem en primer, jih je pa več. Zato sem to izpostavil in želim, da se o tem opravi
               razprava in da se povedo tiste povratne informacije, ki jih dobimo na terena od
               podjetnikov. V tem kontekstu mislim, da bi ta razprava bila dobra.</p>
               <p>Zato predlagam, gospod predsedujoči, da se opravi razprava v skladu s poslovnikom.
               Hvala.</p>
            </sp>
            <sp xml:id="SDZ5-Redna-30-2011-07-11.sp173">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Petan, vaš predlog, da se o odgovoru mag. Dejana Židana opravi razprava, bomo
               dali jutri na glasovanje v okviru glasovanj. Veste pa, in to sem povedal na koncu, da
               odgovor ministra za gospodarstvo tu še ne more biti vključen.</p>
               <p>Gospod Jakob Presečnik bo postavil vprašanje ministru za pravosodje gospodu Alešu
               Zalarju.</p>
            </sp>
            <sp xml:id="SDZ5-Redna-30-2011-07-11.sp174">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani gospodje ministri!</p>
               <p>Spoštovani gospod minister, dal sem vam že pisno vprašanje, pa bi ga ponovil, s tem
               da z različnih naslovov prihajajo protesti in informacije, da je novi zakon o
               zemljiški knjigi močno poslabšal stanje, saj naj bi na to področje prinesel zmedo in
               neučinkovitost, predvsem pa ažurno reševanje zemljiškoknjižnih predlogov. Po
               nekaterih informacijah zemljiškoknjižni vpisi ne potekajo, stanje vloge oziroma faze,
               v kateri se vloga nahaja, ni mogoče preveriti in tako dalje.</p>
               <p>Zanima me:</p>
               <p>Ali ste seznanjeni s temi težavami?</p>
               <p>Kaj je po vaših informacijah vzrok teh težav?</p>
               <p>Kaj boste storili, da bodo postopki vpisa v zemljiško knjigo potekali vsaj tako
               učinkovito, kot so pred sprejetjem novele zakona?</p>
               <p>Pričakoval bi – in to ste zagotavljali tudi ob sprejemanju novele zakona – predvsem
               večjo ažurnost, preglednost in točnost. Hvala lepa.</p>
            </sp>
            <sp xml:id="SDZ5-Redna-30-2011-07-11.sp175">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister imate besedo.</p>
            </sp>
            <sp xml:id="SDZ5-Redna-30-2011-07-11.sp176">

               <speaker>ALEŠ ZALAR:</speaker>

               <p>Hvala lepa, gospod podpredsednik.</p>
               <p>Spoštovani gospod Presečnik! To vprašanje v zvezi z delovanjem zemljiške knjige je
               seveda zelo pomembno, tako kot je bila pomembna odločitev, ki jo je sprejel ta
               državni zbor, da se preide na elektronsko zemljiško knjigo. Rad bi vas spomnil, da je
               bila ta odločitev sprejeta v času prejšnje vlade, da pa je potem v nadaljevanju bilo
               ugotovljeno, da je potreben določen čas, da se sistem pripravi, zato da bo lahko
               optimalno deloval, in se je odložil začetek prehoda na ta sistem elektronske
               zemljiške knjige na čas od 1. maja letošnjega leta. Toliko glede tega, kako je prišlo
               do odločitve, da se gre v elektronsko zemljiško knjigo.</p>
               <p>Glavni cilj je ta, da se v zemljiški knjigi zagotovi hitro reševanje
               zemljiškoknjižnih predlogov, bistveno hitreje, kot pa je bilo to v preteklosti, pa
               tudi, da se odpravijo določene napake in pomanjkljivosti, ki jih je stari sistem na
               nek način generiral. Mislim, da sta oba cilja dosežena.</p>
               <p>Želim pa opozoriti, da se je prehod na ta novi sistem in seveda sprejem zakona o
               zemljiški knjigi oziroma njegove novele zgodil šele, ko je Vrhovno sodišče obvestilo
               Ministrstvo za pravosodje, da je aplikacija, ki podpira elektronsko zemljiško knjigo,
               pripravljena. Torej, da je računalniški program v celoti pripravljen. Šele potem se
               je zgodil prehod na novi sistem na osnovi sprejete spremembe zakona.</p>
               <p>Ministrstvo je sicer prejelo nekaj pripomb in pritožb, pravzaprav mi beležimo samo
               štiri nadzorstvene pritožbe državljank in državljanov v zvezi z novim sistemom
               zemljiške knjige. Vse smo sprocesirali preko Vrhovnega sodišča in predsednikov
               sodišč. Je pa Vrhovno sodišče samo, ki je nosilec celotnega sistema in ki skrbi za
               to, da ta sistem deluje, odprlo tudi posebno spletno stran, ki je namenjena izključno
               obravnavi pritožb, ali odpravi določenih napak, ali pa dajanju pojasnil
               predlagateljem vpisa v zemljiško knjigo. Sistem se je torej tukaj odzval zelo
               prijazno do uporabnikov. Še več, tudi Ministrstvo za pravosodje je na svoji spletni
               strani objavilo posebno navodilo za uporabnike sistema o tem, kateri so tipični
               koraki, ki jih morajo storiti, na koga se morajo obrniti, kaj je potrebno storiti za
               to, da se ta sistem lahko uporabi. To obvestilo je zelo enostavno in razumljivo
               vsakomur.</p>
               <p>Na Ministrstvu za pravosodje smo bili pozorni tudi na prve praktične izkušnje
               uporabnikov, tudi v zvezi z uporabo sistema s strani notarjev, ki so pretežni
               predlagatelji elektronskih zemljiških vpisov, po obvestilu, ki smo ga dobili z
               Vrhovnega sodišča, in med drugim opozorili tudi na dolžno enotno prakso tudi v tem
               delu. Notarska zbornica se je v zvezi s tem tudi odzvala, tako da te prve določene
               težave glede nekaterih vprašanj so bile hitro adresirane s strani pristojnih,
               predvsem Vrhovnega sodišča. Seveda gre za veliko spremembo in logično je, da je na
               začetku prihajalo tudi do določenega nerazumevanja tako pri samih uporabnikih tega
               sistema kot tudi pri nekaterih sodiščih, zato je bila tukaj vloga Vrhovnega sodišča
               toliko pomembnejša. Vrhovno sodišče je organiziralo tudi posebna usposabljanja,
               angažiralo je svoj center za informatiko, zato da je pravočasno odreagiral tudi na
               tehnična vprašanja in na izzive, ki so bili tukaj potrebni. Skratka, če pogledamo
               nazaj, sistem deluje dva meseca, kakšni so zdaj rezultati. Moram reči, da
               presenetljivi. Poglejte, samo v dveh mesecih je v ta sistem elektronske zemljiške
               knjige vpogledalo, torej preko svojih računalnikov, milijon 200 tisoč upravičencev.
               Opozarjam, ti vpogledi so brezplačni. Po prejšnjem sistemu so bili plačljivi. Gre za
               izjemno veliko očitno uporabnost tega sistema. Prav tako že drugi mesec po začetku
               uporabe elektronske zemljiške knjige Vrhovno sodišče poroča o bistveno večjem številu
               izdanih zemljiškoknjižnih sklepov, kot je bilo prej povprečje.</p>
               <p>Skratka, ti res prvi, po šele dveh mesecih zbrani podatki kažejo na to, da so bile
               ocene pravilne in da bo ta sistem vsekakor deloval učinkovito in da bo zagotavljal:
               prvič transparentnost, drugič večjo hitrost, seveda pa predvsem s tem tudi pravno
               varnost vsakomur.</p>
               <p>Ministrstvo je v preteklih letih objavilo tudi še poseben pravilnik o zemljiški
               knjigi, ki odpira še neke nove možnosti državljankam in državljanom, morda bom o tem
               lahko nekaj več rekel v nadaljevanju, če boste želeli dopolnitev mojega odgovora.
            </p>
            </sp>
            <sp xml:id="SDZ5-Redna-30-2011-07-11.sp177">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Presečnik, prosim izvolite.</p>
            </sp>
            <sp xml:id="SDZ5-Redna-30-2011-07-11.sp178">

               <speaker>JAKOB PRESEČNIK:</speaker>

               <p>Hvala lepa.</p>
               <p>Bom izkoristil ta dodatek. Tudi to vzamem na znanje, da je glede vpogledov in tako
               dalje ta komunikacija hitrejša, vendar bom samo za primer dal dva primera, dva od
               nekaterih, v katerih so se z vprašanjem in tudi obupom, če tako rečem, obrnili name.
               Eno so tu investitorji, torej kontaktiral sem z ljudmi, ki zagotavljajo, da tuji
               investitorji obupujejo nad vlaganji v Slovenijo, nad investicijami v Sloveniji,
               predvsem zaradi nejasnih in nepredvidljivih rokov. Tako mi je bilo rečeno. In v tem
               primeru je že bila uporabljena tudi z mojim posredovanjem oziroma nasvetom vaših
               ljudi na ministrstvu, uveljavljena oziroma da so izkoristili to možnost nadzorstvene
               funkcije ministrstva.</p>
               <p>In drugi primer. Država objavlja različne razpise za različne ukrepe na področju
               gospodarstva, na področju kmetijstva, konkretno tudi na področju ukrepov kmetijske
               politike, kjer je bil do zdaj, v preteklih letih, pogoj zemljiškoknjižni predlog. V
               letošnjem letu je pogoj zemljiškoknjižni vpis. V tem trenutku nihče ne da odgovora
               oziroma pojasnila, v kateri fazi je postopek, kje se postopek vodi in kdaj bo
               zaključen. Zaradi tega lahko pride posameznik, ki vlaga določene zadeve na podlagi
               razpisov, dejansko ob možnost, da eventualna sredstva oziroma pomoč.izgubi. Hvala
               lepa.</p>
            </sp>
            <sp xml:id="SDZ5-Redna-30-2011-07-11.sp179">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister, izvolite, dopolnitev odgovora.</p>
            </sp>
            <sp xml:id="SDZ5-Redna-30-2011-07-11.sp180">

               <speaker>ALEŠ ZALAR:</speaker>

               <p>Ko gre za vprašanje odzivnih časov na izdajo zemljiškoknjižnih sklepov, moram reči,
               da je vsakdo varovan s plombo, ki spremlja zemljiškoknjižni predlog. S tem je varovan
               njegov pravni položaj. Če bi šlo v kakršnemkoli konkretnem primeru za zamudo, ki bi
               bila neupravičena, pri čemer morate ločiti nekaj – odkar velja elektronski sistem
               zemljiške knjige, je računalnik tisti, ki razporedi zemljiškoknjižne predloge po vseh
               slovenskih sodiščih in skrbi za to, da so vsa sodišča enakomerno obremenjena. Torej
               tu novi sistem ne more generirati zamud. Je pa nekaj še nerešenih zadev iz
               preteklosti in te lahko predstavljajo težavo, zlasti v delu, ko se to nanaša na vpis
               etažne lastnine. Vi veste, da je sploh v Sloveniji vpis etažne lastnine še vedno
               določen problem, prav zato pa bo Državni zbor to sredo obravnaval – in upam, da tudi
               sprejel – novelo zakona o vpisu etažne lastnine, ki dobršen del teh problemov
               odpravlja, od vzporednih postopkov v zemljiški knjigi in katastru naprej.</p>
               <p>Skratka, lahko da gre tu za različna vprašanja; eno je vprašanje parcelacije, drugo
               je vprašanje etažne lastnine in tretje je vprašanje, ali je šlo za stare predloge, o
               katerih še ni bilo odločeno, ali gre že za predloge po novem, ki se obravnavajo v
               elektronski obliki in na način, kot sem to pojasnil. Ministrstvo bo, in to
               zagotavljam, vsekakor še naprej skrbno spremljajo v okviru tistih pristojnosti, ki
               jih imamo, in predvsem v sodelovanju z Vrhovnim sodiščem, ki je tu glavni nosilec za
               delovanje sistema, zato da bi ta sistem zagotavljal polno funkcijo, kot je bilo tudi
               zamišljeno in kot je Državni zbor odločil.</p>
            </sp>
            <sp xml:id="SDZ5-Redna-30-2011-07-11.sp181">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Mag. Julijana Bizjak Mlakar bo postavila vprašanje ministru za delo, družino in
               socialne zadeve dr. Ivanu Svetliku.</p>
            </sp>
            <sp xml:id="SDZ5-Redna-30-2011-07-11.sp182">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, gospod predsedujoči. Spoštovane poslanke, poslanci, ministrica,
               ministri, spoštovani minister dr. Svetlik!</p>
               <p>Veliko let so se tako pod to vlado, kot tudi pod prejšnjimi vladami dogajale zlorabe
               zaposlenih na področju delovnih razmerij, in sicer iz naslova neplačevanje plač in
               prispevkov. Pri neplačevanju prispevkov še vedno sodelujejo tudi državne institucije,
               kot je Durs, ki lahko odobrava odloge plačil prispevkov, kot določajo predpisi, ne da
               bi prizadeti zaposleni o tem sploh kaj vedeli. Precejšnjo vlogo pri preprečevanju teh
               oškodovanj bi moral imeti Inšpektorat Republike Slovenije za delo, vendar je
               Inšpektorat za delo kljub prejetim prijavam glede neplačanih prispevkov in plač le
               redko vlagal kazenske ovadbe, pogosto menil, da ni pristojen za ukrepanje, kar je
               opravičeval tudi s tem, da ne dobiva podatkov od Dursa, se izgovarjal na nesmiselnost
               vlaganja ovadb, ker da je bilo kaznivih dejanj preveč, tožilstvo pa, da ovadba
               zavrača, in sodišča, da primerov ne procesirajo. Opozoril in pobud za spremembe
               zakonov, ki bi te težave odpravile, inšpektorat ni dajal, čeprav bi to moral
               storiti.</p>
               <p>Ko so se name začeli obračati oškodovani delavci, sem se glede tega perečega problema
               in množičnih kaznivih dejanj s tega področja obrnila na vas, na ministra za
               pravosodje, na ministra in ministrico za gospodarstvo, na finančnega ministra in na
               Vlado s številnimi vprašanji in pobudami z namenom, da bi se problemi rešili v korist
               oškodovanih zaposlenih in bi se preprečila nova škodovanja zaposlenih. Problem ste si
               ministri podajali kot vroč kostanj. Ustanovljena je bila tudi medresorska komisija,
               ki naj bi ta vprašanja rešila.</p>
               <p>Ker javne predstavitve zakonskih sprememb za rešitev problematike na področju kršitev
               omenjenih delavskih pravic doslej še nisem zaznala, me zanima:</p>
               <p>S katerimi ukrepi je bilo poskrbljeno, prvič, da bi se povrnila škoda oškodovanim
               zaposlenim, ki so v preteklosti ostali brez plač in plačanih socialnih prispevkov;
               drugič, da so oškodovanja iz naslova neplačanih plač in prispevkov v prihodnje ne bi
               več dogajala; tretjič, da bi osebe, ki so zagrešile zlorabe, oziroma tisti, ki jih
               bodo v bodoče zagrešili, za njih tudi kazensko in odškodninsko odgovarjali, četrtič,
               da bi delo Inšpektorata Republike Slovenije za delo postalo učinkovito ter v korist
               zaposlenih?</p>
               <p>Hvala lepa.</p>
            </sp>
            <sp xml:id="SDZ5-Redna-30-2011-07-11.sp183">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Odgovor bo dal minister za delo, družino in socialne zadeve dr. Ivan Svetlik.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp184">

               <speaker>DR. IVAN SVETLIK:</speaker>

               <p>Hvala lepa.</p>
               <p>Spoštovana gospa poslanka! Šel bom kar po vrsti pri odgovarjanju na vaša vprašanja.
               Kot ste sami že ugotovili, gre za problematiko, ki je širše narave. Sedaj, kako bodo
               oškodovanci prišli do tega, kar jim pripada, sem odgovor že v prejšnjem odgovoru dal,
               da je, ko gre za plače, to treba terjati neposredno pred pristojnim delovnim
               sodiščem. Tukaj druge poti, da bi prišli do tega, do česar so upravičeni, ni in tako
               zakon določa. Mi se zavedamo, da so tukaj določene pomanjkljivosti v sistemu in to je
               tudi odgovor na vaša vprašanja.</p>
               <p>Drugo vprašanje – zato smo v pokojninskem zakonu, ki žal ni bil potrjen, tudi
               predlagali, da se prepove odlaganje plačila prispevkov. In zdaj si prizadevamo, če
               bomo imeli to možnost, da bi določene popravke v tem sistemu vnesli preko Zakona o
               delovnih razmerjih.</p>
               <p>Kar zadeva kaznovanje tistih, ki so zagrešili ta dejanja, gre za kazensko in
               odškodninsko odgovornost. Ko gre za kazensko odgovornost, je treba to dokazati v
               kazenskem postopku na podlagi kazenskih ovadb. In Inšpektorat za delo daje kazenske
               ovadbe, seveda pa ni edini, ki lahko kazensko ovadbo v tem pogledu da. Potem ko je
               kazenska ovadba dana, je to stvar policije, tožilstva, sodstva, da jo tudi ustrezno
               pripelje do konca.</p>
               <p>Ko gre za odškodninsko odgovornost, kot rečeno, je to stvar pristojnih delovnih
               sodišč, kjer je treba ta vprašanja razreševati, ko pa gre za prekrške, ki jih storijo
               delodajalci, tukaj pa ima inšpektorat pristojnost in tudi te prekrške obravnava in
               izreka ustrezne globe za te prekrške.</p>
               <p>Vprašanje, ki je zadnje v tej vrsti, je, kako bomo povečali učinkovitost</p>
               <p>Inšpektorata Republike Slovenije za delo. Naj vam navedem samo en podatek, ki je bil
               javno objavljen v časopisu Dnevnik, ki pove, da je v letu 2010 Inšpektorat za delo na
               enega inšpektorja opravil 215 pregledov in izrekel 135 ukrepov v primerjavi z
               inšpektoratom Dursa, ki je na enega inšpektorja izvedel 23 pregledov in izrekel 13
               ukrepov. Tukaj lahko gre za bistveno drugačno problematiko, pa vendar to kaže na kar
               obsežno delovanje inšpektorjev, ki so opravili v celoti 18 tisoč 259 pregledov in
               izrekli 10 tisoč 271 ukrepov, pri čemer je to število inšpektorjev okoli 80.</p>
               <p>Naj tudi povem, da se je bistveno povečalo število vloženih kazenskih ovadb v
               preteklem letu in tudi izrečenih glob za prekrške, tako da se je tudi vsota sredstev
               na podlagi glob povečala za 24 %. Seveda je učinkovitost delovanja inšpektorata
               povezana z različnimi dejavniki, eden od teh, že navedeno, je to, da gre pri pogodbah
               o delu za pogodbena razmerja in da tukaj lahko inšpektorat da kazensko ovadbo, pa
               kljub temu da je potem delodajalec kaznovan, to še ne pomeni, da bo delavec dobil
               povrnjeno tisto, kar mu je dolžan, to mora uveljavljati preko delovnega sodišča.</p>
               <p>Samo za primer, eno od podjetij, ki je bilo lansko leto velikokrat omenjeno, Vegrad,
               v tem podjetju je bilo lani opravljenih 34 inšpekcijskih nadzorov, potem je bilo
               izdano 80 plačilnih nalogov in 9 odločb o prekršku, vloženih je bilo tudi 5 kazenskih
               ovadb in opravljenih 21 inšpekcijskih nadzorov. Samo v tem podjetju! Seveda so pa
               mnoga druga podjetja, kjer je bilo treba tudi nadzirati to področje.</p>
               <p>Tako lahko rečem, da Inšpektorat Republike Slovenijie za delo dela kar intenzivno, je
               pa res, da zakon mu ne daje vseh tistih pristojnosti, ki... <stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-11.sp185">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa Julijana Bizjak Mlakar, izvolite.</p>
            </sp>
            <sp xml:id="SDZ5-Redna-30-2011-07-11.sp186">

               <speaker>MAG. JULIJANA BIZJAK MLAKAR:</speaker>

               <p>Prosila bi za dopolnitev odgovora. Namreč, verjamem, da se učinkovitost dela ne meri
               po številu nadzorov niti po sredstvih majhnih glob – po številnih majhnih globah, ki
               jih inšpektorji zaračunavajo za takšne prekrške –, ne pride pa do tistih bistvenih
               sprememb, ki bi se morale uvesti tudi s spremembo zakona.</p>
               <p>Včeraj sem dobila pismo, dve strani, gospoda v. d. glavnega inšpektorja, mag. Borisa
               Ružiča, ki mi daje vedeti, da smo pri celi stvari še vseeno nekako na začetku. Naj
               vam preberem, kar mi piše: "Verjetno vam ni neznana anarhija glede ustanavljanja
               takšnih in drugačnih podjetij, ki lahko varajo in goljufajo na vse mogoče in nemogoče
               načine, pa se nikomur nič ne zgodi oziroma se vsaj do sedaj še ni nič zgodilo..."
               Potem, "morda veste, kaj lahko v takšnih primerih naredi IRSD? Kljub sicer dokaj
               velikim pristojnostim v takšnih primerih za prizadetega zaposlenega praktično nič."
               Potem se obrača na težave, da se tičejo Ministrstva za pravosodje, tožilcev in pravi,
               "menda so zaradi obsežnosti tega problema tudi oni že obupali." Kaj pa sodišča? In
               potem se pritožuje, ker dobiva od Dursa na stotine obvestil o neplačanih prispevkih.
               Prejšnji glavni inšpektor se je pritoževal, da teh podatkov ne dobi in da zaradi tega
               ne more nič ukrepati.</p>
               <p>Skratka, bojim se, da se stvari niso bistveno premaknile. Zaradi tega bi predlagala,
               da ministri čas do konca mandata Vlade uporabite za to, da dogovorite tiste zakonske
               spremembe, ki bi vsaj v prihodnje preprečila zlorabe zaposlenih, ki se danes očitno
               še vedno množično dogajajo. Hvala lepa.</p>
            </sp>
            <sp xml:id="SDZ5-Redna-30-2011-07-11.sp187">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Izvolite, gospod minister.</p>
            </sp>
            <sp xml:id="SDZ5-Redna-30-2011-07-11.sp188">

               <speaker>DR. IVAN SVETLIK:</speaker>

               <p>Hvala lepa.</p>
               <p>Sami ste ponovno ugotovili, da gre za kompleksno problematiko. Ustanavljanje podjetij
               pač ni v nadzoru Inšpektorata Republike Slovenije za delo, tudi ne tisto, kar se
               dogaja v postopkih pregona oziroma v sodnih postopkih. Povedal pa sem, da smo
               naredili korak v smeri sprememb s sicer nepotrjenim pokojninskim zakonom, da to isto
               pripravljamo, kar zadeva zakon o delovnih razmerjih, da smo majhne globe poskušali
               povečati v enem drugem zakonu, ki pa tudi ni bil potrjen –, ko gre za prekrške, ki so
               tudi s tega področja.</p>
               <p>Zato nam ostane, da poskušamo tam, kjer je še mogoče, zlasti v Zakonu o delovnih
               razmerjih, to problematiko dodatno urediti. Prav tako pa je v pripravi tudi zakon o
               inšpekciji dela, s katerim lahko na našem področju nekaj storimo v tem pogledu.
               Ostalo bo pa najbrž tisto, kar ostaja pomembno, da gre pri sklepanju delovnih
               razmerjih, torej za pogodbeno razmerje med delodajalcem in delojemalcem, in da so za
               razreševanje vprašanj sporov s tega naslova pristojna delovna sodišča. Najbrž se ta
               ureditev, vsaj zaenkrat, ne bo spreminjala. Hvala lepa.</p>
            </sp>
            <sp xml:id="SDZ5-Redna-30-2011-07-11.sp189">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Robert Hrovat bo postavil poslansko vprašanje ministru za promet dr. Vlačiču
               ter ministrici za obrambo dr. Ljubici Jelušič.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp190">

               <speaker>ROBERT HROVAT:</speaker>

               <p>Hvala lepa za besedo,.gospod podpredsednik. Spoštovana ministrica, spoštovani
               minister!</p>
               <p>Postavil vama bom vprašanje, za katerega sem upal, da mi ga nikoli ne bo potrebno
               postaviti. Zakaj? Jaz sem verjel v delovanje države, v izpolnjevanje obveznosti
               države in da se ne bo zgodilo to, kar se je zgodilo zdaj poklicnim gasilcem v
               avtocestni bazi na Vranskem. Torej, za kaj gre?</p>
               <p>Gre za poklicne gasilce, vrhunsko usposobljene profesionalce, ki so vseskozi v
               pripravljenosti in dežurajo v tej avtocestni bazi v človeka nevrednih pogojih. Trije
               gasilci so 24 ur v prostoru velikem 3-krat 5 kvadratnih metrov. Zakaj tam dežurajo?
               Zato da se mi lahko varno vozimo skozi tunele. Ampak to ni problem samo na Vranskem,
               to je splošen problem za vse poklicne gasilske enote, ki delujejo na tak način.</p>
               <p>Decembra 2007 je bila podpisana pogodba med Ministrstvom za promet, Darsom, Upravo za
               zaščito in reševanje, Heliosom, Poklicno gasilsko enoto Celje o opravljanju
               operativnih gasilskih nalog v predorih Ločica, Jasovnik, Trojane in Podmilj. V 7.
               členu te pogodbe piše, da bo Dars zagotovil pogoje za opravljanje nalog, vključno s
               primernim prostorom v treh letih po sklenitvi pogodbe. Decembra 2010 so potekla 3
               leta, zato se je pripravil dopis, ki se ga je naslovilo na direktorico Darsa Matejo
               Duhovnik – torej, te poklicne enote, ki sodelujejo tam – in v katerem so jo
               spraševali, kdaj bodo pogoji iz te pogodbe tudi zagotovljeni. Na dopis je direktorica
               odgovorila in zagotovila, da bodo pogoji iz pogodbe zagotovljeni v šestih mesecih.
               Odgovor so sprejeli vsi ti podpisniki osnovne pogodbe. Meseca junija 2011, torej
               prejšnji mesec, je poteklo obljubljenih 6 mesecev, pa se ni še prav nič zgodilo in
               bojim se, da se še nekaj časa ne bo. Gasilci pa vestno in odgovorno opravljajo svoje
               naloge in obveznosti iz pogodbe res v nemogočih pogojih na teh nekaj kvadratnih
               metrih.</p>
               <p>Še nekaj glede intervencij. Koliko intervencij se pravzaprav opravlja? 26 intervencij
               v letu 2008, 52 intervencij v letu 2009, 30 intervencij v letu 2010, 24 intervencij
               do julija 2011. Tukaj je treba res poudariti, da so gasilske enote 20. 1. 2010
               uspešno posredovale v nesreči z velikim tveganjem, kjer so bile smrtne žrtve in
               materialna škoda velikih razsežnosti preprečene izključno zato, ker imamo na podlagi
               te omenjene pogodbe gasilsko bazo oziroma enoto v bazi na Vranskem. Zato lahko mirno
               ugotovimo, da so sredstva, vložena v izvajanje teh operativnih dežurstev, več kot
               upravičeno vložena.</p>
               <p>Sprašujem vaju:</p>
               <p>Kdaj se bo kaj naredilo na tem področju?</p>
            </sp>
            <sp xml:id="SDZ5-Redna-30-2011-07-11.sp191">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Kdo bo prvi odgovarjal, ministrica ali minister?</p>
               <p>Gospod dr. Patrick, izvolite.</p>
            </sp>
            <sp xml:id="SDZ5-Redna-30-2011-07-11.sp192">

               <speaker>DR. PATRICK VLAČIČ:</speaker>

               <p>Hvala, predsedujoči.</p>
               <p>Jaz imam eno relativno kratko informacijo. Jaz bi bil tudi vesel, če bi stvar bila že
               v teku. Pravi pa takole ta informacija: da je projekt pripravljen, da gre za prizidek
               tlorisne površine 200 kvadratnih metrov, da je ta projekt v sodelovanju z gasilsko
               enoto pripravljen, da so predstavniki gasilcev torej, ki bodo te prostore
               uporabljali, tudi sodelovali in je z njimi usklajen, da je v tem trenutku postopek
               razpisa za izbiro izvajalca v končni fazi, da je nekaj prijav potencialnih izvajalcev
               in če bo postopek tak, da ne bo pritožb, potem bo lahko hitro izbran izvajalec za
               gradnjo, finančna sredstva za izgradnjo prizidka pa so v poslovnem načrtu Darsa. To
               je moja informacija za ta trenutek, kar se tiče same gradnje.</p>
            </sp>
            <sp xml:id="SDZ5-Redna-30-2011-07-11.sp193">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Ljubica Jelušič, ministrica za obrambo, Izvolite.</p>
            </sp>
            <sp xml:id="SDZ5-Redna-30-2011-07-11.sp194">

               <speaker>DR. LJUBICA JELUŠIČ:</speaker>

               <p>Hvala, spoštovani gospod podpredsednik. Gospe in gospodje poslanci!</p>
               <p>Jaz bi dopolnila odgovor mojega kolega dr. Vlačiča, in sicer na točki, ko se
               postavlja vprašanje, kakšna je vloga Ministrstva za obrambo in Uprave za zaščito in
               reševanje pri nadzoru nad izvajanjem te pogodbe. Naj povem, da se vsi štirje
               udeleženci v pogodbi večkrat srečujejo in da je bil nazadnje sestanek, ki je bil na
               to temo izveden, 2. junija 2011. Na tem sestanku je bilo tudi govora o možnostih
               uresničitve 7. člena pogodbe iz decembra leta 2007. Res je, kar ste rekli, in mislim,
               da smo dolžni vsi poudariti, da gre za dve poklicni gasilski enoti, poklicna Gasilska
               enota iz Celja in Center za požarno varnost iz Domžal, ki obe opravljata pomembno
               delo in sta v preteklih treh letih opravili tudi nekaj ključnih intervencij, ki so
               zagotovo zavarovale večje število življenj v teh predorih. Hkrati pa je treba
               vendarle povedati, da je bilo v tem sporazumu oziroma pogodbi predvidenih zelo veliko
               različnih stvari in da sta jih Dars in Uprava za zaščito in reševanje tudi
               uresničila. Dars je na primer nakupil ustrezna gasilska reševalna vozila za predor,
               takih vozil je bilo šest. Dars je zagotovil delovna mesta za dodatne poklicne gasilce
               za Celje in za Domžale. Dars vsako leto, vsak mesec zagotavlja finančna sredstva za
               plače poklicnih gasilcev in s tem v bistvu skrbi tudi za to, da obe gasilski enoti
               preživljata te težke čase, v katerih je danes celotni javni sektor.</p>
               <p>Ministrstvo za obrambo preko Uprave za zaščito in reševanje skrbi za to, da so ti
               gasilci ustrezno izobraženi oziroma usposobljeni, in je v preteklih treh letih
               izvedlo že celo vrsto različnih usposabljanj za njih. Ravnokar smo v situaciji nakupa
               izolirnih dihalnih aparatov za težje delovne pogoje, šest za Domžale, šest za Celje.
               Ravno tako je Ministrstvo za obrambo v letu 2008 že nakupilo posebno zaščitno opremo,
               ki jo potrebujejo ti gasilci za opravljanje svojih del.</p>
               <p>Tako da moramo povedati, da je pogodba v velikem delu take narave, da lahko rečemo,
               da je bila uspešno izvedena. Res pa je, da čakamo še na ta del, ki zadeva delovne
               pogoje gasilcev, pri katerem pa je bilo dogovorjeno, da jim je treba zagotoviti take
               pogoje, kot jih imajo sicer v gasilskih domovih. Resnica je, da garažna hiša, v
               kateri so sedaj na Vranskem, na tistih 12 kvadratnih metrih tega ne omogoča. Je pa
               res, da so to prostori, ki so ogrevani, da imajo dostop do sanitarij, ampak vsi si
               želimo, da bi ti profesionalci delali v bistveno boljših delovnih pogojih, vsaj tisti
               čas, ko čakajo od ene intervencije do druge. Jaz upam, da bo na podlagi tega, kar
               sporoča Dars, prišlo do ureditve večjega kompleksa, v katerem bo tudi primeren
               delovni prostor za te naše gasilce, kajti prav je, da imamo profesionalce, ki
               opravljajo težko delo na primeren način oskrbljene, kar se tiče, bomo rekli, še te
               zadnje točke v pogodbi, ki se mora uresničiti, ob tem seveda, da bodo vse ostale
               točke, ki zadevajo plačevanje stroškov teh gasilcev in njihovega usposabljanja, še
               vedno na bremenu Darsa in Uprave za zaščito in reševanje.</p>
            </sp>
            <sp xml:id="SDZ5-Redna-30-2011-07-11.sp195">

               <speaker>PODPREDSEDNIK MIRAN POTRČ:</speaker>

               <p>Gospod Robert Hrovat, izvolite.</p>
            </sp>
            <sp xml:id="SDZ5-Redna-30-2011-07-11.sp196">

               <speaker>ROBERT HROVAT:</speaker>

               <p>Odgovor je bil pričakovan. Res je bilo veliko točk v tej pogodbi, ampak mislim, da so
               bistveni pogoji za delo, zagotovo. Jaz mislim, če se država ne bo držala podpisanih
               obveznosti nekih odgovornosti, potem težko pričakujemo, da se bodo tega držali
               državljani. Jaz mislim, glede na to, da gre za res vrhunsko usposobljene ljudi,
               gasilce, da so pogoji, v katerih delajo in bivajo, pravzaprav ena velika sramota,
               velika sramota, ne glede na to, koliko členov iz te pogodbe je bilo realiziranih.
               Meni so ti fantje, ki delajo v teh pogojih, poslali slike, v kakšnih pogojih delajo,
               vam jih bom potem pokazal, najbrž tega še niste videli. To je soba 5 krat tri metre,
               stoli kitajske izvedbe, 50 evrov en stol, vsi polomljeni, en kuhalnik, minimalen. Ne
               morejo si skuhati niti kave ali čaja. Da ne rečem, da so jim zaprli tudi vodo. Vode
               nimajo gasilci v avtocesti bazi Vransko. Zabojnik, v katerem lahko počivajo, ker so
               24 ur tam, v zabojniku, da se razumemo, leta 2011. Da vam preberem še en stavek, ki
               mi ga je en kolega napisal in poslal: "Jaz sem samo gasilec, za politiko pravzaprav
               nič vredna stvar, samo, ko nas rabijo, se hvalijo en mesec, kako so vse uredili,
               potem se pa na vse to pozabi." Jaz sem razočaran nad takšnim odnosom do gasilcev, ki
               so že marsikdaj pokazali, sploh ti poklicni gasilci, ki varujejo tunele, pravzaprav
               varujejo nas v tunelih, da se njim na tako mačehovski način omogoča, da izvajajo
               svoje delo. Jaz bi pričakoval, da boste resnično pritisnili na Darsu, da se ne bo
               slišalo off the record, da denarja ni. Zdaj vas bom držal za jezik. Hvala.</p>
            </sp>
            <sp xml:id="SDZ5-Redna-30-2011-07-11.sp197">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi kdo od ministrov dopolniti odgovor.</p>
               <p>Dr. Patrick Vlačič, minister za promet.</p>
            </sp>
            <sp xml:id="SDZ5-Redna-30-2011-07-11.sp198">

               <speaker>DR. PATRICK VLAČIČ:</speaker>

               <p>Najprej –Dars ni država, Dars je javna delniška družba v državni lasti. Tako da, ko
               govorite o državi, je treba biti malo pazljiv, ker to ni pogodba, ki jo je sklenilo
               Ministrstvo za promet, ki ga jaz, recimo, vodim. Me veseli, da ste me na to
               opozorili. Jaz bom še posebej tudi v pismu opozoril Dars na to in je res, zagotovo je
               treba poskrbeti za dobre bivalne razmere zato, da bodo lahko ti ljudje, ki pomagajo,
               potem drugim ljudem, ko se ti znajdejo v stiski, pomagali, da bodo lahko imeli takšne
               pogoje, da bodo lahko tudi svoje delo toliko boljše opravljali, to je zagotovo. Na te
               stvari, na katere ste opozorili, da imajo težave z vodo in podobno, bom eno posebno
               pismo napisal oziroma AUKN-u, na katerega se v takem primeru obrnemo. Tako da, če bi
               jaz prej to vedel, recimo, meni te informacije niso bile znane. Jaz moram povedati.
               Tisto, kar ne pride do mene tako ali drugače, pač o tem ne vem in ne morem vedeti
               vsega v državi.</p>
            </sp>
            <sp xml:id="SDZ5-Redna-30-2011-07-11.sp199">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Ljubica Jelušič, izvolite.</p>
            </sp>
            <sp xml:id="SDZ5-Redna-30-2011-07-11.sp200">

               <speaker>DR. LJUBICA JELUŠIČ:</speaker>

               <p>Najlepša hvala.</p>
               <p>Mislim, da bo Dars tako kot je že večkrat doslej tudi tokrat poskušal izpolniti
               pogoje iz te pogodbe in tudi držati besedo. Težko zagotovimo v njihovem imenu.
               Zagotovo pa bomo tudi na Ministrstvu za obrambo skrbeli za to, da jih bomo večkrat
               opozorili na ta del pogodbe. In pa seveda tudi prosili za to, da se gasilce
               prednostno obravnava. Namreč, kot je videti iz načrtov, gre za večji kompleks, ki ga
               Dars želi urediti, in en del tega kompleksa, ki naj bi bil najmanj v velikosti 20
               kvadratnih metrov, bi moral biti namenjen gasilcem. Dars želi večji prostor urediti
               in ta večji prostor naj bi imel okoli 200 kvadratnih metrov, v pogodbi pa je bilo
               napisano, da je treba gasilcem zagotoviti najmanj 20 kvadratnih metrov prostora za
               delovanje. Upam, da bo tega prostora več, glede na to, da na prostoru, kot je sedaj
               in zdajšnji, je res 10 do 12 kvadratnih metrov. Na tako majhnem prostoru res težko
               delajo, počivajo oziroma se pripravljajo na svoje intervencije. Tako da razumem vašo
               kritiko, jo sprejemam, ampak hkrati pa kljub vsemu želim, da ne pozabimo, da je bilo
               veliko narejenega.</p>
            </sp>
            <sp xml:id="SDZ5-Redna-30-2011-07-11.sp201">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Mag. Štefan Tisel bo postavil poslansko vprašanje ministru za visoko šolstvo, znanost
               in tehnologijo, dr. Igorju Lukšiču.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp202">

               <speaker>MAG. ŠTEFAN TISEL:</speaker>

               <p>Vsem lep pozdrav! Spoštovani gospod podpredsednik, spoštovana gospa ministrica,
               gospodje ministri, poslanke in poslanci!</p>
               <p>Junija 1999 so v Bologni ministri, pristojni za visoko šolstvo, iz 29. evropskih
               držav, med njimi tudi iz Slovenije, podpisali tako imenovano bolonjsko deklaracijo in
               si zastavili skupni cilj ob polnem upoštevanju in spoštovanju različnosti nacionalnih
               sistemov izobraževanja in univerzitetne avtonomije do leta 2010 z medsebojnim
               sodelovanjem izgraditi odprt in konkurenčen evropski visokošolski prostor, ki bo
               evropskim študentom in diplomantom omogočil prosto gibanje in zaposljivost, obenem pa
               bo privlačen tudi za neevropske študente. Cilj naj bi dosegli z različnimi ukrepi,
               kot so vzpostavitev primerljivih in preglednih visokošolskih struktur in stopenj,
               vzajemno prizadevanje in priznavanje relevantnih in primerljivih visokošolskih
               kvalifikacij, vzpostavitev medsebojno priznanih kreditnih sistemov in sistemov za
               ugotavljanje kakovosti, spodbujanje mobilnosti študentov in visokošolskih učiteljev,
               razvijanje evropske dimenzije o izobraževanju ter večja konkurenčnost evropskega
               visokega šolstva v svetu. Seveda naj bi se s tem bolonjskim procesom s področja
               visokega šolstva uresničila Lizbonska strategija, da do leta 2010 Evropa postane
               konkurenčno in dinamično, na znanju temelječe gospodarstvo na svetu oziroma najbolj
               konkurenčno in sposobno rasti za naprej. Seveda takrat še ni bilo gospodarske krize
               in so v Evropi v glavnem primanjkovali kadri na področju tehnike in naravoslovja.
               Zahodna Evropa je pričakovala priliv takšnih kadrov iz vzhodne Evrope oziroma iz
               drugih držav, v današnjem času pa so se poleg gospodarske krize, finančne krize,
               krize zaposlovanja razmere močno spremenile, tako da so te razmere na področju
               šolstva danes drugačne. Konec maja 2004 je Državni zbor Republike Slovenije sprejel
               novelo Zakona o visokem šolstvu, s čimer je slovensko visoko šolstvo stopilo v proces
               oblikovanja evropskega visokošolskega prostora, torej v bolonjski proces. Prve
               bolonjske diplomante, ki so stopili na trg delovne sile, smo dobili v študijskem letu
               2009/2010.</p>
               <p>Zanima me:</p>
               <p>Kako uspešno so bili doseženi ti cilji bolonjske reforme v Sloveniji?</p>
               <p>Kajso nam pokazale te prve generacije oziroma s katerimi prednostmi in slabostmi tega
               bolonjskega sistema se srečujemo v Sloveniji?</p>
               <p>Hvala.</p>
            </sp>
            <sp xml:id="SDZ5-Redna-30-2011-07-11.sp203">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Igor Lukšič, izvolite odgovor.</p>
            </sp>
            <sp xml:id="SDZ5-Redna-30-2011-07-11.sp204">

               <speaker>DR. IGOR LUKŠIČ:</speaker>

               <p>Hvala lepa gospod podpredsednik. Kolegice in kolegi!</p>
               <p>Za celovito analizo bo treba še nekaj časa počakati, ker je glavnina fakultet
               vstopila v bolonjsko reformo šele v prejšnjem šolskem letu, tako da je bilo v
               2011/2012 razpisanih 270 dodiplomskih študijskih programov, od tega 186
               univerzitetnih I. stopnje, 76 visokošolskih I. stopnje ter 8 enovitih magistrskih
               študijskih programov, 199 je bilo programov II. stopnje in 67 III. stopnje. Tri,
               štiri fakultete so šle pred petimi, šestimi leti, to so te, ki jih je gospod poslanec
               omenjal, da so že dale prve diplomante. Ampak množica, se pravi teh 270 programov ali
               pa, recimo, okrog 220, ima študente šele na koncu prvega letnika. Šele 2020 bomo
               verjetno lahko imeli celovito oceno o tem, kakšne so prednosti vseh teh programov za
               trg delovne sile.</p>
               <p>Tiso, kar lahko že takoj rečemo, glede celovitega uspeha bolonjske reforme v celotni
               EU, je, da cilj ni bil dosežen. Evropski uniji s to reformo ni uspelo do leta 2010
               povečati konkurenčnost do te mere, da bi na tisto, kar so ciljali, se pravi pridobiti
               predvsem študente iz Azije, in tudi iz arabskega sveta, ter s tem konkurirati ali
               celo prehiteti ameriške univerze, ta globalni cilj ni bil dosežen. Mi na slovenskem,
               to vam lahko govorim iz lastnih izkušenj, smo se tega lotili zelo "drobtinčarsko".
               Nismo se lotili tega v skladu s tem velikim ciljem, se pravi, da je bolonjska reforma
               priložnost, da mi naredimo iz slovenskega univerzitetnega prostora, tudi znanstvenega
               in raziskovalnega, neko zgodbo, ki ima v glavi predstavo o tej celotni strategiji.
               Ampak sem prepričan, da univerzitetni prostor potem, ko je nekako ugotovil na osnovi
               prvih izkušenj kaj se dogaja, da gre že v nekaterih primerih v reformo reforme in da
               bo v drugem delu, zlasti po sprejetju zakona o visokem šolstvu, ki še ne bo narejen
               ta mandat, ampak v vsakem primeru nas čaka, da bo potem visoko šolstvo lahko šlo bolj
               v to smer, ki si jo vsi želimo, se pravi, da bi bilo slovensko visoko šolstvo
               dejansko vabljivo, ne samo za področje, ampak tudi za področje širšega sveta. Hvala.
            </p>
            </sp>
            <sp xml:id="SDZ5-Redna-30-2011-07-11.sp205">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Tisel, izvolite.</p>
            </sp>
            <sp xml:id="SDZ5-Redna-30-2011-07-11.sp206">

               <speaker>MAG. ŠTEFAN TISEL:</speaker>

               <p>Hvala za odgovor.</p>
               <p>Bi še dodal. Že sami ste povedali, da ni najbolj uspelo zaenkrat in da je treba še
               marsikaj postoriti. Nezadovoljni so tako študentje kot profesorji. Moram reči, da
               tudi starši, ker se je otrokom študij podaljšal do dve leti. Tudi za bodoče
               generacije je treba na tem področju več narediti oziroma poenotiti zadeve, kajti
               bolonjski programi še niti niso do konca uveljavljeni, uporablja se zmes starih in
               novih programov. Študij pa naj ne bi dosegel zaželenega cilja, se pravi, da se bo
               študij tudi skrajšal, dejansko se je podaljšal. Tako imamo tudi slabo primerljivost z
               bivšimi, ko so imeli s štiriletnim študijem sedmo stopnjo, sedaj pa s triletnim šesto
               stopnjo. Te slabosti se vlečejo kar naprej, čeprav se na nekaterih študijih, kot
               slišimo, izboljšuje. Študijski programi niso kompatibilni, ne znotraj države, celo iz
               iste stroke ali celo iste univerze. Nekateri imajo še sistem 3 + 2, drugi 4 + 1, eni
               pa 5 + 0, kar je nekako evropsko oziroma sledi evropsko reguliranim poklicem. Prav
               tako se bolonjska reforma vidi le v luči skrajševanja. Se pravi, ta cilj ni bil
               dosežen. Zaenkrat gre za podaljšanje.</p>
               <p>Zanima me:</p>
               <p>Kako bomo s to našo reformo omogočili študentom, da bomo dosegli te cilje, se pravi,
               večjo zaposljivost, skrajšani študij in primerljivost z evropskimi?</p>
               <p>Hvala.</p>
            </sp>
            <sp xml:id="SDZ5-Redna-30-2011-07-11.sp207">

               <speaker>PODPREDSEDNIK MIRAN POTRČ:</speaker>

               <p>Želite dopolnitev odgovora?</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp208">

               <speaker>DR. IGOR LUKŠIČ:</speaker>

               <p>Hvala.</p>
               <p>Ena od pomembnih zadev na tej poti je dvig kakovosti oziroma zagotavljanje kakovosti.
               Ustanovljen je akreditacijski svet, ki skrbi za to, da bo programe preverjal in s tem
               tudi kader, ki poučuje, in skrbel za to, da se to opravi kvalitetno. Tisto, kar so
               prinesli bolonjski programi in bi bilo treba pozdraviti, je več prakse, kot recimo,
               to – bolj poznam, ko gre za šolanje učiteljev –, da imajo od petih let eno leto
               prakse. To tudi za druge, za tehnične poklice, naravoslovne, se pravi, bistveno več v
               praksi.</p>
               <p>Potem tisto, kar je pomembno, je mobilnost, večja stopnja mobilnosti. Zahteva se pri
               nekaterih fakultetah, da so študentje vsaj en semester v tujini in seveda so
               fakultete usposobljene, da gostijo študente iz tujine. Mi za ta namen ne dajemo
               dovolj sredstev, ker je to drago, dražje kot to, da so vsi študentje samo doma, je pa
               za dvig kvalitete bistvenega pomena. Se pravi, ta izmenjava, ki zdaj zaenkrat teče
               samo ali pa v glavnem preko Erazmusa, je stekla, ampak je še zmeraj
               nezadovoljiva.</p>
               <p>Metode dela na univerzah se spreminjajo. Bolonja je prinesla več aktivnih oblik dela,
               se pravi, manj predavanj. To je tudi neka zadeva, ki je za pozdraviti.</p>
               <p>Je pa ena velika slabost, ki se mi zdi, da bi jo bilo treba postopno odpravit, to je
               drobitev programov. Drobitev programov v imenu izbirnosti, ki se je resda povečala,
               ampak se je povečala na račun tega, da imamo vrsto drobnih predmetov, ki jih
               študentje lahko izbirajo. Predmetov je praviloma po fakultetah preveč znotraj
               programov, to bi bilo tudi treba zmanjšati. O tem bo treba še diskutirati, ampak
               bazična znanja so nekako zapostavljena.</p>
               <p>Institucionalno ogrodje je postavljeno. Mi imamo od avtonomije univerz do
               akreditacijskega sveta postavljene institucije, temeljne, da znotraj tega lahko steče
               ta proces, za katerega si prizadevamo, se pravi, da dvignemo kvaliteto visokošolskega
               študija. Hvala.</p>
            </sp>
            <sp xml:id="SDZ5-Redna-30-2011-07-11.sp209">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Tisel, izvolite.</p>
            </sp>
            <sp xml:id="SDZ5-Redna-30-2011-07-11.sp210">

               <speaker>MAG. ŠTEFAN TISEL:</speaker>

               <p>Hvala za odgovor.</p>
               <p>Ker je tematika zelo široka in zadeva tako študente, profesorje kot seveda tudi
               starše predlagam, da se po Poslovniku Državnega zbora opravi razprava v Državnem
               zboru. Hvala.</p>
            </sp>
            <sp xml:id="SDZ5-Redna-30-2011-07-11.sp211">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>O vašem predlogu, da razpravlja Državni zbor o odgovoru gospoda ministra, bomo
               glasovali jutri v okviru glasovanj.</p>
               <p>Gospod poslanec Silven Majhenič bo postavil poslansko vprašanje ministru za
               pravosodje Alešu Zalarju.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp212">

               <speaker>SILVEN MAJHENIČ:</speaker>

               <p>Hvala za besedo gospod podpredsednik. Spoštovana ministra!</p>
               <p>Družinski zakonik je bil v celoti grajen na človekovih pravicah, še posebej na
               pravicah otrok in dostojanstva, kar pa se, kot vidimo, ne izvaja v praksi s strani
               tistih, ki o pravičnosti presojajo in odločajo, ampak ostaja vse skupaj le črka na
               papirju, ki očitno prenese tudi takšne zgodbe, ki se po mnenju javnosti, ki to
               spremlja, ne bi smele zgoditi. V javnosti so znane določene sorodstvene in
               prijateljske povezave med posameznimi funkcionarji in njim sorodnimi poklici v
               sodstvu in ostalih državnih organih. O določenih primerih, ko posamezniki za dosego
               svojih ciljev zlorabijo svoj vpliv in pa znance, smo državljani seznanjeni tudi iz
               medijev. Dejstvo pa je, da določeni sodniki odločajo povsem mimo zakonitosti, brez
               etike in morale sprejemajo povsem nečloveške in povsem absurdne odločitve.</p>
               <p>Vsebina tega poslanskega vprašanja je nastala na podlagi prošnje za pomoč povsem
               obupane dijakinje, ki se je obrnila na našo poslansko skupino. Vsi najbrž poznate
               primer dijakinje iz Murske Sobote, ki jo je sodišče v Murski Soboti leta 2008 trikrat
               zverinsko rubilo, jo dalo prisilno zapreti za eno leto v psihiatrično ustanovo, brez
               zdravstveno argumentiranega razloga, in to samo zato, ker ni hotela živeti pri očetu.
               Zakaj je sodnica s sodišča v Murski Soboti sprejela takšno nasilno in nečloveško
               odločitev? Morda je šla na roko njenemu očetu, ki je na istem sodišču sodni izvedenec
               in je na vsak način želel doseči, da bo deklica navkljub izrečeni želji, da bo živela
               z mamo, živela z njim. Da so sodniki odločali le njemu v prid, je potrdila tudi sodna
               izvedenka. V zvezi z omenjeno zgodbo je oče vložil zasebno tožbo proti njenemu bratu,
               študentu tretjega letnika fakultete, zaradi pisanja novinarjev o dogodku o prisilni
               odvedbi sestre v psihiatrično ustanovo, je druga sodnica izdala sklep o njegovem
               priporu. Potrebno je omeniti, da je ista sodnica zavrgla kazensko ovadbo, ki jo je
               vložila dijakinja zoper očeta v zvezi z zlorabo. Zgodba pa tukaj še zdaleč ni
               končana. Nek drugi sodniki je v zvezi z zasebno tožbo očeta zaradi poročanja
               novinarke o zadevi na komercialni televiziji odredil pripor za mamo dijakinje, ki jo
               je v priporu dvakrat zadela tudi kap.</p>
               <p>Ministra za pravosodje zato sprašujem:</p>
               <p>Kako bo ukrepal v primerih, kjer je ugotovljeno, da so sodni postopki potekali
               nepravilno in nezakonito, zaradi prijateljskih in sorodstvenih vezi vpletenih
               sodnikov, odvetnikov, tožilcev, sodnih izvedencev in tako dalje?</p>
               <p>Hvala.</p>
            </sp>
            <sp xml:id="SDZ5-Redna-30-2011-07-11.sp213">

               <speaker>PODPREDSEDNIK MIRAN POTRČ:</speaker>

               <p>Gospod minister Aleš Zalar, izvolite odgovor.</p>
            </sp>
            <sp xml:id="SDZ5-Redna-30-2011-07-11.sp214">

               <speaker>ALEŠ ZALAR:</speaker>

               <p>Hvala lepa.</p>
               <p>Spoštovani gospod poslanec! Vedno znova moram začeti svoje odgovore pravzaprav z
               istim stavkom, minister za pravosodje se ne more in se ne sme vpletati v odprte sodne
               postopke. To ni naša pristojnost. Minister bi prekoračil z Ustavo določene meje, ki
               so predpisane za izvršno oblast. Stvar presoje konkretnih sodnih odločitev je stvar
               uporabe pravnih sredstev, ta pravna sredstva lahko uporabljajo prizadete stranke v
               sodnih postopkih vse od pritožbe naprej. Teh pravnih sredstev je precej. Pri nas
               imamo tristopenjsko sodstvo, potem še Ustavno sodišče, ki v okviru instituta ustavne
               pritožbe varuje vse z Ustavo zajamčene pravice ljudi pri nas.</p>
               <p>Ko gre za konkretne primere in ko gre za zatrjevane konkretne kršitve, tudi če jih
               morda res zagreši sodišče, to seveda ni stvar ministra za pravosodje. Po drugi strani
               pa moram poudariti to, v prvi vrsti, ko gre za prijateljske, sorodstvene ali druge
               vezi med akterji sodnih postopkov, pa najsibodo to zdaj sodniki, tožilci, odvetniki,
               izvedenci, tolmači in drugi udeleženci sodnih postopkov, v prvi vrsti je to stvar
               njihove poklicne etike, ki je hkrati tudi njihova zakonita dolžnost, da ocenijo, ali
               bi lahko takšno razmerje kakor koli vzbujalo vtis, da gre za pristransko odločanje.
               To je v prvi vrsti torej njihova zakonita dolžnost. V drugi vrsti pa je to možnost
               vseh strank v sodnih postopkih, da to tudi uveljavljajo. To lahko uveljavljajo s
               posebnimi zahtevami, to lahko uveljavljajo tudi v okviru pritožbenih razlogov. To je
               izrecni pritožbeni razlog po naši procesni zakonodaji tako v civilnih kot v kazenskih
               postopkih. Ne more pa seveda tukaj minister z avtoriteto nosilca izvršne oblasti
               kakorkoli vplivati na odločitve sodišč v konkretnih primerih, ne iz teh razlogov ne
               iz katerih koli drugih razlogov.</p>
               <p>Tisto, kar ministrstvo za pravosodje lahko stori, pa je, da, da poseben poudarek
               izobraževalnim programom za pravosodne funkcionarje, glede na to, da se v okviru
               centra za izobraževanje v pravosodju zagotavlja to izobraževanje in ta center deluje
               v okviru Ministrstva za pravosodje. Zato mi dajemo poseben poudarek tudi tem etičnim
               dimenzijam, ki so za pravosodne funkcionarje ključne in za zagotavljanje enakosti,
               pravne varnosti vsakogar pri nas seveda bistvene.</p>
               <p>To je torej tisto, kar lahko na načelni ravni rečem, ko omenjate te konkretne
               primere, jih seveda ne poznam, zato se o njih tudi v nobenem primeru ne morem
               izrekati. Ne vem, kakšen je bil končni epilog, če sploh v teh primerih. Uspel sem
               zaslediti eno od vaših trditev, da naj bi sodnica zavrnila kazensko ovadbo, to seveda
               ni mogoče. Kazensko ovadbo lahko zavrže samo tožilec, sodišče lahko odloča samo o
               obtožnih aktih. Skratka, bilo je čisto premalo konkretnih podatkov. Pa tudi sicer, če
               bi jih imeli, se jaz najbrž ne bi smel izrekati o tem, kaj si mislim o takšni
               posamezni zadevi, ker s tem pravzaprav, če se izrečem o tem, prav nič ne pomagam pri
               razreševanju problema, lahko kvečjemu še dodatno zapletem. Če pa se kakšna stranka,
               če je kakšna stranka kakorkoli prizadeta v uveljavljanju svojih pravic, za katere
               misli, da ji gredo po starem zakonu, se pa seveda lahko obrne tudi na ministra za
               pravosodje in na Ministrstvo za pravosodje in potem mi seveda v takšnem primeru
               najprej pridobivamo ustrezna pojasnila od predsednikov sodišč. Če pa nam ta ne
               zadoščajo ali če menimo, da bi lahko šlo tudi za kakšno kršitev sodniških ali drugih
               dolžnosti pravosodnih funkcionarjev, pa seveda lahko zahtevamo določene vrste
               nadzora, ki jih potem opravijo ustrezni pravosodni organi. Ta možnost seveda vselej
               obstaja in če se bo kdorkoli na nas v zvezi s tem obrnil, bomo seveda to možnost
               skrbno pretehtali in jo po potrebi tudi izkoristili.</p>
            </sp>
            <sp xml:id="SDZ5-Redna-30-2011-07-11.sp215">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod Majhenič, želite še dopolnilni odgovor?</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp216">

               <speaker>SILVEN MAJHENIČ:</speaker>

               <p>V Sloveniji zapirajo ljudi, ker opozarjajo preko novinarjev na nepravilnosti in
               nezakonitosti v sodstvu. Mami in bratu dijakinje je bila torej nezakonito vzeta
               prostost, brez da bi storila kaznivo dejanje. Poročanje novinarjev o dogodkih in
               trpljenju posameznikov v državi predstavlja svobodo govora in tiska, kar ni nobeno
               kaznivo dejanje. Iz navedene zgodbe lahko sklepamo, da so sodnici in sodnik zavestno
               in naklepno kršili zakone, kar je razvidno iz njihovih odločitev – odrejen nezakonit
               pripor bratu in mami. Dejanja in ravnanja sodnic in sodnika so nezakonita, nedopustna
               in bi se morala preganjati po uradni dolžnosti v vsaki demokratični in pravni državi.
               Da se to sploh lahko dogaja, ugotavljam, da živimo v državi, v kateri je nekaj zelo
               hudo narobe. Ni več nobenega dvoma, da se je korupcija razpasla v vse pore življenja
               državljanov. Država več ne ščiti svojih državljanov, temveč jih nadzira, maltretira
               in uničuje.</p>
               <p>Gospod minister, smo pred sprejemom novega kazenskega zakonika in zakona o kazenskem
               postopku, ki bi moral stanje sojenja izboljšati, vendar kot vidimo tudi zdaj veljavna
               zakonodaja ne dovoljuje nepravilnosti, ki sem jih omenil. Rešuje le odgovorno
               ravnanje sodnikov, ki imajo trajni mandat in se jim ni treba bati, da bodo za
               nepravilnosti tudi ob službo.</p>
               <p>Zato vas vprašam:</p>
               <p>Kaj bi bilo treba storiti, da se takšne nepravilnosti v prihodnje ne bi več dogajale
               in da do takšnih nepravilnosti sploh ne pride?</p>
               <p>Hvala.</p>
            </sp>
            <sp xml:id="SDZ5-Redna-30-2011-07-11.sp217">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-30-2011-07-11.sp218">

               <speaker>ALEŠ ZALAR:</speaker>

               <p>Najprej, ne morem se strinjati z vašo tezo, da gre za nepravilnost, ker enostavno ne
               poznam vseh okoliščin primera. Pravzaprav bi lahko to ugotovilo samo sodišče, da je
               šlo za takšno nepravilnosti, in to bodisi redno ali Ustavno sodišče. V tem primerih
               je takšna zatrjevanja treba previti v okviru sodnih postopkov. Možna so in se
               dogajajo takšna zatrjevanja in sem in tja se tudi izkaže, da je bila kakšna sodna
               odločitev napačna. Jaz se sicer ne bi upal trditi, da gre kar za korupcijo vsevprek
               in za splošno nepravnost. Tega mislim, da tudi vi, spoštovani gospod poslanec,
               intimno niti ne verjamete. Po drugi strani pa ni mogoče izključiti v določenih
               primerih, vsaj, recimo, napačno uporabo veljavnega prava, ki lahko temelji na
               različnem razumevanju, zato pa imamo institut pritožb in drugih pravnih sredstev,
               kjer se lahko takšne napake odpravijo. Če pa bi že v nekem konkretnem primeru prišlo
               do zlorabe, tudi do zlorabe, recimo, sodne funkcije, pa mi imamo institute v naši
               kazenski zakonodaji in v tem delu se naš kazenski zakonik nič ne spreminja, tudi ta
               ne, o katerem boste v kratkem odločali v Državnem zboru. Tu imamo kaznivo dejanje
               pristranskega krivičnega sojenja, tu imamo kaznivo dejanje zlorabe uradnega položaja.
               Skratka v teh ekscesnih primerih, ko bi šlo za tak primer, seveda lahko uporabimo
               tudi te institute, ve pa se, kdo je za to pristojen. Za pregon storilcev kaznivih
               dejanj je pristojno državno tožilstvo in ono je tisto, ki presoja tudi o
               utemeljenosti ali neutemeljenosti kazenskih ovadb v zvezi s temi zadevami. Žal moramo
               ugotoviti, da smo v zadnjem obdobju v Sloveniji imeli dva primera, za katera
               tožilstvo zatrjuje, da je šlo lahko tudi za zlorabo pravosodne funkcije, eden naj bi
               se zgodil v sodstvu, eden naj bi se zgodil v tožilstvu. Takšni primeri so vsega
               obsojanja vredni, s takšnimi primeri mora predvsem pravosodje samo opraviti zelo
               hitro in zelo ostro, kajti od sodnikov in tožilcev se utemeljeno pričakuje, da bodo
               ravnali in odločali kot najbolj odgovorni državljani.</p>
            </sp>
            <sp xml:id="SDZ5-Redna-30-2011-07-11.sp219">

               <speaker>PODPREDSEDNIK MAG. VASJA KLAVORA:</speaker>

               <p>Poslansko vprašanje ministru za kmetijstvo, gozdarstvo in prehrano bo postavil gospod
               Rado Likar.</p>
               <p>Izvolite, prosim.</p>
            </sp>
            <sp xml:id="SDZ5-Redna-30-2011-07-11.sp220">

               <speaker>RADO LIKAR:</speaker>

               <p>Hvala lepa, gospod podpredsednik. Spoštovani gospod minister, kolegice in kolegi!</p>
               <p>V Sloveniji imamo na področju kmetijstva kar precej organizacij z javnimi
               pooblastili, ki za državo izvajajo javno službo. Med največjimi je zagotovo Kmetijsko
               gozdarska zbornica, v okviru te pa med bolj kritiziranimi, pa ne vedno po svoji
               krivdi in ne vedno upravičeno, javna kmetijsko svetovalna služba s preko 300
               zaposlenimi. Koriščenje svetovalnih storitev je za kmetijske proizvajalce pomembna
               tržna prednost, višja raven usposobljenosti in strokovnosti ter boljša informiranost
               s področja kmetijske pridelave povečujejo produktivnost dela in učinkovitosti
               kmetijskih gospodarstev. Na ta način prispevajo k njihovi dolgoročni sposobnosti
               preživetja.</p>
               <p>Računsko sodišče je v revizijskem poročilu Razvoj podeželja v Republiki Sloveniji v
               obdobju 1. 1. 2003–31. 12. 2008 ugotovilo, da je Ministrstvo za kmetijstvo,
               gozdarstvo in prehrano javno kmetijsko svetovalno službo v preveliki meri usmerilo v
               izvajanje upravno-administrativnih del, povezanih z črpanjem sredstev iz skladov EU,
               in manj v izvajanje nalog, s katerimi bi lahko pomembno vplivala na doseganje boljših
               rezultatov na kmetijskih gospodarstvih. Računsko sodišče po mojem mnenju tudi
               pravilno ugotavlja, da bi Ministrstvo za kmetijstvo aktivnosti kmetijsko svetovalne
               službe moralo bolj uravnoteženo porazdeliti med ekonomske, socialne in okoljske
               funkcije ter v večji meri usmerjati, vrednotiti in pa nadzirati delo te službe ter
               vzpostaviti učinkovit sistem prenosa znanj iz znanstvenega področja do izvajalca
               kmetijske dejavnosti.</p>
               <p>V zvezi s tem, gospod minister, me zanima:</p>
               <p>Na kakšen način nameravate izboljšati to sodelovanje med javno kmetijsko svetovalno
               službo in znanstvenoraziskovalnimi institucijami, ki delujejo na področju kmetijstva,
               in s tem zagotoviti učinkovitejši prenos znanja?</p>
               <p>Kako nameravate v skladu s priporočili Računskega sodišča vrednotiti in nadzirati
               delo javne kmetijsko svetovalne službe v smeri doseganja boljših rezultatov in večje
               konkurenčnosti slovenskih kmetij?</p>
               <p>Hvala lepa za odgovor.</p>
            </sp>
            <sp xml:id="SDZ5-Redna-30-2011-07-11.sp221">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-30-2011-07-11.sp222">

               <speaker>MAG. DEJAN ŽIDAN:</speaker>

               <p>Spoštovani gospod poslanec, spoštovani predsedujoči, poslanke in poslanci!</p>
               <p>Strinjamo se na Ministrstvu za kmetijstvo z ugotovitvami Računskega sodišča. Te
               ugotovitve so prišle ravno takrat, pred enim letom, ko sem sam postal minister te
               države za področje kmetijstva, gozdarstva in prehrane, in moram reči, da smo jih v
               največji možni meri že upoštevali tudi v pripravi programa za leto 2011, ki je že
               sprejet. Tukaj je treba povedati, da je do zamika programa prišlo zato, ker je
               program tudi vezan na sprejetje novih petletnih rejskih načrtov, ki so se pa
               sprejemali konec prejšnjega leta. Generalno gledano je od nas zahtevalo Računsko
               sodišč in nam priporočila, da v samem programu dejansko bolj jasno povemo kmetijski
               svetovalni službi, ki jo država financira v veliki meri oziroma zelo v mali meri je
               plačnik, kaj od nje pričakujemo in po drugi strani, da to, kar naročamo, znamo tudi v
               bistvu v praksi preveriti. Obe stvari so nam očitali in znotraj tega pa, da se
               kmetijsko svetovalna služba preveč ukvarja z administriranjem in manj s tem, kar je v
               bistvu njena naloga, to je svetovanje na področju kmetijstva. To je letos upoštevano.
               Program je bistveno bolj natančno napisan, sledi v bistvu našim izhodiščem tudi kar
               se tiče resolucije Zagotovimo si hrano za jutri. Dovolite, da vam preberem, kakšen je
               letošnji razrez sredstev oziroma nalog v Kmetijsko svetovalni službi. 56 % nalog je
               vezano za izvajanje tehnoloških ukrepov za dvig konkurenčne sposobnosti kmetij, 9 %
               sredstev, ki jih dajemo kot država svetovalni službi, da ima, potem od tega kmet
               korist, je namenjenih spodbujanju pridobivanja dopolnilnega in dodatnega dohodka, 20
               % izvajanju ukrepov kmetijske politike, združevanju in povezovanju na podeželju 5 %
               in naloga financiranja iz drugih virov pa 110 %. Uvaja se tudi novi sistem nadzora,
               ki v bistvu omogoča materialni nadzor nad delovanjem svetovalne službe. Ta materialni
               nadzor mora v prvi fazi upravljati urad, ki ima to pristojnost, to je urad v
               Ljubljani Kmetijsko gozdarske zbornice, mi pa nadziramo njihovo delo v celoti.
               Dodatni cilj letošnjega leta je bil, da uspešno ločimo financiranje kmetijsko
               svetovalne službe od drugega dela kmetijsko gozdarske zbornice, torej nevladnega
               dela, ki se mora financirati z članarino in se denar ne sme pretakati. Tudi za ta
               namen imamo v sredo ponovno operativno usklajevanje, da vzpostavimo bolj jasno vezo.
               Generalno gledano mi kmetijsko svetovalno službo ponovno vračamo na teren, kjer ji je
               tudi mesto. In tisto, kar je potrebno, pa do zdaj v bistvu niso bile pristojnosti
               dovolj v praksi jasne, pa je vedenje, da kmetijsko svetovalna služba mora biti dovolj
               usposobljena, da kmetu svetuje. Ni naloga fakultet in znanstvenoraziskovalnih
               institucij v Sloveniji, da operativno pomagajo kmetu, njihova naloga je, da trenerje,
               to je kmetijsko svetovalno službo, ki ima več kot 200 ljudi, naučijo, da kmetu
               maksimalno dobro pomaga. Tukaj poteka več ukrepov, eden od teh je – to moram povedati
               – operativno sodelovanje znotraj priprav operativnih programov. V tem trenutku se na
               podlagi resolucije, ki ste jo, gospod poslanec, tudi vi podprli v Državnem zboru,
               Zagotovimo vso hrano za jutri pripravljajo operativni izvedbeni programi po
               sektorjih, kjer ima vsak svojo nalogo. In ti programi bodo omogočili, če se bomo
               držali nalog, ki so noter, in tudi nadziral, da bo potem tudi neko drugačno stanje na
               področju proizvodnje hrane v Sloveniji, kakor je v tem trenutku.</p>
               <p>Tisto, kar je v bistvu mogoče še neka novost – prehajamo tudi na sistem osebnih
               zapisnikov. Namreč, ko kmetijski svetovalec dela na terenu pri kmetu, ki mu svetuje,
               pusti tehnološko navodilo. Čeprav je to mogoče majhen korak, je za nas
               revolucionaren, saj ta korak omogoča, da ima kmet tudi jasno zapisano, kaj mu njegov
               svetovalec svetuje in nekje pričakuje, da če se bo teh tehnoloških ukrepov držal, da
               bo njegova kmetija konkurenčna. Po drugi strani pa imamo tudi materialni dokument, ki
               omogoča, da tudi kmetijski svetovalec lahko zamenja službo in sled svetovanja ostane
               in potem lahko nekdo, ki nadaljuje njegovo delo, tudi to delo kvalitetno na posamezni
               kmetiji opravlja. Kot tretje pa, državi, ki vse skupaj financira, pa omogoča nadzor.
               Hvala.</p>
            </sp>
            <sp xml:id="SDZ5-Redna-30-2011-07-11.sp223">

               <speaker>PODPREDSEDNIK MAG. VASJA KLAVORA:</speaker>

               <p>Gospod Likar, izvolite.</p>
            </sp>
            <sp xml:id="SDZ5-Redna-30-2011-07-11.sp224">

               <speaker>RADO LIKAR:</speaker>

               <p>Hvala lepa, gospod minister, za ta del odgovora, sem vam hvaležen za te
               informacije.</p>
               <p>Kot ste rekli, sem vam pred enim letom zastavil podobno vprašanje, in sicer v zvezi s
               prisotnostjo kmetijskih svetovalcev na terenu, oziroma za večjo prisotnost. In ste mi
               takrat odgovorili, da bo to bolj znano takrat, ko bo sprejeta strategija slovenskega
               kmetijstva oziroma kot je bilo kasneje preimenovano v Resolucijo o strateških
               usmeritvah slovenskega kmetijstva. Omenili ste, da je predvidena ločena funkcija
               kmetijskega svetovanja, če sem vas prav razumel, na upravno-administrativni del, ki
               se tiče predvsem koriščenja evropskih sredstev in med svetovanjem, ki se tiče
               kmetijske proizvodnje.</p>
               <p>Zanima me:</p>
               <p>Kdaj je to predvideno?</p>
               <p>Ali je to tako, kot sem zdaj navedel?</p>
               <p>Hvala lepa.</p>
            </sp>
            <sp xml:id="SDZ5-Redna-30-2011-07-11.sp225">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-30-2011-07-11.sp226">

               <speaker>MAG. DEJAN ŽIDAN:</speaker>

               <p>Gospod poslanec.</p>
               <p>Točno tako je, kakor sem prej povedal, v letošnjem financiranju, ki že velja. Namreč,
               program je sprejet. 56 % denarja je namenjenega tako imenovanemu kmetijskemu
               svetovanju na kmetijah, torej tehnološkemu napredku, izboljševanju konkurenčnosti.
               Izvajanju ukrepov kmetijske politike, čemur mi pogosto rečemo administriranje, je pa
               namenjenega 20 % denarja in potem tudi časa.</p>
               <p>Bi pa predlagal, gospod poslanec, ker je to dejansko tema, ki smo načeli tudi na
               Odboru za kmetijstvo, gozdarstvo in prehrano, da bi bilo mogoče dobro, da bi dejansko
               primerjali program leta 2011 s programi iz prejšnjih let, da dejansko vidimo, kje je
               napredek in tudi skupaj ugotavljamo, ali denar, ki ga v veliki meri namenjamo –
               denarja pa je dosti –, ali je dejansko uporabljen tako, kot mislimo, da mora biti.
               Hvala.</p>
            </sp>
            <sp xml:id="SDZ5-Redna-30-2011-07-11.sp227">

               <speaker>PODPREDSEDNIK MAG. VASJA KLAVORA:</speaker>

               <p>Gospod Zvonko Lah bo postavil poslansko vprašanju ministru brez resorja, odgovornemu
               za lokalno samoupravo in regionalno politiko, dr. Boštjanu Žekšu.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp228">

               <speaker>ZVONKO LAH:</speaker>

               <p>Spoštovani predsedujoči, gospoda ministra, kolegici in kolegi!</p>
               <p>Gospod minister, vi ste v dobrih dveh letih že četrti minister, ki mu postavljam
               podobno vprašanje, pa do zdaj še nisem dobil pravega odgovora, in tudi danes ga ne
               pričakujem, ker ste minister z najkrajšim mandatom in najmanj v tej problematiki.
               Verjetno pa bo pripomoglo, da so bo od zdaj naprej kaj zganilo. Namreč, gre za
               črpanje evropskih sredstev iz operativnih programov. V letu 2007 je prejšnja vlada
               izpogajala kar precejšnjo kvoto črpanja evropskih sredstev v osnovi operativnih
               programov. Sedanja vlada je v lanskem letu poslala v Bruselj spremembo operativnih
               programov. Evropska skupnost je to v aprilu letošnjega leta potrdila.</p>
               <p>Dotaknil bi se operativnega programa Razvoj okoljske in prometne infrastrukture, ki
               ima šest razvojnih prioritet. Najbolj problematična se mi zdi ta četrta, Razvojna
               prioriteta ravnanja s komunalnimi odpadki, in pa peta, Varstvo okolja, področje voda.
               Namreč, tukaj so projekti, ki so najobsežnejši oziroma rabijo tudi najdaljši rok
               priprave. Gre za komunalno infrastrukturo in do zdaj sem vedno spraševal, kakšno je
               stanje pripravljenosti teh projektov glede na izvedljivost. Smo v letu 2011, gospod
               Györkos je trdil svoj čas, če se ti projekti ne pričnejo fizično graditi v 2012, bo
               prepozno in ne bomo počrpali teh sredstev. Gre za ravnanja s komunalnimi odpadki za
               155,5 milijona evrov in za ravnanje oziroma varstvo okolja na področju čiščenja in
               odvajanja komunalnih voda, vodooskrbe in varstva pred poplavami za skoraj 400
               milijonov evrov.</p>
               <p>Do sedaj še nismo dobili odgovora, čeprav tudi odbor postavlja vprašanje:</p>
               <p>V kakšni fazi pripravljenosti so ti projekti?</p>
               <p>Kdaj se bodo pričeli izvajati?</p>
               <p>Kakšna je dinamika izvajanja teh projektov, ker vemo, da do 2013 morajo projekti biti
               zaključeni oziroma da se sredstva lahko črpajo do leta 2015?</p>
            </sp>
            <sp xml:id="SDZ5-Redna-30-2011-07-11.sp229">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister dr. Žekš, izvolite.</p>
            </sp>
            <sp xml:id="SDZ5-Redna-30-2011-07-11.sp230">

               <speaker>DR. BOŠTJAN ŽEKŠ:</speaker>

               <p>Hvala lepa gospod predsedujoči.Gospe in gospodje, gospa poslanka, poslanci!</p>
               <p>Gospod Lah, jaz se vam zahvaljujem za to vprašanje, ker je izjemno aktualno in
               izjemno pomembno, če ne drugega zato, ker ima v okviru tega operativnega programa
               okoljske in prometne infrastrukture Slovenija na razpolago dobro milijard in pol,
               slabo milijardo in 600 milijonov. To prihaja iz kohezijskega sklada in v manjši meri
               iz evropskega sklada za regionalni razvoj. Namenjeno je pa, kot ste sami rekeli,
               delno okolju, večjim objektom, čistilnim napravam, kanalizaciji, vodovodnim sistemom,
               protipoplavni zaščiti, trajnostni rabi energije in po drugi strani večjim prometnim
               objektom, železnicam, cestam, vodam itn. Stvar raste, predvsem raste počasi, zato ker
               so to dolgotrajni projekti.</p>
               <p>Če gledamo najprej na dodelitev sredstev uporabnikom po posameznih letih. Prvo leto,
               2007, samo 15 milijonov, drugo leto 840 milijonov, 2009 255 milijonov in 2010 320
               milijonov. To se pravi, interesa je vedno več. Če vse to seštejemo, imamo do zdaj
               porabe, namenske porabe, približno 800 milijonov, kar pomeni, da smo nekje na
               polovici, malo čez polovico. Preden dobimo denar iz Bruslja nazaj, pa seveda traja,
               ker mora biti projekt končan. To se pravi, do sedaj smo dobili nazaj iz Bruslja, če
               še letošnje leto štejem, recimo, 250 milijonov, malo več morda. Letos bomo tudi
               primerno vsoto razdelili in posredovali v Bruselj, tako da jaz ne bi bil popoln
               pesimist. Stvari potekajo, seveda pa z velikimi težavami.</p>
               <p>Ena od velikih težav je umeščanje v prostor. Tu je že za čistilne naprave težko, da
               ne govorimo o železnicah in podobnih stvareh. Druga stvar je to, da imamo Zakon o
               javnem naročanju, kjer se skorajda vsi pritožijo. Ko je projekt izbran na razpisu, se
               vsi, ki so izgubili, pritožijo in pritožbeni postopek, revizija, ki naj bi trajala po
               pravilih en mesec, lahko traja eno leto, lahko traja dve leti. In tretji razloga za
               to počasnejše črpanje so stečaji gradbenih podjetij.</p>
               <p>Ampak kljub temu, glede na plan, ki ga imamo, če bi želeli dobiti denar nazaj iz
               Evrope, ki smo ga dali za leto 2011, smo že zdaj pokriti. To se pravi, kar bomo
               pridelali zdaj v drugi polovici leta, je dobiček, če temu tako grdo rečem. To se
               pravi, črpamo sorazmerno v redu, lahko bi pa bistveno bistveno boljše. Samo bi se
               morali drugače organizirati. Hvala.</p>
            </sp>
            <sp xml:id="SDZ5-Redna-30-2011-07-11.sp231">

               <speaker>PODPREDSEDNIK MAG. VASJA KLAVORA:</speaker>

               <p>Gospod Lah, izvolite.</p>
            </sp>
            <sp xml:id="SDZ5-Redna-30-2011-07-11.sp232">

               <speaker>ZVONKO LAH:</speaker>

               <p>Kakšna slučajnost. Oba ministra, ki sodelujeta tukaj kot posredniški telesi, sta
               tukaj prisotna, zato bom mogoče malo bolj konkreten. Glede prometne infrastrukture se
               ve, težave so bile že izrečene, tudi avtocesta tam stoji zaradi stečajev gradbenih
               firm, ampak tam je še čas, da se to počrpa. Večji problem je z mojimi investicijami.
               Namreč potrjena operacija je še zelo na začetku. Za kakšen projekt je treba najmanj
               dve leti, da je projekt izveden, kaj šele, da se sredstva vrnejo. Zato to ni
               merljivo.</p>
               <p>Kar se tiče pa teh dveh prioritet, pa mislim, da je problem pri ravnanju z odpadki,
               kjer so nekateri projekti bili delani že pred petimi leti. Verjetno so zaradi novih
               evropskih direktiv že mogoče zastareli projekti pa bi lahko z novo tehnologijo
               marsikaj prišparali, predvsem z ločevanjem in zbiranjem od vrat do vrat, pa tudi
               odvajanje in čiščenje komunalnih voda, aglomeracije mislim, da niso posrečene,
               ponekod socialno nesprejemljive.</p>
               <p>Naslednje poslansko vprašanje, če bom imel še priliko v jeseni, bo ministru Žarniću
               iz tega področja, ker tukaj imamo občine težave. Z rebalansom se pa občinam jemljejo
               ravno sredstva po 23. členu, ki so bila namenjena občinam za sofinanciranje teh
               projektov za lastne deleže in nastopila bo zopet nova težava. Jaz se bojim, da se
               bomo zapletli. Kot ste sami povedali, je od milijardo 600, približno 250 milijonov
               počrpanih sredstev. Se pravi 15 %, še ne, vse ostalo pa je še za počrpati. To
               črpanje, pokritost, nepokritost, mislim, da ni za primerjati. Treba je pogledati
               posamezne projekte, izvedljivost in kdaj bodo izvedena počrpana sredstva.</p>
            </sp>
            <sp xml:id="SDZ5-Redna-30-2011-07-11.sp233">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-30-2011-07-11.sp234">

               <speaker>DR. BOŠTJAN ŽEKŠ:</speaker>

               <p>Ja, se strinjam z vami, da je treba posamezen projekte pogledati. Mislim, s tem
               črpanjem pri dolgoletnih projektih je seveda tako, da zaostanek je vedno. Na koncu
               bomo dobili vse, ko bo gotovo. Ampak mi pripravljamo oziroma SVLR pripravlja zdaj
               neko analizo do jeseni, kdo črpa, kdo ne črpa, potem bomo vključili evropske organe,
               ki se ukvarjajo z oceno, ali je izvedljivost enega projekta, ki teče, verjetna ali
               ni, in potem bo treba to prerazporediti. Znotraj operativnih programov je to
               sorazmerno lahko, med njimi se je pa treba malo potruditi. Ampak če bo šlo za to, ali
               bomo denar porabili ali ga ne bomo, mislim, da ga je bolje porabiti. Hvala.</p>
            </sp>
            <sp xml:id="SDZ5-Redna-30-2011-07-11.sp235">

               <speaker>PODPREDSEDNIK MAG. VASJA KLAVORA:</speaker>

               <p>Poslansko vprašanje bo ministru za promet postavil gospod Franc Pukšič.</p>
            </sp>
            <sp xml:id="SDZ5-Redna-30-2011-07-11.sp236">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Ministri, kolegice in kolegi!</p>
               <p>V današnjem Večeru piše takole: "Do Gruškovja v kolonah še vsaj štiri poletja."
               Slovenke in Slovenci, turisti in turistke, ki prihajate v našo državo, bog ne daj,
               upam, da je ta naslov napačen in da se to ne bo realiziralo. Gospod minister, pred
               letom dni vam je moj poslanski kolega Janez Ribič postavil poslansko vprašanje prav v
               zvezi z avtocesto Draženci–Gruškovje. Takrat ste povedali, da je ta odsek v pripravi
               na Ministrstvu za okolje in prostor za pripravo prostorskega državnega načrta. In
               potem ste rekli: "Ko bo sprejeta uredba o tem državnem prostorskem načrtu, bo za
               nadaljevanje aktivnosti za pridobitev gradbenega dovoljenja in odkupa zemljišč dovolj
               to, da je ta avtocesta v sami resoluciji, kjer ni predviden terminski in finančni
               operativni program." Ampak takrat ste rekli, da to ni ovira, da tega programa ne bi
               izpeljali. "Ko bo sprejet državni prostorski načrt, se bo začelo že na podlagi same
               resolucije, takšne, kot je pridobivanje zemljišč in gradbenega dovoljenja. Za vse to
               je dovolj zdajšnja resolucija." To citiram iz vašega odgovora. Celo imenovali ste to
               avtocesto tako imenovani tisti manjši košček Phyrinske avtoceste. Strinjam se z vami,
               da je to res manjši košček Phyrinske avtoceste. Edina v Sloveniji, ki še ni
               dograjena. Mislite, da mora iti to naprej, brez kakršnihkoli zadržkov. Tukaj ne
               vidite nikakršnih težav. Po vaši oceni bo izgradnja avtocestnega odseka v
               pričakovanih rokih in ni z ničemer ogrožena. Sedaj je turistična sezona in
               nepregledne kolone. Takšni naslovi se pač vidijo tudi po televiziji vsak dan. Torej,
               pred hrvaško mejo. Na tem odseku se pravzaprav še nič ne dela.</p>
               <p>Sprašujem vas:</p>
               <p>V kakšni fazi je izgradnja tega avtocestnega odseka danes, eno leto po vašem
               odgovoru?</p>
            </sp>
            <sp xml:id="SDZ5-Redna-30-2011-07-11.sp237">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-30-2011-07-11.sp238">

               <speaker>DR. PATRICK VLAČIČ:</speaker>

               <p>Najprej naj povem, da me takšni časopisni naslovi pravzaprav ne skrbijo toliko, ker
               je ta del avtoceste bolj tranziten za državljane Republike Slovenije. Bolj me skrbijo
               tisti krajani, ki živijo ob tej državni cesti in ki trpijo ta povečan tranzitni
               promet čez Republiko Slovenijo. Bolj me skrbijo oni kot tisti, ki prihajajo po tej
               cesti kot turisti v našo državo, ker jih je relativno manj, ki bodo to cesto
               uporabljali, ki se bodo kot turisti zaustavili v naši državi. Mene kot ministra bolj
               skrbijo tisti, ki živijo ob obstoječi državni cesti.</p>
               <p>Tisto, kar sem vam povedal, še vedno vse drži. Danes sem že na to vprašanje
               odgovarjal poslancu Mariniču in vam bom pravzaprav ponovil, kar sem njemu povedal,
               ker je imel podobno zadevo. Terminski plan na odseku, ki je bil izdelan že pred
               časom, se do danes ni nič spremenil. V tem trenutku so aktivnosti usmerjene v
               projektiranje in pridobivanje gradbenih dovoljenj. V nadaljevanju letošnjega leta, v
               prihodnjem letu sledijo odkupi potrebnih zemljišč na celotni trasi. To je klasičen
               proces, ko država izdela državni prostorski načrt. To se je v našem mandatu tudi
               zgodilo, tudi s sodelovanjem občin, kar večkrat sem tudi jaz z njimi sedel, da smo
               prišli do končne rešitve DPN-ja. Moja ocena je, da se bo gradnja, kot je bilo tudi že
               večkrat povedano, začela leta 2013 in da se bo zaključila nekje v letu 2015. Vedeti
               je treba, da je tukaj načrtovanje takšno, kot si ga jaz običajno ne želim. Namreč
               tukaj avtocesta povozi na nekaterih delih državno cesto in ker država mora
               zagotavljati tako državne ceste kot tudi avtoceste, bo hkrati treba projektirati in
               graditi tudi državno cesto, kar je zahtevno. Zato tega ni moč narediti čez noč pa
               tudi ni moč zgraditi ceste čez noč.</p>
               <p>Naj povem še, da je odprtje odseka od časa – in nič se ni od takrat spremenilo –, ko
               sem jaz z vami govoril, ko smo bili na terenu tam, bilo predvideno leta 2015. Tudi
               zdaj se glede tega datuma ne odmika. Imate prav, to so še štiri dolge sezone preden
               bo to odprto. Mi bomo z nekaterimi ukrepi poskušali na tej cesti omiliti, to kar se
               prebivalcem dogaja. Nekaj so na direkciji že postorili v tem smislu, ni pa to zadnji
               avtocestni odsek, poslanec Pukšič, to pa ne. Gorenjski krak se končuje ta trenutek in
               bi moral biti končan do konca poletja, proti Koroškem gre tudi hitra cesta, ki se
               šele umešča v prostor, proti mojim krajem, iz kjer sem jaz, se tudi ta trenutek dela
               projektiranje in odkupovanje zemljišč, to je Lucija–Jagodje, umešča se v prostor še
               tisti del, ki gre od Divače ali pa Postojne proti Jelšanam in pa južni del tretje
               razvojne osi proti Beli krajini, medtem ko v osrednjem delu ni predvidena takšna
               hitra cesta kot v teh dveh. Tako da to zdaleč ni zadnji avtocestni odsek kot ste
               omenili. Še kar precej veliko jih je, še kar precej za tem odsekom.</p>
               <p>Kot sem prej rekel, stvari so v terminskem planu. Jaz predvidevam, da bi to tako
               moralo biti pravočasno končano. Hvala.</p>
            </sp>
            <sp xml:id="SDZ5-Redna-30-2011-07-11.sp239">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pukšič, izvolite.</p>
            </sp>
            <sp xml:id="SDZ5-Redna-30-2011-07-11.sp240">

               <speaker>FRANC PUKŠIČ:</speaker>

               <p>Hvala lepa.</p>
               <p>Nisem se zaradi tega odzval, mogoče me niste dobro razumeli. Jaz sem citiral to, kar
               ste vi rekli, "tisti manjši košček Phyrinske avtoceste edina v Sloveniji še ni
               dograjena", in sem jaz tudi poudaril "Phyrinske avtoceste", tako da se tukaj razumemo
               in to razčistimo. To je prvič.</p>
               <p>Drugič. Vi pravite, da vas skrbijo ljudje, ki ob tej državni cesti živijo in ne
               turisti in transport, ki prihaja. Mene skrbi oboje, ker je zaradi transporta in
               turistov, ki prihajajo, seveda kvaliteta življenja ljudi ob tej državni cesti pač
               nikakršna. Ko bo avtocesta zgrajena, bo seveda to drugače. Pravite, da se 2013
               projekt začne. Glede na to, da ste rekli, da je izvajalec za projektno dokumentacijo
               izbran, bi lahko vzporedno tekel tudi odkup zemljišč, ko se dela projekt. Saj vemo,
               koliko, pustimo za tistih par kvadratnih metrov gor ali dol, ampak za odkup zemljišč
               je treba imeti tudi denar.</p>
               <p>Ali je torej v proračunu Republike Slovenije za odkup zemljišč ta denar
               zagotovljen?</p>
               <p>S čim lahko garantirate, razen s tem, da ste rekli, da se projektna dokumentacija
               dela, da se bo gradnja začela leta 2013?</p>
               <p>Namreč, krajani, ki tam živijo, se tega bojijo in pravijo, glede na to, da nimajo
               nobene garancije, da bi se začelo z odkupovanjem zemljišč, tudi ni velikega upanja,
               da bo to v tem času narejeno.</p>
            </sp>
            <sp xml:id="SDZ5-Redna-30-2011-07-11.sp241">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-30-2011-07-11.sp242">

               <speaker>DR. PATRICK VLAČIČ:</speaker>

               <p>Projekt je v teku, gospod Pukšič. Projekt se začne takrat, ko nekdo, to je običajno
               Ministrstvo za promet, potem ko Državni zbor sprejme resolucijo, da pobudo na
               Ministrstvo za okolje in prostor, potem sledi umeščanje v prostor. Mi smo zdaj v
               etapi, v kateri je to umeščeno v prostor. Ni rečeno, da se bo projekt začel 2013. V
               tem projektu, v tem življenju projekta, ko je sprejet DPN, je to podlaga za odkup
               zemljišč in je podlaga za projektiranje, ker prej jasno ne moreš projektirati, ker ne
               veš, kje bo potekala trasa. Odkup zemljišč ni samo dati denar tistim, ki imajo
               zemljo. To je parcelacija, ki ni kratkotrajen postopek, zagotovo ga poznate kot
               župan. In tu so potem cenitve in tu so odkupi.</p>
               <p>Kar se tiče proračunskih sredstev, ker jih mora po novem zakonu, ki velja od decembra
               dalje, zagotavljati država. V rebalansu bomo zagotovili proračunska sredstva, toliko,
               kot jih je potrebno za prvega pol leta, ker bo prva pogodba načeloma, tako se
               pogovarjamo, plačevanje Darsu na pol leta za odkup zemljišč. Za naslednje leto bomo
               morali najti nek drug način. Jaz predvidevam, da se bomo o tem z Darsom še
               pogovarjali. Ampak v proračunu denar za letošnje leto za prvo polovico in potem za
               naslednje v naslednjem proračunu bo zagotovljen, ker mora biti po zakonu zagotovljen.
               Ampak odkup zemljišč ni samo, ponavljam, plačevanje zemlje, ampak so tudi
               parcelacije, ker se odkupi samo tisto, kar je seveda potrebno. Tako da ta projekt
               pravzaprav, kar mene kot ministra veseli, bom rekel, je relativno enostavnejši zato,
               ker je že umeščen v prostor za razliko od katerega drugega, in ker ima po naših
               pričakovanjih veliko prometa. In ga bo v tem smislu, s tega ekonomskega vidika, lažje
               zgraditi kot pa kakšnega drugega v Sloveniji. To je pa res, sem vas prej mogoče
               narobe razumel. Gre za ta zadnji manjkajoči košček Phyrinske avtoceste, ki ga
               Slovenija na celi Phyrinki še ni zgradila, to pa drži.</p>
            </sp>
            <sp xml:id="SDZ5-Redna-30-2011-07-11.sp243">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Sara Viler bo postavila poslansko vprašanje ministru za finance, ki pa je
               danes upravičeno odsoten.</p>
               <p>Želite kljub temu? Želite pisni ali ustni odgovor? Prav.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp244">

               <speaker>MAG. SARA VILER:</speaker>

               <p>Hvala za besedo, gospod podpredsednik. Ministra, poslanka in poslanci!</p>
               <p>Znano je, da je imela Republika Slovenija v času monetarne samostojnosti in obstoja
               Banke Slovenije v načrtih za obrambo lastne valute narejene osnutke za takojšnjo
               izvedbo rezervne misije slovenskega tolarja. Vendar je ta projekt z dnem, ko je
               Republika Slovenija vstopila v evrsko območje, odšel v zgodovino. Takrat je slovenska
               nekdaj investicijska banka postala le še lokalna banka za izvajanje želja in potreb
               Evropske centralne banke oziroma postala je banka, kot je bila v letih pred
               osamosvojitvijo. Pri prestopu v novo valuto je Banka Slovenije vestno in birokratsko
               ukazala v celoti uničiti vse zaloge slovenskega tolarja, kakor tudi vse emisije
               papirnatega in kovanega denarja iz obtoka. Papirnati denar se je tako uničeval dneve
               in dneve v rezalnih strojčkih, kovance pa so banke veselo prodajale. Prodajale so jih
               pa po nominalni vrednosti, tako da so kupci kovancev lepo zaslužili, ko so le-te
               prodajali za kovino. In tako smo zavestno in vestno uničevali del polpretekle
               zgodovine, ki smo ji bili priča tudi sami. O politični evforiji ob prevzemu evra in
               izjavah gospoda Pahorja o super evru se sedaj po dobrih letih kažejo velike težave,
               ki so zamajale temelje evroobmočja. Rešujemo finančne težave tujih držav, naše pa
               veselo propada, obenem pa je njen prvi minister razglasil, da je to super, ker bodo
               le tako njegovi novi delodajalci videli, kako dober krizni menedžer je.</p>
               <p>Ob tem je iz finančnih krogov iz Bruslja ter Frankfurta pricurljala vest, da se
               nekatere države Evropske unije že pripravljajo na plan B, kjer pa kljub obljubam
               naših strokovnjakov Slovenije ni zraven. Pripravlja se namreč črn scenarij ali pokop
               evra, ki naj bi ga zapustile njegove največje uporabnice. V ta namen pa že
               pripravljajo rezervno serijo denarja, ki bo v trenutku nadomestila menjavo evra.
               Rezervna emisija je v tujini že del ekonomske stvarnosti.</p>
               <p>Ministra za finance gospoda Križaniča sprašujem:</p>
               <p>Ali ima Republika Slovenija pripravljen scenarij ob morebitnem razpadu
               evroobmočja?</p>
               <p>Ali imamo shranjenih še kaj tolarjev?</p>
               <p>Hvala.</p>
            </sp>
            <sp xml:id="SDZ5-Redna-30-2011-07-11.sp245">

               <speaker>PODPREDSEDNIK MAG. VASJA KLAVORA:</speaker>

               <p>Gospod Janez Ribič bo postavil poslansko vprašanje ministru za promet.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp246">

               <speaker>JANEZ RIBIČ:</speaker>

               <p>Hvala za besedo. Spoštovana gospoda ministra, poslanke in poslanci!</p>
               <p>Problematika mariborskega letališča je znana že več let. Podjetje Aerodrom Maribor,
               d. o. o., je tako že osmič podaljšalo pogodbo kot upravljavec letališča, največji
               lastnik pa je še vedno država. Nesporno dejstvo je, da letališče praktično životari,
               kajti promet na njem je zelo skromen. Trenutno nimajo nobene redne linije. Le tu in
               tam kakšen čarter, poslovni let in podobno. Da je letališče Maribor zmožno obratovati
               z višjimi obrati, smo imeli že priložnost videti tudi, ko je letališče v času nove
               pristajalne steze prevzelo skoraj ves promet ljubljanskega letališča. Država s
               pomočjo evropskih sredstev sedaj gradi nov potniški terminal, izvajalec je bil SCT,
               ki je oktobra lani popolnoma prenehal z delom. Potniški del letališča je sedaj odprto
               gradbišče, ker ob vsakem dežju voda dobesedno teče skozi strehe. Razpis za dokončanje
               del na potniškem terminalu je bil iz nekih formalnih razlogov neuspešen. Po dostopnih
               informacijah se pripravlja nov razpis. Tudi v primeru, če bo ta uspešen, dela ne bodo
               končana pred koncem leta 2012, torej bo v času, ko bo Maribor Evropska prestolnica
               kulture, letališče očitno dajalo vse prej kot kulturni videz. Toda kot kaže, država
               nima popolnoma nobene dolgoročnejše strategije, kaj bi rada počela z mariborskim
               letališčem. Kratkoročno podaljševanje najemnih pogodb pa samo podaljšuje agonijo 25
               zaposlenih, državi kot lastnici pa povzroča še dodatne nezanemarljive stroške.</p>
               <p>Zato me, spoštovani gospod minister, zanima:</p>
               <p>Kaj namerava prometno ministrstvo po vseh letih obljub in razlag konkretno narediti z
               mariborskim letališčem?</p>
               <p>Ali so že pripravljeni načrti o tem, kaj se bo zgodilo po izteku sedanjega aneksa k
               pogodbi s sedanjim upravljavcem letališča?</p>
            </sp>
            <sp xml:id="SDZ5-Redna-30-2011-07-11.sp247">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-30-2011-07-11.sp248">

               <speaker>DR. PATRICK VLAČIČ:</speaker>

               <p>Hvala, poslanec Ribič. Jaz sem zelo vesel vašega vprašanja, ker se s temi stvarmi že
               kar nekaj časa ukvarjam. Poglejte, jaz sem bil tudi direktor portoroškega letališča.
               Dosti žalostno je, da imamo letališče, kot je portoroško, ki s tisoč 200 metrov steze
               naredi bistveno več potnikov, kot jih naredi mariborsko letališče. Že to je za mene
               velik problem. Jaz, ko sem bil direktor portoroškega letališča, mi na kraj pameti ni
               prišlo, ali bi državo spraševal, kaj bo naredila za mene. Država je pa za mariborsko
               letališče zelo veliko naredila. Naredila je stezo, v Portorožu je ni, zdaj gradi
               praktično popolnoma nov potniški terminal, ki je, jaz sem ga šel pogledati, dokončan,
               samo še šalter je treba poštimati, zelo lep, in takoj, ko bo prišel novi izvajalec,
               bo ta potniški terminal dokončan in potem se bo v miru lahko starega obnavljalo in bo
               zelo zelo ugleden za Maribor kot prestolnico kulture.</p>
               <p>Razpis ni padel zaradi nekih manjših formalnih razlogov, ampak zaradi neizpolnjevanja
               pogojev s strani tistih, ki so se prijavili. Mi sedaj pripravljamo novi razpis, vmes
               je potekla pogodba z našim inženirjem, to je DDC-jem, ki se je zdaj preimenoval v
               DRI. Mi v novi razpis za inženirja nismo šli, ker so oni postali "in house", torej ga
               lahko naročimo neposredno. Ravno zdaj potekajo pogajanja za železniški del, enak
               model bomo uporabili tudi za letalski del, tako da bodo lahko za nas speljali ta
               razpis.</p>
               <p>Če ne bi Ministrstvo za promet v letošnjem letu zagotovilo 390 tisoč evrov za to
               letališče, bi bilo že zaprto. Bi bilo že zaprto. Mi plačujemo gospodarsko javno
               službo kot Ministrstvo za promet zato, da je letališče sploh odprto. In poglejte, ker
               sem bil direktor letališča in ker vem, kako poteka poslovanje na letališču, ti ne
               moreš od države pričakovati, da ti bo naredila poslovni model. Ti ne moreš od države
               pričakovati, da ti bo letalske linije prinesla. Ti ne moreš od države pričakovati, da
               boš poleg tega, okoli biznisa, naredil še kaj drugega, da bo tvoje poslovanje
               uspešno. To je odvisno od operaterja, to je njegovo delo. Naše delo je, da zagotovimo
               pogoje. In smo jih. Ker je takrat SCT prekinil z deli in jih ni pravočasno
               nadaljeval, smo prekinili pogodbo, unovčili garancijo, da bomo lahko tudi uredili
               stvari s podizvajalci.</p>
               <p>In še eno stvar vam moram povedati, še enkrat javno, ker se je ustvaril napačen vtis
               v javnosti – pa verjamem, da ste vi zelo dobronamerno to rekli – mariborsko letališče
               ni bilo pripravljeno za sprejem vseh teh letal iz Ljubljane, ni bilo! Takrat, ko se
               je ta promet zagotovil, smo se na ministrstvu zelo zelo matrali, da vam konkretno
               povem, ker so nam rekli, imamo gorivo, nekaj dni prej smo izvedeli, da goriva nimajo.
               In se je takrat naša družba Petrol zelo zelo izkazala, ker je v dobesedno nekaj dneh
               uredila, da je bilo gorivo na letališču, ker kdo drug seveda tega ni hotel narediti.
               In mariborsko letališče absolutno ni bilo pripravljeno za sprejem potnikov, ni imelo
               ne procedur urejenih, kot bi jih moralo imeti za takšno število letal, in še številne
               druge stvari. Takrat so mi, moram priznati, požrli kar dosti živcev, to vam kar
               direktno povem, ker pa nekaj malega izkušenj pa imam s tega področja.</p>
               <p>Kar se tiče razpisov za mariborsko letališče v lanskem letu. Bili so ili neuspešni,
               ker so predpisi pri nas takšni, da je od ocenjene vrednosti premoženja, ki ga daješ v
               najem, odvisno, kakšna bo najemnina. Ker je bilo to neuspešno, smo se mi odločili, da
               bomo spremenili Zakon o letalstvu, ki bo omogočil to letališče oddati v povezavi s
               poslovanjem, po domače povedano, da bo morda celo nekaj let nekega moratorija na
               plačilo najemnine, ker ni cilj države tukaj, da pobere najemnino, ampak je cilj
               države tukaj, da pravzaprav to letališče zaživi in opravlja funkcijo infrastrukture
               in s tem seveda vseh multiplikativnih faktorjev, ki jih takšna infrastruktura za neko
               področje, kot je, recimo, tisti del Slovenije, lahko tudi izvede. To zakonodajo lahko
               pričakujete v Državnem zboru konec poletja.</p>
               <p>Lani, ko smo te razpise delali, se nihče za ta denar ni javil, imel sem pa samo v
               zadnjem času dva razgovora interesentov za to letališče. Ko sem jim opisal, kakšen je
               namen države, je moja ocena, da se jim je zdelo zanimivo, kako razmišljamo, kakšen
               način smo si zamislili. Jaz si želim in upam, da bo kdo od teh operaterjev zagrizel v
               to letališče in ga poskušal spraviti v življenje. Ponavljam pa, poglejte ni stvar
               države, da letališče živi. Če bi v Portorožu to naredili, kar je v Mariboru naredila
               država do zdaj, bi bilo zelo zelo v redu, ampak ni. Tam je to že potekalo preko
               privatnih iniciativ in vem, da je težko dobiti linijo, da se je treba veliko matrati,
               ampak to je dejansko dolžnost operaterja.</p>
            </sp>
            <sp xml:id="SDZ5-Redna-30-2011-07-11.sp249">

               <speaker>PODPREDSEDNIK MIRAN POTRČ:</speaker>

               <p>Izvolite, gospod Ribič.</p>
            </sp>
            <sp xml:id="SDZ5-Redna-30-2011-07-11.sp250">

               <speaker>JANEZ RIBIČ:</speaker>

               <p>Hvala, zdaj ste me že tako pomirili, da mogoče imam še možnost, da se še naprej
               pogovarjamo. Seveda je odvisno od marsičesa, ali se neko letališče v nekem, bi rekel,
               okolju izplača ali pa ne. In če je to, bi rekel, letališče, katerega večinski lastnik
               je država, potem je tudi prav, da tudi država na nek način za to skrbi in da ne daje
               sredstev kar tako v nekaj, kar se mogoče ne bi splačalo. Najbrž se boste strinjali,
               da je letalstvo specifična panoga, v zadnjih letih nekoliko v krizi. In v teh pogojih
               je stanje na letališču Maribor daleč od optimalnega. Negotovost ter neurejene razmere
               prav gotovo ne vabijo zunanjih investitorjev. Pod takšnimi pogoji ne moremo
               pričakovati niti njegove tržne upravičenosti niti povečanja letalskega prometa.
               Letališče v Gradcu, recimo, v sosednji Avstriji je le primer, kaj lahko dobra
               strategija in ustrezna regionalna politika naredita dobrega za samo regijo, se pravi
               država in regija in lokalna politika, ki je ogromno pridobila z zagonom tega
               letališča, ki ga uporabljajo tudi številni slovenski potniki. Ne vem, zakaj ne bi
               mogli našega, mariborskega.</p>
               <p>Obsojanja vredno je, da Vlada na eni strani vedno išče in najde pot za podporo
               določenim podjetjem v Osrednjeslovenski regiji, tudi nacionalnega letalskega
               prevoznika, po drugi strani pa zavira in onemogoča razvoj podobnega gospodarskega
               subjekta izven Osrednjeslovenske regije. Dvojnost meril je očitna. Za vse razsodne
               države in predvsem za Podravsko regijo je razvoj mariborskega letališča z novim
               delovnimi mesti prav tako strateškega pomena kot reševanje marsikaterega podjetja, ki
               se je znašlo v težavah. Tako se sprašujem še, ali ne bi bilo smiselno razmisliti o
               dolgoročnejši pogodbi oziroma najemu, na primer, vsaj o tridesetletni koncesiji, na
               ta način omogočiti bodočemu upravljavcu letališča pripravo dolgoročnejšega načrta
               poslovanja in tudi zagotovitev ustrezne konkurenčne prednosti. Kajti, če se država
               zadeve ne misli lotiti resno, potem... <stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-11.sp251">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister.</p>
            </sp>
            <sp xml:id="SDZ5-Redna-30-2011-07-11.sp252">

               <speaker>DR. PATRICK VLAČIČ:</speaker>

               <p>V marsičem se strinjam z vami, z eno stvarjo pa ne. Poglejte, država je res dala
               veliko denarja za to letališče. Za regijo, od koder jaz prihajam, ni dala nič, pa ima
               letališče, ki ima bistveno več potnikov, kot jih ima Maribor. Nič ni zgradila, ne
               piste, ne letališkega terminala, ničesar ni naredila ta država za to tretje
               mednarodno letališče, ki je v regiji, od koder prihajam. Težko sprejmem to, da ni
               dala veliko oziroma da ni veliko naredila za Podravsko regijo.</p>
               <p>Ste pa lepo sami ugotovili, ključno pri takih letališčih, kot je Maribor, je regija.
               Regija je tista, ki ima tukaj neposredni interes. Tako funkcionira to v Gradcu.
               Najbolj žalostno v vsej tej zgodbi je, da je bil Maribor kot letališče nekoč daleč
               pred Gradcem. Potem je pa Gradec našel model, operater v Gradcu, torej tisti, ki vodi
               letališče, je našel model in pobira danes potnike iz celotne Podravske regije. Veste
               kaj je pa najbolj žalostno od vsega? To ni stvar Ministrstva za promet. Najbolj
               žalostno od tega pa je, da čarterski leti turistov, ki prihajajo v vašo regijo,
               pridejo v Gradec. To me pa kot ministra žalosti. Torej, tisti, ki privabljajo
               čarterske lete, bi se morali potruditi, da jih pripeljejo v Maribor, ker bi imeli par
               kilometrov do mesta, pa jih peljejo v Gradec. V Mariboru je infrastruktura popolnoma
               pripravljena sprejemati čarterske lete.</p>
               <p>Rekel bom tako, absolutno sem za neko dolgoročnejšo koncesijo. Mislim, da je to
               modro, ampak z nekim operaterjem, ki nas bo tudi s svojim programom prepričal. Ne mi
               kot država njega, on nas. Moj predlog bo, da to infrastrukturo oddamo praktično za
               neko obdobje, lahko tudi popolnoma brez vsakršne najemnine, samo zato, ker vidim
               multiplikativne efekte iz infrastrukture. Ni treba, da mi zdaj, ker smo vložili denar
               v to infrastrukturo, da zato država nazaj denar dobiva. Ta logika, imate prav, v
               letalstvu ne funkcionira. Ne funkcionira, ne samo zato, ker je v krizi, ker tako ne
               funkcionira. Jaz sem velik optimist. Ti načrti, za katere sem slišal v zadnjem času,
               so dobri. Skupaj s to našo spremembo zakonodaje, mislim, da je zdaj morda neka
               prihodnost za to letališče.</p>
               <p>Še enkrat, ne pričakovati od države, da bo naredila poslovni model za letališče. Ne
               pričakovati od države, da bo pripeljala stranke. Ne pričakovati od države, da bo
               dajala denar, ne več kot to, kar zdaj počnemo za gospodarsko javno službo. Ponavljam,
               če ne bi zdaj plačevali gospodarske javne službe, bi bilo to letališče zaprto. Odprto
               je zato, ker smo poskrbeli, da še vedno živi. Sem pa bistveno bolj kritičen do
               menedžmenta, ki je tam delal, ker enostavno ni opravil svoje naloge.</p>
            </sp>
            <sp xml:id="SDZ5-Redna-30-2011-07-11.sp253">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod Ribič.</p>
            </sp>
            <sp xml:id="SDZ5-Redna-30-2011-07-11.sp254">

               <speaker>JANEZ RIBIČ:</speaker>

               <p>Hvala.</p>
               <p>Omenili ste letališče Portorož. Samo po sebi je že dano, da gremo v teh toplih dneh
               radi tja, kjer je turizem naravno dan. Mi se moramo za njega na našem kocu boriti.
               Borili smo se tudi s tem, da bi imeli svojo regijo oziroma da bi bile regije v
               Sloveniji. To se ni zgodilo. Zakaj, veva, o tem ne bi. Pravite tudi, da je največji
               problem same regije, zakaj letališče ne funkcionira, zakaj ni tako dobro kot tisto v
               Gradcu. Mislim, da kot lastnik, ni potrebna samo infrastruktura, ampak tudi vlaganje
               v nekaj, kar se splača. Mogoče bi bilo treba tudi na tem področju z vaše strani ali
               ministrstva narediti kakšno potezo. Predlagam, da bi se po 246. členu Poslovnika
               mogoče tu v Državnem zboru glede na problem, ki se vleče leta in leta, na neko
               strategijo, ki bi jo nekdo pripravil, in neke končne cilje pogovarjali. In bi tudi
               kot poslanci doprinesli k temu, da bi letališče na štajerskem koncu, v severovzhodni
               Sloveniji zaživelo. Zahvaljujem se za odgovore, za vaše razumevanje problema.</p>
               <p>Prosil bi, da opravimo razpravo.</p>
            </sp>
            <sp xml:id="SDZ5-Redna-30-2011-07-11.sp255">

               <speaker>PODPREDSEDNIK MAG. VASJA KLAVORA:</speaker>

               <p>O predlogu poslanca gospoda Janeza Ribiča, da Državni zbor na naslednji seji opravi
               razpravo o odgovoru ministra za promet na njegovo poslansko vprašanje, bo Državni
               zbor odločal jutri, v torek, 12. julija, v okviru glasovanj.</p>
               <p>Besedo ima gospod Gvido Kres. Postavil bo poslansko vprašanje ministru za finance.
               Minister je odsoten upravičeno. Želite kljub temu?</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp256">

               <speaker>GVIDO KRES:</speaker>

               <p>Hvala, gospod podpredsednik. Spoštovane kolegice in kolegi!</p>
               <p>Odgovor pričakujem na eni izmed naslednjih sej, ustni odgovor. Vprašanje je pa
               sledeče. Seznanjen sem z več primeri dolgotrajnih postopkov izvedbe javnih naročil.
               Določeni primeri reševanja pritožb v postopkih izbire izvajalca se vlečejo tudi po
               leto dni in več. Dejstvo je, da tako stanje spravlja investitorje v nemogoč položaj.
               To je še posebej pomembno zdaj, ko je na področju gradbeništva prišlo do velikega
               usipa del in v Sloveniji skorajda ne najdemo nobenega razpisa, ki bi bil nekoliko
               večji, da se ne bi zadrževal zaradi sproženega postopka revizije javnega naročila. Na
               žalost se je zaradi posledic takšnih razpisov in takega stanja zgodil tudi tragičen
               dogodek na poštnem uradu v Sloveniji. Do te problematike se je opredelil tudi
               predsednik protikorupcijske komisije gospod Goran Klemenčič, ki je dejal, da imamo
               prezapleten nadzorni sistem javnih naročil, ki je pa hkrati tudi neučinkovit.</p>
               <p>Zaradi tega glede na vse navedbe sprašujem:</p>
               <p>Ali na ministrstvu načrtujete spremembe Zakona o javnih naročilih v tem delu, saj bi
               z bistveno pospešitvijo postopkov lahko veliko prispevali k izvedbi tistih
               investicij, za katere se danes sploh še zagotavljajo sredstva?</p>
               <p>Nekaj takšnih je, ampak tudi tukaj bi bilo treba nekaj premaknit, da se vsaj to
               izvaja, kar se še lahko izvaja in se zdaj izvaja. Hvala lepa.</p>
            </sp>
            <sp xml:id="SDZ5-Redna-30-2011-07-11.sp257">

               <speaker>PODPREDSEDNIK MAG. VASJA KLAVORA:</speaker>

               <p> Prehajamo na drugi krog vprašanj poslank in poslancev. Besedo ima gospod Samo Bevk.
               Postavil bo poslansko vprašanje ministru za okolje in prostor ter ministru za
               finance, ki je odsoten. Kljub temu?</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp258">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Jutri bo minilo 7 let od rušilnega potresa, ki je prizadel zgornje Posočje, še
               posebej Bovec in Čezsočo. Potres je poškodoval tudi objekte v sosednjih občinah, v
               Kobaridu, Tolminu, Cerknem in Idriji. Čutili so ga po vsej državi pa tudi v severni
               Italiji, Avstriji, celo na Dunaju in na Hrvaškem. Osnovni podatki so pokazali, da se
               je v potresu 12. julija 2004 aktiviralo isto potresno območje kot pred leti, zato
               strokovnjaki ocenjujejo, da je bil ta potres še vedno popotresni sunek v žariščni
               coni velikonočnega potresa leta 1998, obenem tudi ugotavljajo, da se redkokje zgodi,
               da bi na istem geografskem območju v slabih 30 letih nastali trije potresni sunki z
               veliko gmotno škodo, razen seveda v potresno najbolj aktivnih predelih sveta.</p>
               <p>V Državnem zboru smo leta 1998 sprejeli poseben zakon za sanacijo popotresne škode in
               za razvojno pomoč prizadetemu območju. Dejstvo je, da je sanacija objektov po
               velikonočnem potresu iz leta 1998 že zaključena, zato upravičeno pričakujemo, da se
               bo to zgodilo tudi s sanacijo škode zaradi potresa leta 2004. Smo v času priprav
               rebalansa proračuna za leto 2011. Mislim, da ne bi bilo smotrno nižati proračunske
               postavke Potres 2004, saj ljudje, ki so bili v potresu prizadeti, po sedmih letih
               upravičeno pričakujejo, da se bo sanacija čim prej zaključila. Prekinitev izvajanja
               programa popotresne obnove zaradi rebalansa proračuna za leto 2011 bi imela veliko
               različnih posledic, predvsem za oškodovance. Zapadli bi roki za koriščenje lastnih
               sredstev, zapadla bi veljavnost določenih gradbenih dovoljenj, dela bi se prekinila
               pred funkcionalno zaključenimi celotami, težave bi imela celo državna tehnična
               pisarna, zaposleni strokovnjaki, arhiv in tako dalje. Prav tako pa bi ponovni zagon
               obnove zahteval dodatne stroške in seveda dodaten čas.</p>
               <p>Ministra za okolje in prostor dr. Roka Žarnića in ministra za finance Franca
               Križaniča sprašujem:</p>
               <p>Kako poteka in kdaj bo zaključena popotresna obnova po potresu 12. julija 2004 v
               Posočju?</p>
               <p>Ministra za finance dr. Križaniča prosim, ker je danes odsoten, da mi ustno odgovori
               na prvi naslednji seji. Hvala lepa.</p>
            </sp>
            <sp xml:id="SDZ5-Redna-30-2011-07-11.sp259">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-30-2011-07-11.sp260">

               <speaker>DR. ROKO ŽARNIĆ:</speaker>

               <p>Hvala lepa, gospod podpredsedujoči. Spoštovani poslanke in poslanci!</p>
               <p>Mislim, da bo s tem, kar bom odgovoril, kar imam pripravljeno, odpadla tista potreba
               odgovora ministra za finance, ker imam tudi te številke notri.</p>
               <p>12. julij 2004, ocena vrednosti potrebne obnove ob zaključku obnove je znašala 79
               milijonov evrov. Glede na oceno vrednosti programa ugotavljamo, da bo ob sedanji
               dinamiki zagotavljanja sredstev pri nespremenjenih pogojih popotresne obnove glede
               predpisov in standardov za gradnjo tovrstnih objektov, popotresna obnova potekala do
               leta 2016, pri čemer bodo gradbena dela zaključena v letu 2015, administrativno
               tehnična pravila s prenosom in arhiviranje dokumentacije pa še v letu 2016. S
               povečanjem zagotovljenega obsega sredstev na letni ravni za leti 2013 in 2014 v
               višini 10 milijonov evrov na letni ravni, kar je na tehničnem terenu tudi izvedljivo,
               ter upoštevajoč dinamiko dosedanjih odstopov od popotresne obnove bi omogočili, da se
               program popotresne obnove zaključi do leta 2014 ter v letu 2015 uredijo tudi
               administrativna dela, torej eno leto prej.</p>
               <p>Za popotresno obnovo je bilo do 1. januarja 2011 zagotovljenih 34,7 pa še nekaj
               milijonov evrov. Po programu za leto 2011 7 milijonov 100, po programu za 2012 7,5
               milijona. Rebalans za letošnje leto bo za dobri milijonov evrov zmanjšal predvideno
               številko, vendar glede na stanje na terenu, pripravljenost del, se to v praksi, v
               izvedbi na terenu ne bo poznalo.</p>
               <p>Predvidena potrebna sredstva, ki bodo v naslednjih letih, kar bo treba zagotoviti v
               proračunu za naslednje leta, v 2013 bo treba zagotoviti še približno 10 milijonov,
               2014 10 in 2015 2 milijona. Se pravi nekaj tudi naloge za naslednji sklic parlamenta,
               to se pravi, 22 milijonov. 49,3 pa bo nekako zagotovljenih v tem. Nekaj razlike, ki
               bo nastala, je tudi v tem, da so nekateri odstopili od popotresne obnove, da so bile
               neke zadeve mogoče previsoko cenjene. Mislim, da smo kljub temu pred rebalansom.
               Rebalans, ki je pred kakšnimi 10 dnevi zgledal na tej postavki bolj tragično, in
               glede na pogovore smo se uspeli dogovoriti z ministrom za finance, da bodo po
               rebalansu sredstva sledila tistemu, kar je na terenu sploh možno izvesti v letošnjem
               letu. Če rečem drugače, neko agitiranje, mislim, da vsaj glede postavke popotresne
               obnove boste, spoštovani poslanci, lahko mirno sprejemali rebalans. Hvala.</p>
            </sp>
            <sp xml:id="SDZ5-Redna-30-2011-07-11.sp261">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bevk, izvolite.</p>
            </sp>
            <sp xml:id="SDZ5-Redna-30-2011-07-11.sp262">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Glede na predstavljeno dinamiko dokončne popotresne obnove bi seveda predlagal, da se
               pohiti, kajti leto 2006 z vsemi temi administrativnimi stvarmi, ko naj bi bila stvar
               dokončno zaključena, je le vseeno predolgo obdobje – 12 let. Upam, da bo tako, kot
               ste povedali, leta 2014 ali pa morda še kakšno leto poprej.</p>
               <p>Moje vprašanje ministru za finance pa bo seveda tudi aktualno in bo odvisno od tega,
               kar ste povedali, kakšen proračun oziroma rebalans proračuna bomo v Državnem zboru
               sprejeli.</p>
               <p>Jaz še enkrat apeliram na to, da nima smisla nižati postavke potres 2004, kajti
               verjamem, da je državna tehnična pisarna skupaj s tistimi potencialnimi oškodovanci
               sposobna, da te projekte uspešno realizirajo s to postavko, ki je bila predvidena že
               v osnovnem proračunu za leto 2011. Hvala lepa.</p>
            </sp>
            <sp xml:id="SDZ5-Redna-30-2011-07-11.sp263">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-30-2011-07-11.sp264">

               <speaker>DR. ROKO ŽARNIĆ:</speaker>

               <p>Hvala.</p>
               <p>Tukaj bi mogoče lahko dopolnil. Tudi, če bi bil tisti milijon več, letos ne bi bil
               porabljen, kajti dinamika dela na terenu, ki ni odvisna samo od gradbenega sektorja,
               tudi od drugih, ne sledi temu, kar je bilo v prvotnem proračunu. Tako da smo mi
               dejansko v pogajanjih z Ministrstvom za finance iskali tisti znesek, ki ga bomo
               sposobni letos konzumirati.</p>
            </sp>
            <sp xml:id="SDZ5-Redna-30-2011-07-11.sp265">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bevk, sem prav razumel, želite ustni odgovor od ministra za finance? Ja.</p>
               <p>Besedo ima gospod Franc Jurša. Postavil bo poslansko vprašanje ministru za okolje in
               prostor.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp266">

               <speaker>FRANC JURŠA:</speaker>

               <p>Hvala za besedo, gospod podpredsednik. Pozdravljeni gospod minister, lep pozdrav
               kolegici in kolegoma!</p>
               <p>Zakon o razvojni podpori Pomurski regiji v obdobju 2010–2015 v 11. členu določa
               višino vlaganj v infrastrukturo za oskrbo Pomurske regije s pitno vodo. Določilo
               pravi, da se ta vlaganja izvedejo iz nacionalnih in kohezijskih sredstev državnega
               proračuna v okvirni višini 98 milijonov evrov. Dejstvo je, da je skupni projekt
               oskrbe Pomurja s pitno vodo eksistenčnega pomena za Pomursko regijo. Občine s tega
               področja so v zadnjih letih vložile veliko sredstev v izdelavo projektne in
               investicijske dokumentacije ter za odkupe zemljišč. Zbrana sta tudi že svetovalna
               inženirja, ki vodita vse postopke, vključno s pripravo vloge za dodelitev sredstev iz
               kohezijskega sklada. Znana je že ocenjena vrednost investicije ločeno po sistemih ABC
               ter podobno. Med drugim je še vedno odprt javni razpis za izbiro izvajalca
               hidroloških raziskav, ki pa se vleče odločno predolgo. Odpiranje ponudb se vedno
               znova prestavlja, kar pomeni zamik realizacije projekta. Menda naj bi bil glavni
               problem v tem, da Ministrstvo za okolje in prostor zahteva nov koncept oskrbe s pitno
               vodo. Idejni projekt oskrbe s pitno vodo je bil pripravljen že leta 2009. Birokrati
               na ministrstvu pa so rabili dve leti, da so ugotovili, da jim ne ustreza, in to tik
               pred zdajci, ko bi se morala že oddati vloga za pridobitev sredstev iz kohezijskega
               sklada.</p>
               <p>Zato vas sprašujem, gospod minister:</p>
               <p>Zakaj se je pristopilo k spreminjanju omenjenega idejnega projekta?</p>
               <p>Zakaj so na vašem ministrstvu rabili toliko časa, da so ugotovili, da se jim le-ta ne
               zdi primeren?</p>
               <p>Sprašujem vas tudi:</p>
               <p>Katere aktivnosti izvaja Ministrstvo za okolje in prostor s ciljem uspešne
               realizacije projekta oskrbe s pitno vodo Pomurja?</p>
               <p>Katere ukrepe se za dosego tega cilja zahteva od lokalnih skupnosti?</p>
               <p>Zanima me tudi:</p>
               <p>Kateri so ključni roki ter pogoji, ki jih morajo za posamezne faze projekta doseči
               država in lokalne skupnosti, da se bo omenjeni projekt uspešno realiziral?</p>
            </sp>
            <sp xml:id="SDZ5-Redna-30-2011-07-11.sp267">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-30-2011-07-11.sp268">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Jaz imam tukaj natančno analizo, kaj se je dogajalo, in iz tega boste videli, da je
               velik del tistega, kar so zamude nastale, tudi na občinah. Odpiranje ponudb za
               hidrogeološke raziskave, sistem C, je bil prestavljen za en mesec in en teden. Zakaj?
               Občina Ljutomer je predstavila rok za oddajo ponudb zaradi postavljenega vprašanja
               enega od ponudnikov, ki je izpostavil neracionalnost zasnove bodočega izkoriščanja
               vodnih virov. Medtem ko je občina Ljutomer nasprotovala pobudi ponudnika, je MOP v
               njej zaznal gospodarnejšo rešitev, zato jo je podprl. Enomesečna in enotedenska
               zamuda v postopku oddaje ponudb je nastala kot posledica usklajevanja različnih
               stališč med občinami, MOP, svetovalnim inženirjem in projektantom. MOP meni, da je ta
               zamuda sorazmerno majhna v primerjavi z večmesečno zamudo, ki je nastala pri pripravi
               omenjenega javnega razpisa s strani občin. Menimo, da to zamudo odtehta gospodarnejša
               rešitev, ki zmanjšuje investicijske in obratovalne stroške za več milijonov
               evrov.</p>
               <p>Da MOP obstoječi idejni projekt ne ustreza več in da so pristopili k spreminjanju
               idejnih projektov, je neresnična trditev, ki ne temelji na dejstvih, je pa res, da
               jih bo treba v naslednji fazi, ko se pri pripravi PGD in PZI dokumentacija nadgradi
               tako, kot je bilo predvideno. Zakon o graditvi objektov s podrejeno regulativo in
               spremenjenimi okoliščinami je boter temu. Občine sistema ABC ter objektov s podrejeno
               regulativo ter MOP so namreč dne 23. 3. 2010 podpisale aneks številka 1 k Pogodbi o
               izgradnji in obratovanju ter skupnem upravljanju regionalnega sistema oskrbe
               prebivalstva s pitno vodo Pomurja, v katerem so se odločile za delno drugačno
               rešitev, kakor je bila sprojektirana v idejnih projektih iz leta 2009. V teh
               projektih sta bila projektirana dva vodooskrbna sistema in še ta dva sta imela
               predvideno medsebojno izmenjavo vodnih količin. S podpisom aneksa 1 so bili
               definirani trije ločeni, povsem neodvisni sistemi. Naše ministrstvo skladno z uredbo
               o izvajanju postopkov pri uporabi sredstev evropske kohezijske politike v naši
               republiki v programskem obdobju 2007–2013 izvaja pristojnosti in naloge 6. člena, ki
               se predvsem nanašajo na svetovalno in nadzorno funkcijo. Dodatno je zaradi
               pomembnosti projekta prevzelo tudi operativno vodenje tega. Vse dogovorjene
               aktivnosti, ki jih morajo izvesti v samem sistemu in MOP, se natančno vodijo na
               mesečnih sestankih operativne koordinacijske skupine za izvedbo projekta. Do zdaj je
               bilo izvedenih 16 operativnih sestankov in sprejetih 81 sklepov. Zagotovili smo tudi
               dodatna sredstva za izvedbo projekta. MOP ničesar ne zahteva od občin, saj jih
               obravnava kot ključnega partnerja projekta, jih pa opozarja na upoštevanje veljavne
               zakonodaje in jih usmerja v vseh fazah priprave projekta v smislu učinkovitega in
               gospodarnega ravnanja z javnimi sredstvi. MOP pričakuje od lokalnih skupnosti
               aktivnejše sodelovanje in izpolnjevanje zastavljenih rokov.</p>
               <p>Ključni roki za uspešno realizacijo projekta so bili postavljeni v aneksu 1. Izdelava
               investicijske dokumentacije – junij 2012, izdelava projektne dokumentacije gradbenega
               dovoljenja – avgust 2011, pridobitev sredstev kohezijskega sklada – marec 2012,
               pričetek del – september 2012 in zaključek del – marec 2015. Občine se niso čutile
               sposobne prevzeti operativne priprave projekta, zato smo najeli svetovalnega
               inženirja. S podpisom pogodb z njim so se zastavili novi roki, ki so kar za nekaj
               mesecev premaknili to, kar je bilo vnaprej načrtovano. Občine težko parirajo
               projektu, saj ne zagotavljajo ažurno vseh podatkov in so zaradi tega nastale
               večmesečne zamude.</p>
               <p>Mislim, da razumemo težave občin, pri tem jim želimo karseda pomagati. V kratkem bodo
               imeli operativni sestanek, kjer bomo te zadeve, ki sem jih navedel, tudi podrobneje
               razčistili. Hvala.</p>
            </sp>
            <sp xml:id="SDZ5-Redna-30-2011-07-11.sp269">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jurša, izvolite.</p>
            </sp>
            <sp xml:id="SDZ5-Redna-30-2011-07-11.sp270">

               <speaker>FRANC JURŠA:</speaker>

               <p>Glede na to, da spremljam ta projekt že pet let in sem se vanj tudi v preteklosti
               aktivno vključeval, kakor tudi zdaj, moram reči, da te pingpong žogice letijo z
               ministrstva na lokalne skupnosti in obratno. Zadnji operativni sestanek, ki je bil,
               je pokazatelj, kako se ta projekt ne bi smel voditi.</p>
               <p>Spoštovani gospod minister, kar nekaj odgovorov sem dobil od vas, ampak ne v celoti.
               Moje navedbe v vprašanju so bile tudi o različnih rokih izvedb delov projekta, da jih
               zdaj ne bi našteval, od izdelave PGD in PZI, potem hidrogeološke raziskave, sam
               proračun projektov, koncept vodnih virov itd. Veste, poznam tudi stvar, ko se je
               reklo, da bo vodne vire in transportne vode v celoti gradila država in da bo nosilec
               Ministrstvo za okolje in prostor. To je bilo v preteklosti na tak način
               dogovorjeno.</p>
               <p>Vseeno bi želel, da mi bolj konkretno odgovorite:</p>
               <p>Kdaj bo katera od teh nalog tudi izpeljana?</p>
            </sp>
            <sp xml:id="SDZ5-Redna-30-2011-07-11.sp271">

               <speaker>PODPREDSEDNIK MAG. VASJA KLAVORA:</speaker>

               <p>Gospod Minister, izvolite.</p>
            </sp>
            <sp xml:id="SDZ5-Redna-30-2011-07-11.sp272">

               <speaker>DR. ROKO ŽARNIĆ:</speaker>

               <p>Kot sem že navedel, lahko še enkrat ponovim datume, ki so jih občine a aneksom 1
               potrdile in ki teh rokov niso izpolnile. In so zaradi tega, ker same nimajo
               strokovnega kadra, in ker niso uspele pripravit podlage, zadevo zamudile. Jaz mislim,
               ampak za to mogoče zdaj ni tukaj čas, da se o tem pogovarjamo, mislim, da je MOP
               večji del stvari opravljal tako, kot je treba, da so tudi na MOP kakšne zamude
               mogoče, ampak breme dela, ki ga morajo prenesti občine, občine očitno niso bile kos
               temu in bo tukaj treba nekaj naredit v bodoče.</p>
            </sp>
            <sp xml:id="SDZ5-Redna-30-2011-07-11.sp273">

               <speaker>PODPREDSEDNIK MAG. VASJA KLAVORA:</speaker>

               <p>Ja, gospod Jurša, izvolite. Postopkovni predlog?</p>
            </sp>
            <sp xml:id="SDZ5-Redna-30-2011-07-11.sp274">

               <speaker>FRANC JURŠA:</speaker>

               <p>Glede na pomembnost projekta ter na nepopoln odgovor ministra predlagam, da se o
               njegovem odgovoru razpravlja v skladu z 246. členom Poslovnika in da to opravimo na
               naslednji seji Državnega zbora.</p>
            </sp>
            <sp xml:id="SDZ5-Redna-30-2011-07-11.sp275">

               <speaker>PODPREDSEDNIK MAG. VASJA KLAVORA:</speaker>

               <p>O predlogu poslanca Franca Jurše, da Državni zbor na naslednji seji opravi razpravo o
               odgovoru ministra za okolje in prostor na njegovo poslansko vprašanje, bo Državni
               zbor odločal jutri, v torek, 11. julija, v okviru glasovanj.</p>
               <p>Gospa mag. Julijana Bizjak Mlakar bo postavila poslansko vprašanje ministru za
               pravosodje. Ugotavljam, da ministra za pravosodje, gospoda Aleša Zalarja, ni.
               Sporočili so mi, da ni pristojen za odgovor na vaše poslansko vprašanje. Vendar
               predlagam, da poslansko vprašanje postavite in da se boste dogovorili, kdo vam bo
               odgovoril na naslednji seji.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp276">

               <speaker>MAG. JULIJANA BIZJAK MLAKAR:</speaker>

               <p>Hvala lepa, gospod predsedujoči.</p>
               <p>Sama menim, da je gospod minister, pravosodni minister, primeren za odgovor na to
               vprašanje, čeprav je on zapisal dr. Pavlu Gantarju, da je bolj primeren za odgovor na
               to vprašanje predsednik Vlade. Mnenje, da je pravosodni minister odgovoren oziroma
               pristojen za to vprašanje, izhaja tudi iz tega, da je gospodu Gantarju napisal, da se
               na vprašanje o politični in pravni odgovornosti glede člana Vlade ne more podati
               dovolj ustreznega odgovora. Gre za zakonodajo, ki se tiče pravosodnega ministra, tako
               da mislim, da je prava oseba za to.</p>
               <p>Vprašanje pa je naslednje. V javnosti se pojavljajo pravna mnenja uglednih pravnikov,
               dr. Pirnata in dr. Ribičiča, glede ravnanja ministrice Irme Pavlinič Krebs, po kateri
               naj bi le ta kljub pravni izobrazbi za dosego svojega cilja večkrat povozila načelo
               pravne države. Po pisanju Dnevnika naj bi ministrica po oceni pravne stroke na
               nezakonit in protiustaven način spremenila kvorum za sklepanje kolektivnih pogodb, po
               katerih je manjšina sindikatov postala večina, protiustavna pa naj bi bila tudi
               retroaktivna veljavnost aneksa, s katerim je omenjena manjšina pristala na zamik
               izplačila druge polovice plačnih nesorazmerij. Ministrica naj bi v svoji
               prepričanosti, da cilj opravičuje sredstva, odpovedala kolektivne pogodbe, jih potem
               preklicala in vložila tožbe za razveljavitev. Predvidevam, da lahko morebitna tožba
               sindikatov pripelje do stroškov, ki jih bomo na koncu plačali davkoplačevalci. Menim,
               da ministri in Vlada ne bi smeli ostati imuni na pravna mnenja uglednih pravnikov
               glede ravnanja članice Vlade, četudi bivše.</p>
               <p>Zato me zanima:</p>
               <p>Kako zakon ureja odgovornost članov Vlade oziroma funkcionarjev v primerih, ko so
               le-ti s svojimi dejanji povzročili škodo?</p>
               <p>Ali je za pretekle odločitve Vladi že kdaj odgovarjal kakšen član dosedanjih
               vlad?</p>
               <p>Po mojem vedenju ni.</p>
               <p>Ali menite, da bi bilo treba povečati odškodninsko in kazensko odgovornost
               funkcionarjev?</p>
               <p>Ali ste na Vladi omenjeni konkretni primer že obravnavali, če da, kakšno je stališče
               Vlade?</p>
               <p>Skratka, prosim za ustni odgovor na prvi naslednji seji. Hvala lepa.</p>
            </sp>
            <sp xml:id="SDZ5-Redna-30-2011-07-11.sp277">

               <speaker>PREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Jaz bi pa prosil še enkrat, tako so me tudi opozorili, da bo prav, da še enkrat
               naslovite to vaše poslansko vprašanje na gospoda pravosodnega ministra. Prosim.</p>
               <p>In končno ima gospod Danijel Krivec še zadnje poslansko vprašanje, ki ga bo naslovil
               ministru za visoko šolstvo, znanost in tehnologijo dr. Igorju Lukšiču.</p>
               <p>Izvolite.</p>
            </sp>
            <sp xml:id="SDZ5-Redna-30-2011-07-11.sp278">

               <speaker>DANIJEL KRIVEC:</speaker>

               <p>Hvala za besedo še enkrat, gospod podpredsednik, spoštovana ministra, kolegic in
               kolegov ni več, tako da smo sami, lahko tudi kaj o potresu še rečemo.</p>
               <p>Ampak šalo na stran, gre za pomembno vprašanje glede širokopasovnih povezav. V
               letošnjem letu smo bili priča številnim zapletom pri razvoju širokopasovnih optičnih
               povezav v Sloveniji, še posebej pri sofinanciranju teh projektov na podeželju, kjer
               ni komercialnega interesa operaterjev in projekte sofinanciramo z evropskimi in
               proračunskimi viri. Nadaljnji razvoj in večanje števila priključkov je zastalo tudi v
               urbanih okoljih. Dostop do širokopasovnih storitev je ključen za nadaljnji razvoj
               Slovenije, za konkurenčnost in enake pogoje za gospodarsko delovanje in življenje. V
               letu 2008 je bila sprejeta tudi strategija razvoja širokopasovnih omrežij v Sloveniji
               z jasno opredeljenimi cilji.</p>
               <p>Gospoda ministra sprašujem o rezultatih tega zadnjega razpisa za sofinanciranje
               izgradnje širokopasovnih povezav, predvsem pa o novostih v zvezi s postopkom ki je
               bil v zvezi s tem razpisom tudi sprožen.</p>
               <p>Gre za pritožbo tistih območij, ki niso bile izbrane v tem prvem razpisu, govorimo o
               Koroški regiji, Ribniško-kočevski in Beli Krajni, Slovenskih goricah in
               Severnoprimorski regiji. Po podatkih so se vse te občine, ki so bile vključene v te
               projekte, pritožile na izbor in na predhodnih sestankih oziroma predhodnih odborih je
               bilo tudi sproženo, da se ponovno preveri, ponovno prouči vse prispele prijave, in se
               na osnovi te ponovne proučitve da tudi odgovore.</p>
               <p>Zato sprašujem ministra:</p>
               <p>Ali se na tem področju dogaja kaj novega?</p>
            </sp>
            <sp xml:id="SDZ5-Redna-30-2011-07-11.sp279">

               <speaker>PREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp xml:id="SDZ5-Redna-30-2011-07-11.sp280">

               <speaker>DR. IGOR LUKŠIČ:</speaker>

               <p>Hvala lepa, gospod podpredsednik, kolega in kolega poslanec! Je zanimivo, kako
               izgleda Državni zbor, ko je izpostavljeno zadnje vprašanje, ampak vendarle.</p>
               <p>Jaz bi mogoče najprej zelo na splošno povedal samo to, da je bil prvi razpis GOŠO 1
               objavljen 2007, da je takrat sodelovalo dvajset občin, da je bilo razdeljenih
               sredstev v višini 60,8 milijonov evrov in da je prišlo do širokopasovnega omrežja 15
               tisoč 921 gospodinjstev. Drugi javni razpis je bil objavljen julija 2010, višina
               razpisanih sredstev je 37,1 milijona evrov, prišlo je štirinajst vlog, ki so
               pokrivale 73 občin. Izbranih je bilo pet vlog, občina Mokronog-Trebelno, občina
               Sežana, občina Pivka, občina Mozirje, občina Slovenske Konjice, in vsaka od teh
               občin, ki je nosilna, ima za seboj še v konzorciju šest, štiri potem enajst in še dve
               občini. Pogodbe z izbranimi občinami so bile podpisane v začetku meseca junija,
               projekti so se že začeli izvajati, gradnja vseh teh odprtih širokopasovnih omrežij,
               ki bodo omogočila 13 tisoč 497 novih odprtih širokopasovnih priključkov, znaša 36
               milijonov in bo zaključena v 18 mesecih, to je do konca 2012.</p>
               <p>Rad bi povedal še to, razpisanih sredstev je bilo 37 milijonov, potreb, izkazanih na
               razpisu, je bilo pa za 120 milijonov, 37 : 120. Se pravi, tukaj je gotovo razpisna
               komisija imela težko nalogo, da izbere med temi prijavami najbolj ustrezne. Zdaj o
               tem, kar ste gospod poslanec govoril, o pritožbah, mi kolegi tu niso nič napisali, se
               bom pa o tem pozanimal in vas lahko potem obvestim naknadno na drugi seji ali pa po
               telefonu ali ustno. Hvala.</p>
            </sp>
            <sp xml:id="SDZ5-Redna-30-2011-07-11.sp281">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod Krivec.</p>
            </sp>
            <sp xml:id="SDZ5-Redna-30-2011-07-11.sp282">

               <speaker>DANIJEL KRIVEC:</speaker>

               <p>Hvala za odgovor.</p>
               <p>Strinjam se z vami, verjetno teh vseh podatkov o pritožbah še niste uspeli pogledati,
               tako da se strinjam, da dobim tudi pisni odgovor. Je pa treba opozoriti na dejstvo,
               da smo na tej nujni seji Odbora za visoko šolstvo, znanost in tehnološki razvoj
               dejansko ugotovili, da je bilo pri razpisu kar nekaj nepravilnosti. Tudi občine, ki
               so že v prvem razpisu, ki ga omenjate, GOŠO 1 dobile sredstva, so bile na drugem
               razpisu ponovno uvrščene, v nasprotju z območji, za katere sem omenil, da so bilia
               izločena. Na to je bilo na tej seji odbora opozorjeno tudi ministrstvo in tudi
               prejšnji minister se je strinjal, da je treba ponovno te zadeve pogledati in
               ugotoviti, ali je prišlo do kakšnih nedopustnih izbir. Je pa res, da so ostale občine
               že več kot dva ali tri mesece brez odgovora na njihove pritožbe. Treba je pa vedeti,
               da so vse lokalne skupnosti umeščale v svoje NRP-je, v svoje proračune in bi bilo
               korektno s strani ministrstva, da dobijo na te pritožbe tudi neki odgovor.</p>
               <p>Vem, da je v primerih, ko ministrstvo odgovarja, neki rok, ki ni zavezujoč, mislim
               pa, da je vendar tri mesece pa zadostni čas, da ti pritožniki dobijo konkreten
               odgovor in da vedo, kako ravnati tudi v prihodnje. Bila je tudi pobuda na tej izredni
               seji, da se poskušajo znotraj ostalih ministrstev pridobiti dodatna sredstva za
               ponovni razpis oziroma omogočanje tem območjem, da se prijavijo in da počrpajo
               sredstva, vendar verjamem, da je sedaj v tem trenutku, ko govorimo o rebalansu... <stage>/
               znak za konec razprave/</stage> zagotavljati. Tako da bom počakal na pisni odgovor.</p>
            </sp>
            <sp xml:id="SDZ5-Redna-30-2011-07-11.sp283">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, minister.</p>
            </sp>
            <sp xml:id="SDZ5-Redna-30-2011-07-11.sp284">

               <speaker>DR. IGOR LUKŠIČ:</speaker>

               <p> Jaz bom to preveril, vi veste, da sem jaz ta resor prevzel pred dobrimi
               štirinajstimi dnevi, tako da sem bil tukaj odvisen od te prve informacije. Bom pa to
               preveril in se strinjam z gospodom poslancem, da je dva mesece, tri mesece vendarle
               zadostni rok, da bi ministrstvo že odgovorilo, tako da bom to preveril in obvestil.
               Hvala.</p>
            </sp>
            <sp xml:id="SDZ5-Redna-30-2011-07-11.sp285">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Zahvaljujem se predsedniku Vlade in vsem ministrom za podane odgovore.</p>
               <p>S tem prekinjam to točko dnevnega reda, ki jo bomo nadaljevali jutri, v torek, 12.
               julija 2011, ko bo Državni zbor v okviru glasovanj tudi odločal o predlaganih
               sklepih.</p>
               <p>Prekinjam 30. sejo Državnega zbora, ki jo bomo nadaljevali jutri ob 10. uri. Lahko
                  noč. <stage type="time">(SEJA JE BILA PREKINJENA 11. JULIJA 2011 OB 20.31.)</stage>
               </p>
            </sp>
         </div>
      </body>
   </text>
</TEI>