<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-30-2011-07-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|5FB8251523E4FD45C1257D6C0042A492</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=5FB8251523E4FD45C1257D6C0042A492</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-30-2011-07-14.DZ" n="30">
               <name>Redna</name>
               <date when="2011-07-14"/>
            </setting>
         </settingDesc>
         <particDesc>
            <listOrg>
               <org xml:id="Redna-30-2011-07-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 30. seje</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsedniki
            France Cukjati, mag. Vasja Klavora in Miran Potrč.</stage>
            <stage type="time">Seja se je začela ob 9. uri. </stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje.</p>
               <p>Začenjam z nadaljevanjem 30. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednji
               poslanki in poslanca: mag. Melita Župevc, Renata Brunskole <stage>(do 12. ure)</stage>, Alojz
               Posedel in Matevž Frangež.</p>
               <p>Vse prisotne lepo pozdravljam.</p>
               <p>Prehajamo na <title>19. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  MEDIJIH V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada. V zvezi s tem
               predlogom zakona je skupina 11 poslank in poslancev s prvopodpisanim Vitom Rožejem
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku Vlade.</p>
               <p>Besedo ima dr. Boštjan Žekš, v funkciji ministra za kulturo.</p>
               <p>Prosim.</p>
            </sp>
            <sp who="SDZ5:ŽekšBoštjan">

               <speaker>DR. BOŠTJAN ŽEKŠ:</speaker>

               <p>Spoštovane poslanke, spoštovani poslanci!</p>
               <p>Pred seboj imamo Predlog zakona o medijih, pomemben zakon Del zakona izvira iz zahtev
               Direktive Evropske unije o avdiovizualnih medijskih storitvah. Poleg tega pa zakon
               uvaja tudi nove poglede na novinarsko avtonomijo, na državno pomoč medijem, na
               omejitve lastništva oziroma koncentracij medijev, na pravico do popravka in odgovora,
               na zaščito slovenskega jezika, uvaja svet za medije, pove nekaj o programskih
               radijskih in televizijskih mrežah ter o zaščiti otrok in mladoletnikov. Mnogo točk,
               mnogo novosti, o katerih ima človek lahko različne poglede, tudi jaz imam svoje
               poglede. Odmevov v javnosti je bilo precej. Jaz upam, da ne bomo še tega zakona
               uporabljali za nadaljnje delitve, ki jih imamo itak preveč, da bomo sposobni
               ugotoviti, s čim se strinjamo in s čim se ne strinjamo, na miren in kulturen
               način.</p>
               <p>Če poudarim nekatere točke, ki so morda bolj pomembne. Svet za medije je naletel na
               precejšen odmev, češ da je to neke vrste kontrola nad mediji. Vi boste ocenili, ali
               je res ali ni.</p>
               <p>Potem o novinarski avtonomiji; to je eno temeljno načelo, kjer je izpostavljena večja
               avtonomija uredništva.</p>
               <p>Novosti glede omejitve lastništva oziroma koncentracije medijev, to je tudi stvar, ki
               nas boli in kjer imamo različne poglede.</p>
               <p>Od teh novosti bi poudaril samo še popravek glede pravice do popravka in odgovora, ki
               nikakor ne zmanjšuje pravic do popravka, ampak omejuje res pravico na sam popravek,
               ne pa na debato s tistim, kar je bilo objavljeno. Kot rečeno, ta del, ki se nanaša na
               Direktivo Evropske unije o avdiovizualnih medijskih storitvah, moramo na nek način,
               mora Slovenija na nek način privzeti, ali v tem zakonu ali kje drugod.</p>
               <p>Glede ostalega bi pa še enkrat ponovil, da bi bilo lepo, če res ugotovimo, pri
               katerih točkah imamo širši konsenz in pri katerih ne. Če bo zakon šel skozi prvo
               branje, smo mi pripravljeni vse resne pripombe upoštevati za drugo branje in
               ugotoviti, kje smo skupaj in kje nismo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Stališče Poslanske skupine
               Socialnih demokratov bo predstavila mag. Majda Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod minister s sodelavci, poslanke
               in poslanci!</p>
               <p>Dva temeljna pogoja za svobodo in avtonomijo medijev sta neodvisnost in profesionalna
               kompetentnost novinarjev in urednikov ter močna civilna družba. Osnova zanju je
               urejen socialni status novinarjev in urednikov in le močna civilna družba lahko ima
               odločilen vpliv na programske vsebine medijev. Samo svobodni in avtonomni mediji
               lahko uresničujejo javni interes, ki se mora izoblikovati v dialogu med vsemi akterji
               javne sfere, ker mediji ne morejo, predvsem pa ne smejo biti poligon politične
               samovolje vsakokratne vladajoče elite ali pomagalo interesom kapitala. Vendar
               izkušnja z Zakonom o RTV je pokazala, da ne glede na kakovost zakona in ne glede na
               raven dialoga med vsemi akterji javne sfere pri nastajanju zakona lahko volja ljudi
               na referendumu zakon potrdi ali zavrne. Čeprav je zainteresirana in strokovna javnost
               zahtevala Zakon o medijih, pa znova zaznavamo pozive k nesprejetju zakona, hkrati pa
               javno izraženo zavedanje, da je zakon potreben, da pomeni izboljšavo in posodobitev
               dosedanje zakonodaje, predvsem pa uskladitev z zahtevami Direktive 2010/13, ki v
               bistvenem spreminja naravo in opredelitev medijev. Prav nasprotno, tudi nad tem
               zakonom visi grožnja z referendumom in podpisi zanj se menda že zbirajo. To vsekakor
               ni v prid kulturi dialoga, ampak je poskus doseganja cilja z grožnjami. Kajti tudi ne
               preveč zainteresiranemu spremljevalcu zakonodajnega postopka je jasno, da lahko zakon
               od prve do tretje obravnave doživi spremembe in se da z amandmaji preoblikovati
               najbolj sporne določbe.</p>
               <p>Čeprav je predlagatelj zakona v uvodu predstavil sodelovanje javnosti pri predlogu
               zakona, ki se je začelo z objavo osnutka pred skoraj letom dni in se nadaljevalo še
               po objavi drugega osnutka zakona v novembru 2010, je Odbor za kulturo, šolstvo, šport
               in mladino pripravil javno predstavitev mnenj, da bi se soočil z mnenji in stališči
               strokovne in zainteresirane javnosti potem, ko je predlog dobil vladno podporo in je
               bil posredovan v parlamentarno proceduro. Javna predstavitev mnenj pa je pokazala, da
               kljub dolgotrajni javni razpravi, v kateri je sodelovalo 90 različnih subjektov s
               približno 120 dokumenti, in kljub temu, da je ministrstvo mnenja, predloge in
               pripombe v pretežni meri upoštevalo, ostajajo še vedno diametralno nasprotna
               stališča, ki otežujejo dosego kompromisa. Pri tem niti ni pomembno, da gre za
               razmeroma majhno število vprašanj, denimo svet za medije, radijske mreže, kvote
               slovenske glasbe in lastne produkcije – zaskrbljujoči sta intenzivnost oporekanja in
               izključujočost stališč in mnenj. Pri tem ne nameravamo razsojati v Poslanski skupini
               Socialnih demokratov, kdo je bil medijsko prepričljivejši in učinkovitejši; odločiti
               bodo morali argumenti. Pomembno je novinarsko stališče, da ni čas za razpravo o tem,
               zakaj zakon zamuja, ampak za to, da je potreben, in v nadaljevanju obravnave se
               nakazujejo možnosti tudi za zbližanje stališč. Ciljem in načelom zakona ni mogoče
               oporekati. Kdo bi nasprotoval uresničevanju javnega interesa na področju medijev,
               večji avtonomiji novinarjev in medijev, zaščiti svobode izražanja in pravice do
               javnega obveščanja ter obveščenosti, zaščiti otrok in mladoletnikov v medijih,
               nadzoru nad koncentracijami v medijih oziroma varstvu konkurence v medijih,
               ustreznejši ureditvi postopka za uveljavitev pravice do popravka in odgovora – če
               naštejem samo polovico ciljev od 12 in od 7 načel samo načelo zaščite slovenskega
               jezika; prepričana sem, da jih podpira vsak med nami. Soglasje se poruši ob
               posameznih določbah, vendar do druge obravnave je mogoče pripraviti amandmaje, ki
               bodo odpravili pomisleke naše poslanske skupine in tudi strokovne in zainteresirane
               javnosti. Ne nazadnje je predlagateljica v uvodnem poglavju zatrdila, da predlog
               zakona ohranja strukturo sedanjega Zakona o medijih, vendar jo spreminja po vsebini,
               pristojnostih in načinih oblikovanja tako, da se v skladu s predlogi zainteresirane
               javnosti, zahtevami pravnega reda EU, obstoječo dobro prakso v RS in drugih državah
               EU, teorijo na navedenem področju in izkušnjami zagotovijo ustrezni pogoji za
               delovanje medijev. Naj spomnim, da sta tudi Zakon o medijih iz leta 2001 in novela iz
               leta 2006 naletela na zelo intenziven odziv. Prvemu je dokončno podobo dal šele drugi
               sklic parlamenta, podenj pa so se kot predlagateljice podpisale kar tri vlade. Mediji
               tako pomembno sooblikujejo naše življenje, da je javni interes in zaščita javnega
               dobra prva naloga zakona. Ker so nosilci tega novinarji, menimo v Poslanski skupini
               Socialnih demokratov, da v času, ko mineva leto, odkar so se novinarski aktivi
               obrnili na politiko z apelom, presodimo, kako so njihove zahteve udejanjene. Ali je
               zakon razrešil temeljne dileme novinarske samostojnosti in neodvisnosti? Ali je dobro
               rešen status samostojnega novinarja, ali je dovolj dobro zaščiten javni interes pred
               lastniškim, ali je posameznik dovolj zaščiten pred vdorom v njegovo zasebnost, kar
               postaja posebej žgoče ob nedavnih razkritjih v Veliki Britaniji?</p>
               <p>Naj sklenem. Poslanska skupina Socialnih demokratov pričakuje, da se bomo s
               potrditvijo predloga zakona v prvi obravnavi izognili pritisku, ki ga predstavlja
               avgust, ko je skrajni rok za uskladitev z evropsko direktivo. Dodeljevanje frekvenc
               in z njimi povezani problemi so rezultat daljšega časovnega obdobja, tudi odsotnosti
               trdnih kriterijev za njihovo dodeljevanje v preteklosti, vendar tega ni odpravila
               niti novela iz leta 2006. Vsekakor pa ni mogoče spregledati, da gre pri 123. členu,
               če bi ostal nespremenjen, za poseg v pridobljene pravice, zato pričakujemo ustrezen
               popravek po opravljeni oceni skladnosti predlaganih rešitev z ustavo. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Aleksander
               Zorn. Prosim.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Spoštovani, lepo pozdravljeni!</p>
               <p>Ta zakon ima nenavadno usodo, vsaj to moramo reči na začetku. Nastal je zelo pozno. V
               razpravo ga je dala ministrica, ki je odšla in je bila takrat malone v odhajanju, in
               sedaj ga brani minister, ki ima še dva druga resorja, pri tem zakonu pa ni nič kriv
               in nič dolžan. Kako bomo s tem zakonom zares postopali? Hkrati pa je jasno, da bo šlo
               tudi za politično trgovino. Šlo bo za to, da je treba ta zakon, ki je Zaresov zakon,
               podpreti tudi pri drugih koalicijskih strankah in bo Zares potem podprl kaj drugega;
               tudi te stvari so že jasne. Zato ima ta zakon pomembno usodo, ker je hkrati tudi
               temeljni zakon za medije in obsega vse: od gospodarstva – se pravi tisto, kar je
               lastništvo medijev, pa navsezadnje do nadgradnje – tisto, kar so novinarji, se pravi
               tisto bistveno sporočilo, ki je tudi za državo izredno pomembno. Od gospodarstva do
               novinarstva je dolga pot in zakon, ki je doživel javno razpravo, je bil plod tako
               strašnih kritik, da je vprašanje, kakšna usoda je s tem prepoznim zakonom sploh zdaj
               na vrsti, ali je še dovolj časa, da se to zares popravi, ali je zares dovolj časa v
               tem avgustu, da se na desetine pripomb spremeni v amandmaje, ki absolutno so
               potrebni. Ali se da uskladiti s temi amandmaji, je velikansko vprašanje. Ampak
               pojdimo po vrsti.</p>
               <p>V poslanski skupini smo naredili spisek stvari, ki so temu zakonu očitane. Nekoliko
               tega spiska bom prebral, da boste videli, za kaj zares gre, da bi ne izgledalo, kakor
               da gre za majhne pripombe.</p>
               <p>Najprej novinarji. Obe organizaciji novinarjev sta imeli in imata velikanske
               pripombe; ena je poslala pismo predsedniku vlade in nekateri grozijo tudi z
               referendumom, ampak pojdimo po vrsti. Združenje novinarjev in publicistov je proti,
               je proti svetu za medije, prek katerega želi aktualna oblast nadzirati medije,
               pravijo, sporne so določbe o statusu samostojnega novinarja, nejasne so določbe o
               odgovornem uredniku, prekomeren vpliv na državo in prodajo medijev ima politika in
               gre za politično maščevanje radijskim postajam – ukinitev radijskih mrež. Odbor ZNP
               pri RTV pravi, da vodstvo RTV ne problematizira predlaganega zakona o medijih,
               sodelovali niso niti na javni predstavitvi mnenj – zdaj smo dobili sicer neko pismo
               in s tem –, čeprav zakon znižuje delež za oglaševanje na RTV. Nekaj tega, bomo
               slišali, da je prispevala Evropska unija, ampak to je treba vzeti tudi z rezervo. RTV
               Slovenija in svet delavcev pravi, da je predlog zakona posegel v finančno vzdržnost
               zavoda in lahko ogrozi pozitivno poslovanje zavoda. Omejevanje oglaševanja, kot ga
               uvaja predlog, ni sprejemljivo. Namesto izpada prihodka se ne predvideva drugi
               trajni, nadomestni vir prihodka. Omejitve kvot oglaševanja presegajo Direktivo
               avdiovizualnih medijskih storitvah in tako naprej. Gospodarsko interesno združenje
               slovenskih neodvisnih avdio in video producentov ima velikanske probleme z Apekom;
               kako bo, tega je mnogo, kako bo sploh preverjalo resničnost podatkov, o katerih mora
               odločati? Slovensko društvo za odnose z javnostmi pravi tako, da ni več izrecno
               opredeljen čas, v katerem mora odgovorni urednik obvestiti prizadete o mestu in
               terminu objave popravka, prav tako ni navedenih sankcij v povezavi z neizvajanjem
               navedenih določb. Ni jasno opredeljena ustavna pravica do popravka. In predlog določa
               absolutni zastaralni rok pravice do poprava, ki ga prej ni bilo, in predlagajo, da ga
               tudi v novem ni. Društvo novinarjev Slovenije nasprotuje temu, da presojo primernosti
               kupca medija izvaja svet za medije; o svetu za medije se negativno izražajo tako
               rekoč vsi. Društvo novinarjev predlaga, da celotno presojo koncentracije izvaja Urad
               za varstvo konkurence. Urad za varstvo konkurence bi moral spremembe o lastništvu
               medijev preverjati po bistveno bolj zaostrenih in formaliziranih merilih. Opozarjajo
               na odpravo omejitev za navzkrižno lastništvo v elektronskih in tiskanih medijih in po
               njihovem je edina ustrezna zaščita notranje avtonomije za operativno zagotavljanje
               uredniške neodvisnosti zavezujoče soglasje uredništva pri imenovanju in razreševanju
               odgovornega urednika. Pravijo, da je sofinanciranje javnega interesa na področju
               medijev neustrezno urejeno. Sistem zaščite pluralnosti in raznovrstnostih medijev bi
               bilo treba preurediti v posredno avtomatizirano in horizontalno subvencioniranje, ki
               je neodvisno od vsakokratnih posamičnih odločitev raznovrstnih komisij. SAZAS;
               predlog zakona izničuje varstvo avtorske pravice s tem, ko določa, da morajo
               izdajatelji radijskih in televizijskih programov pred začetkom oddajanja skleniti
               pogodbe s kolektivnimi organizacijami za varstvo avtorskih in sorodnih pravic. In še
               marsikaj očita. Določena na primer ni niti višina tarife. GIZ lokalnih in regionalnih
               radijskih postaj Slovenije pravi: v zakonu naj ostane opredeljen status in posebna
               vloga sedanjih lokalnih in regionalnih radijskih programov posebnega pomena. Opozarja
               na odpravo omejitev navzkrižnega lastništva, proti omejitvam oglaševanj so,
               zmanjšanje deleža lastne produkcije v mesecu juliju in avgustu je velikanski problem
               za njih. Združenje radiodifuznih medijev; sofinanciranje javnega interesa mora biti
               določeno in natančno opredeljeno na način, ki ne omogoča arbitrarnosti. Treba je
               zagotoviti enakopravnost vseh subjektov glede razširjanja programov, tudi tistih, ki
               so morali po sili razmer sami investirati v drago infrastrukturo za izgraditev
               lokalnih multipleksov. Preprečevanje omejevanja koncentracije v medijih je treba
               omejiti le na primere, ko sta v koncentraciji udeležena vsaj dva izdajatelja, ne pa
               le eden, itn., itn., tega je še mnogo. Radio 1; Proti 123. členu, ki ukinja radijske
               mreže. O tem smo mnogo poslušali in še bomo. Radio 1 zaposluje, ko se je združil v
               mrežo, čez 60 zaposlenih, zdaj naj bi po tem zakonu spet razpadlo vse skupaj na
               majhne postaje – od dva do trije zaposleni. VTV; za spremembo 107. člena, ker naj bi
               bili po novem predlogu zakona koncesionarji radio in TV programov – to so programi
               javnega kulturnega interesa – v neenakovrednem položaju. ATV; predlogov ni nikjer
               omenjenih televizij, ki imajo status posebnega pomena, zato padejo v plačljivo
               oddajanje programa. Urad za varstvo konkurence; zaradi posebne ureditve koncentracije
               v medijih obstaja bojazen, da bi bilo zaradi takšnih posebnih pravil na področju
               koncentracij v medijih onemogočeno učinkovito in strokovno delo urada.</p>
               <p>Toliko, lahko rečemo, da pove stroka, in še mnogokaj. Se pravi, tisti, ki jih to
               zares neposredno zadeva. Tukaj ni politike, tukaj ni stranke, tukaj nismo mi in niste
               vi. In zakon je glede tega pomanjkljiv. Obstaja pa še politična plat zadeve, kajti že
               v uvodu je vendarle prvič črno na belem napisano, da gre za četrto vejo oblasti. In
               kadar gre za četrto vejo oblasti, gre seveda za oblast. In gre za to, da se jo lahko
               polasti, da se jo lahko vodi, da se lahko manipulira in še kaj se da z njo početi.
               Lahko se jo ima za zaveznika, lahko za nasprotnika. To je četrta veja oblasti. In
               četrta veja oblasti v deželah, ki so prišle izpod socializma in so del bivšega
               socialističnega lagerja in so še vedno v tranziciji, ima globoko in hudo nevarno
               tradicijo, kajti novinarji v tistem času so bili pač agitatorji, bili so agitpropovci
               partije. In to se prek šole vleče še naprej in naprej in naprej in to je tista
               politizacija, ki smo se je v deželah tranzicije vedno bali in smo zato vedno govorili
               o uravnoteženosti medijev, pluralizaciji itn. Nismo edini na Slovenskem. Četrta veja
               oblasti je nekaj, kar želi ostati in vplivati. V redu, ampak tudi to se nekoliko
               spreminja. Poglejte, kaj se je zgodilo v Angliji. Četrta veja oblasti se je
               posluževala izredno spornih prijemov, ki bodo pretresli medijsko krajino po celem
               svetu, tudi pri nas, kajti če so tam v imenu kapitala delali nedovoljene, kriminalne
               stvari, se tudi pri nas z globoko tradicijo v imenu politike dela agitprop, ki se za
               marsikaterega novinarja konča bodisi v propagandnih službah strank, tudi kakšna
               novinarka se znajde za ministrico itn., itn. Imamo podoben problem na drugem nivoju.
               Tudi pri nas bo treba te stvari oblikovati tako, da bodo možne presoje. Ni res, da so
               novinarji tisti, ki nam lahko sodijo vsak dan o vsem in so nedotakljivi, ni res. To
               se je v Angliji zgodilo. Tudi pri nas se bo. Zato vam povem tudi, da tisti popravek,
               ki je sedaj tako nejasen, da ga ni, ni primeren. Kajti člen o popravku, ki ga
               novinarji ne marajo in jih lahko razumem<gap n="…"/> Nekateri so pošteni in ga ne marajo, ker
               mislijo, da gre za manipulacijo pri popravku. Drugi so nemarni, ker pišejo vsevprek
               in njihovi viri lažejo, zato je popravek še kako potreben. In tretji so direktno
               politično motivirani, da pišejo članke tako, da zahtevajo popravek. In ta popravek je
               koristen tudi za novinarje v tranziciji same. Kajti, predstavljajte si, da tega
               popravka ni in bodo novinarji zasuti s tožbami. Nikar ne mislite, da bomo potem brali
               v analih Evropske unije, da tu ni medijske svobode. Po Angliji se bo vse spremenilo.
               Mediji bodo zasuti s tožbami. Tudi tu se bo zgodilo tako, zato je člen o popravku
               zavarovanje tudi za novinarje same. Ko se zadeva popravi, je mir, nikakršnega sodišča
               ni več, nikakršnih penalov ni več, nikakršnih odškodnin.</p>
               <p>Potem pa bo treba povedati še nekaj. Zgodilo se je nekaj nenavadnega, da je
               predsednik Vlade pred nekaj dnevi namignil, da če bo sprejet zakon o medijih, potem
               bo verjetno povišana tudi naročnina za RTV Slovenija. To je politično gledano zelo
               nenavadna obljuba. Ali lahko rečemo, da je politična korupcija? Čudno. Obljublja se
               povišanje naročnine nacionalni hiši, če bomo sprejeli zakon o medijih. Za ljudi, če
               bo prišlo na referendum, je resnica preprosta, in če je predsednik Vlade že tako
               zinil, z njegovega stališča skrajno neprimerna. Kajti rekli bomo takole, <q>"če boste
               sprejeli ta zakon, potem bodo pač povišali naročnine"</q>. Tako je obljubil predsednik
               Vlade in zakon bo padel. Takih neumnosti si politik vrhovnega kova ne more privoščiti
               in gredo globlje kot samo, da jim rečemo neumnost.</p>
               <p>Svet za medije bo doživel presojo v evropskih institucijah, bodite prepričani. In če
               se vam snovalcem ne zdi, da je podoben madžarskemu zakonu, pa moram reči, da se
               mnogim, premnogim tako zdi. In to bo zelo velika neprijetna zadeva za Slovenijo.
               Skratka, zakon o medijih, tak kakršen je, je prišel prepozno, načrtno prepozno, zato
               da v stiski bivša koalicija sprejema stvari, ki bi jo še držale nekako trdno skupaj,
               čeprav ne več formalno, zato mislim, da ni primeren za nadaljnjo obravnavo. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavila Majda Širca.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Spoštovani minister, predstavnika Direktorata za medije in verjetno pooblaščeni
               predstavnik Vlade!</p>
               <p>Velja še enkrat ponoviti, zakaj so potrebne spremembe medijskega zakona.</p>
               <p>Kot prvo, to spremembo narekuje čas. Čas, pogojen z tehnološko levitvijo in z
               globalnim pretokom medijskih vsebin. Slednje zajema nova evropska direktiva, sprejeta
               v prejšnjem mandatu brez posebne javne razprave in diskusije. Njeno neimplementiranje
               nekateri danes že izkoriščajo. Bruselj nepotrpežljivo čaka. Seveda, narekuje ga tudi
               stroka, novinarji, uredniki, lokalni mediji in drugi, ki so nezadovoljni z zdajšnjo
               ureditvijo, to se pravi s popravkom, z medijskimi subvencijami, z omejeno avtonomijo,
               z oglaševanjem, z lastniškimi prevzemi in tako naprej. In narekuje ga obljuba vseh
               levo usmerjenih strank, ki so v preteklosti spoznale, kaj pomeni kontroliranje
               medijev, omejevanje in ležerno politično režirano prevzemanje. Pri javni razpravi v
               tem Državnem zboru, nedavno tega, ste se vsi lahko prepričali, kako razcepljena in
               interesno pogojena družba smo, kajti 99 % rešitev zakona je bilo usklajenih
               koalicijsko, strokovno, medresorsko, vladno. Na primer: vprašanja okrog glasbenih
               kvot, imenovanje odgovornih urednikov, sofinanciranje, okrog testa javnega interesa
               pri lastniških prevzemih pa še, pa še. A jasno je, da je skupni imenovalec zaradi
               včasih prestižnih, lobističnih in drugih interesov težko doseči.</p>
               <p>Pripravljavci zakona, pri katerih je prevladala stroka in delala na njem dobro leto,
               so sledili javnemu interesu in zdravi medijski krajini, kjer mora domovati
               avtonomija. Prostora za partikularne interese ni bilo. Ni bilo vprašanj, ki običajno
               prevladujejo v naši družbi, torej ali je nekaj, kar je dobro ali slabo nasploh, dobro
               ali slabo tudi zame ali za mojo opcijo, če prosto citiram včerajšnjega Dnevnikovega
               kolumnista. Pri medijih je to <q>"dobro"</q> še posebej občutljivo.</p>
               <p>Preračunljivost v smislu, <q>"velja paziti, da se jim ne zamerimo"</q> ali kot je nekoč
               dejal nekdanji zunanji minister, <q>"ni pametno voditi vojne z mediji, medijem pa ne z
               oblastjo"</q>, skratka, taka preračunljivost gre lahko z roko v roki s partikularnimi in
               ne občimi interesi.</p>
               <p>V drugem branju – verjamem, da bomo do njega prišli – velja to načelo upoštevati in
               zakon dopolnjevati pametno, ne pa ustrahovano ali pod lobističnimi pritiski. In pri
               pripravi zakona in pri javni razpravi v Državnem zboru je bilo veliko pozornosti
               posvečeno, med drugim, in tukaj velja poudariti, tudi koncentraciji in omejevanju
               lastništva v medijih. Razumljivo, saj smo še vsi pod vtisom netransparentnega in
               sumljivega prevzemanja časopisa Večer. Po sedaj veljavnem zakonu bi lahko ranljiv
               medij posredno prevzela tudi firma brez denarja in brez etike poslovanja, zato
               skrajno čudi stališče prej omenjenega Združenja novinarjev in publicistov, ki ga
               imate tudi na klopeh, ki meni, da sploh ni treba kaj preveč kontrolirati lastniških
               prehodov. Da gre pri javnem pozivu združenja za poziv k linčanju novega zakona,
               dobesedno na pamet, priča njihova pripomba, ki ste jo najbrž prebrali, češ da bo o
               koncentraciji odločalo ministrstvo. Ni res! O tem po predlogu zakona odloča na osnovi
               predhodnega testa javnega interesa Urad za varstvo konkurence oziroma v bodoče
               agencija. In to z zelo ostrimi kriteriji, ki jih bom sama in tudi poslanska skupina
               Zares v drugi obravnavi na predlog Društva novinarjev še poostrila oziroma vgradila
               še dodatne varovalke, kot so sedaj zapisane. Društvo novinarjev v novi sestavi je
               namreč predlagalo dopolnitev že zaostrenih členov lastniških prevzemov in zagotovo se
               vsi spomnite in tudi strinjate, sploh pa člani parlamentarne preiskovalne komisije o
               brezplačnikih, da morajo imeti mediji zdrave in ne slamnate lastnike.</p>
               <p>Na javni obravnavi je – če nadaljujem in mislim, da je smiselno, da tudi sami
               komentiramo to – prišlo do predloga, tudi s strani Združenja novinarjev in
               publicistov, da se umakne neodvisno telo, svet za medije, ki naj bi ga iz vrst stroke
               imenoval Državni zbor in bi med drugim pripravljal mnenje glede omejevanja lastništva
               na osnovi testa javnega interesa, ki bi presojal o potrebnosti raznovrstnega,
               pluralnega in raznolikega medijskega prostora.</p>
               <p>Glede na to, da je marsikdo dobesedno, se opravičujem, <q>"padel"</q> na te hitroroke ocene
               o neprimernosti sveta za medije, ki so se začele kotaliti, še preden se je zakon
               dobro prebral, in po principu tistega haloefekta – nekdo nekaj reče, drugi mu brez
               refleksije in argumentov prisluhne in sledi, velja povedati naslednje. Pri lastniških
               prevzemih ni dobro, da o njih odloča Ministrstvo za kulturo v prednostni obliki.
               Kajti, ministrstvo lahko deluje politično, kot se je zgodilo v prejšnjem mandatu pri
               poslu Delo-Večer, ko za nakup Večera s strani Dela na Ministrstvu za kulturo niso
               izdali mnenja, ko so se politiki z Delom skregali, pa se je na Ministrstvu za kulturo
               posel izpodbijal in tožil za nakup, ki so mu sami najprej botrovali. Skratka, tukaj
               so zelo občutljivi problemi, zato je prišlo do drugačne rešitve v tem predlogu
               zakona, da se takšne arbitrarnosti ne bi ponovile. Skratka, kljub temu, da so v
               delovni skupini za pripravo predloga zakona nekateri menili, da naj ostane odločanje
               pri lastniških prevzemih na Ministrstvu za kulturo, to velja priznati, geneza je
               dolga, se v tem mandatu deluje v občo korist in korektno. Smo nekateri vztrajali, da
               oblast ni večna in da tudi prijazni lahko sledi takšna, ki bo politične interese
               postavila pred obče interese. Samoomejevanje je bilo vodilo pri pisanju tega zakona
               in še naprej ga bomo podpirali. Zato so bile preigrane v preteklosti tudi različne
               variante, tudi takšna, da bi o vsem odločanju pri prevzemanju medijev in presojanju
               koncentracije odločal Urad za varstvo konkurence. Zdaj pa nekateri menijo, da tudi
               neodvisni svet ni dovolj neodvisen, in to velja še posebej dobro premisliti. Sama, in
               tudi stranka nima problema, če lahko sestavimo še boljšo strukturo in tudi še boljšo
               obliko imenovanja tega sveta. Tudi na način, da se reprezentativne novinarske in
               seveda druge medijske organizacije določijo kot predlagateljice članic oziroma članov
               tega sveta ali podobnega telesa. O tem je bilo v preteklosti ogromno govora,
               novinarji so si že pred 10 leti želeli tiskovni svet, skratka, nek svet. Želeli so si
               telo, ki bi vzpostavljalo samoregulacijo, želeli so si recimo medijski svet, govorili
               so o tiskovnem združenju. Cele grmade gradiv obstajajo na to temo, a vedno so se
               blokirali, sami, ker se niso zmogli dogovoriti, kaj bi natančno takšno telo delalo,
               kako bi bilo imenovano, kako bi bilo plačano, kakšna pooblastila bi imelo, kdo bi ga
               reguliral, imenoval in tako naprej. In ta diskusija traja, kot pravim, ogromno let,
               in želeli so, a niso vedeli, kako se to nekako dosega in prepustili to zakonu, ki to
               lahko določa. In v bistvu ostali do zdaj brez nekega sveta.</p>
               <p>Skratka, nič ne bo narobe, če se ta svet izvoli z dvotretjinsko in ne navadno večino,
               in nič ne bo narobe, če izgubi kakšno pristojnost, ki jo je sicer predlagala
               strokovna skupina, na primer imenovanje člana v častno razsodišče – to je dobesedno
               <q>"mala malica"</q>, če leti ven. Toda test javnega interesa mu lahko odvzamete pod
               pogojem, da mu najdete drugega, boljšega nosilca. Čeprav je seveda vprašanje in me
               zanima, komu ga boste lahko dali v roke, kajti težko bo upravičiti logiko, da takšno
               mnenje pripravlja ministrstvo, torej Vlada, ali v celoti Urad za varstvo konkurence
               in bodoča agencija, ki ga imenuje Vlada – v bistvu posredno določi.</p>
               <p>Ko se je zakon pisal, se je preigralo več možnosti. Ostala je tista, ki najbolj
               omejuje politične in druge apetite. Poudarjam, lahko se ponudi in ponudite boljše, in
               če bo to doseženo, precej velik konsenz. A ne ohraniti tega, kar imamo zdaj. Kajti po
               sedanjem zakonu lahko medij prevzame nekdo, ki medije zna tudi uničevati. Mimogrede,
               evropski prostor, zlasti države z dolgo zgodovino demokratične ureditve – od Velike
               Britanije, Finske, Irske, Danske, Švedske, Nizozemske, Nemčije in tako naprej, vse te
               države poznajo podobna telesa, ki se imenujejo ali tiskovni sveti, medijski,
               novinarski; imajo podobne pristojnosti kot naš svet za medije, delujejo pa bolj na
               principu samoregulacije, to pa je dejstvo. Tako vlogo bi lahko imela recimo tudi
               medijska ali novinarska zbornica, o kateri se pa sami mediji oziroma sami novinarji
               niso znali dogovoriti in jo vključiti v ta zakon, pač med njimi ni bil dosežen dovolj
               visok konsenz. Kajti dogovor je bil, da če jo hočejo, bo v zakonu, če je nočejo, je
               pa ne bo. In sedaj je ni. Popolna manipulacija je, če se ob tem zakonu samo pomisli
               na madžarski zakon, kaj šele uporablja primerjavo z njim! In na koncu naj povem –
               tisti njihov svet, madžarski svet, lahko prepove raperski komad v mediju, pregleda še
               neobjavljene tekste v medijih, vpogleda v zaščitene in zaupne informacije, tajne
               sisteme, zavrača koncesije, regulira podpore medijem – subvencije –, in zaračunava
               kazni, če mediji ne poročajo pravilno. Tak je tisti svet. Ta – preberite, kakšen je.
               Si predstavljate, recimo, da bi Reporter, da bi Delo, da bi Demokracija, da bi
               Mladina, da bi Dnevnik, da bi RTV Slovenija dobili na mizo 727 tisoč evrov kazni, kar
               medijski svet madžarskega zakona prinaša, če nekdo poroča drugače, kot je volja
               oblasti? Si predstavljate? In o takih primerjavah se danes lahko tudi v tem prostoru
               govori. Ampak kljub takim rešitvam, njihovim rešitvam, ki jim lahko rečemo <q>"s temne
               strani meseca"</q> in absolutističnega nadzora nad javno besedo, je na plenarnem
               zasedanju Evropskega parlamenta naš poslanec dr. Zver madžarski zakon pohvalil in
               seveda vladi zaželel, da naj ostane še naprej močna, ko je bila ta diskusija.</p>
               <p>Pa še to. Trditve, da bi bili dovolj popravki obstoječega zakona, kot slišimo in kot
               smo poslušali tudi pri javni predstavitvi, so majave, ker je samo direktive več kot
               za tretjino členov, samo direktive. Nekateri bi med popravki res radi videli samo
               večjo kvoto za financiranje medijev, tudi to smo slišali oziroma bomo. Toda
               turbulence v medijski krajini, sploh pa v Veliki Britaniji, kot je bilo danes že
               povedano, puščajo zelo, zelo pomembno opozorilo. Problemi medijskega polja so včasih
               drugje, kot smo jih včasih sposobni videti. Nekateri jih vidijo zgolj v mreženju in
               so za to pripravljeni narediti vse. Tisti, ki menite, da se ne splača imeti vojne z
               mediji, kot sem že prej dejala in kot so drugi pred menoj to uporabljali, tudi
               takimi, ki delujejo centralno, pa pravijo, da delujejo lokalno, jim boste najbrž
               prisluhnili. V Zares pa ostajamo načelni.</p>
               <p>Skratka, Zares bo zakon nadgradil le tam, kjer bodo zares dokazane in domišljene
               boljše rešitve, ampak boljše rešitve za javno korist, kar mediji nedvomno so.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Janez Ribič.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Dober dan, spoštovani gospod minister s sodelavci, poslanke in poslanci!</p>
               <p>Predlog novega zakona o medijih je že dolgo časa predmet različnih razprav. Največja
               in tudi najbolj odmevna se je zgodila pred dobrima dvema tednoma ravno v tej dvorani,
               ko je tu potekala javna predstavitev mnenj o tem zakonu. Na tej javni predstavitvi
               smo slišali zelo različna stališča, ki so v pretežni meri izražala nasprotovanja
               posameznim določbam zakona, medtem ko je redko kdo podal splošno mnenje o zakonu kot
               celoti.</p>
               <p>V Poslanski skupini Slovenske ljudske stranke smo poskušali gledati na zakon o
               medijih kot celoto, kaj novega prinaša, kako bo zagotovljena avtonomija medijev, kaj
               pomeni takšen zakon za lokalne in regionalne medije, kolikšen del sredstev se namenja
               za medije in, konec koncev, kaj takšen zakon prinaša ljudem, poslušalcem, gledalcem,
               bralcem. Prišli smo do zaključkov, da se z zakonom uveljavlja nek novi koncept
               pojmovanja medijev, ki gre v pretežni meri v smeri mehkega nadzora države nad mediji,
               s čimer pa v Poslanski skupini Slovenske ljudske stranke nikakor ne moremo soglašati.
               V svojem stališču se bom osredotočil na nekatere vsebine iz zakona, ki so nam v
               Slovenski ljudski stranki najbolj padle v oči.</p>
               <p>Najprej naj se ustavim pri vprašanju omejitev lastništva oziroma koncentracije v
               medijih. Nedvomno je koncentracija lastništva v medijih eden izmed problemov,
               kateremu je treba posvetiti veliko pozornost in biti glede tega izjemno previden,
               predvsem pa se je treba učiti iz zgodovine. Pri tem imam v mislih predvsem dogodke,
               ki so se vrteli okoli Pivovarne Laško oziroma medijskih apetitov njenih nekdanjih
               lastnikov in upraviteljev, ki so z nakupom časnikov Delo in Večer obvladovali levji
               delež slovenskih tiskanih medijev. Do kam je pripeljalo vse to, čivkajo že ptički na
               vejah. Delo se sooča z več kot 16-milijonsko izgubo. Postopki glede prodaje časnika
               Večer se vlečejo že predolgo, nakladne obema časnikoma padajo, zaposleni ostajajo
               brez izplačanih honorarjev in plačanih prispevkov za socialno varnost itd. Z veliko
               uredniško krizo, ki je posledica nepravilnih poslovnih odločitev, se sooča tudi
               časnik Dnevnik, kjer se že več kot eno leto išče novega odgovornega urednika, vodstvo
               časnika s politično podporo nekaterih vladajočih elit pa še vedno tišči glavo v pesek
               in noče videti očitnega. Zato je po našem mnenju treba okrepiti vlogo Urada za
               varstvo konkurence glede vprašanja priglasitev koncentracije v medijih, vendar se ne
               strinjamo s predlagateljem, da bi odločanje o tem bilo v izključni pristojnosti
               urada. Menimo namreč, da je treba ohraniti sedanjo ureditev, po kateri je treba za
               pridobitev več kot 20 % lastninskega ali upravljavskega deleža v mediju dobiti še
               predhodno soglasje Ministrstva za kulturo. Ureditev, po kateri se daje ministrstvu
               diskrecijsko pravico pri odločanju o omejevanju koncentracije v mediju, v Poslanski
               skupini Slovenske ljudske stranke ocenjujemo za ustrezno, pri čemer pa je treba
               opozoriti, da se zaradi tega postopki ne smejo podaljševati.</p>
               <p>V Poslanski skupini Slovenske ljudske stranke smo zaskrbljeni tudi nad določbami o
               navzkrižnih povezavah pri lastništvu medijev. Menimo, da bo ponovno v privilegiranem
               položaju predvsem kapital lastnikov največjih medijev in tisti, ki so že sedaj
               povezani ali delajo na večjem območju, kot je lokalno ali regionalno. Ocenjujemo, da
               bodo izdajatelji lokalnih in regionalnih radijskih programov posebnega pomena še pod
               dodatnim udarom; osiromašena bodo predvsem okolja, ki so daleč od centrov, ob mejah
               Slovenije. Osiromašena bo pravica do obveščenosti, ugasnile bodo vsebine, ki
               kapitalsko niso zanimive, katerih priprava je dražja v primerjavi z centralizirano
               pripravo novic – tudi zaradi dela na razvejanjem terenu –, in jih nihče ne bo obudil.
               Lokalna novica, ljudska izročila, kulturna dediščina, jezikovna narečja, lokalna
               ustvarjalnost v gospodarstvu, kulturi, športu, v civilni družbi<gap n="…"/> Ne bo možnosti za
               medijsko opismenjevanje mladih, nabiranje prvih izkušenj, možnosti za delo tudi v
               domačem okolju. Vse to pa so dejavnosti izdajateljev lokalnih in regionalnih
               radijskih programov posebnega pomena, zato velja premisliti, ali se odreči omejitvam
               navzkrižnega lastništva iz obstoječega Zakona o medijih.</p>
               <p>Skeptični smo tudi glede določbe 95. člena predloga zakona, ki znižuje prag za
               obvezno priglasitev koncentracije medijev, saj se s tem po našem mnenju bistveno
               povečuje obseg dela na Uradu za varstvo konkurence, ki je že tako ali tako kadrovsko
               podhranjen. Poleg tega bi se s tem preveč poseglo v sistemsko zakonodajo na področju
               varstva konkurence, kar je potrdil tudi vršilec dolžnosti urada Damjan Matičič.
               Prepričani smo, da bi bili učinki predlagane ureditve glede omejevanja koncentracije
               praktično nični, zato ne vidimo razlogov za njeno spreminjanje.</p>
               <p>Naslednja problematika, na katero smo v Slovenski ljudski stranki zelo pozorni in ji
               namenjamo veliko srb, je ustrezna zaščita slovenskega jezika, kar predlog zakona
               sicer opredeljuje v tretjem členu, nekaj pa tudi v poglavju o programskih deležih.
               Slovenski jezik mora ostati predmet zaščite s strani vseh medijev, njegovo vlogo je
               treba še povečati, kljub trendom multikulturnosti in globalizacije, ki v medijskem
               prostoru velikokrat razvrednotijo slovenski jezik. Slovenski jezik je pač bistvo naše
               identitete, naše kulture, zato ga je treba ohranjati, njegovo pravilno uporabo pa je
               treba povečevati tudi v medijih, predvsem v televizijskih in radijskih. Uporaba
               knjižnega jezika je tako bolj ali manj domena tiskanih medijev ter nacionalnih
               radijskih in televizijskih programov, medtem ko se pri množici komercialnih programov
               vse bolj uporabljajo neknjižne oblike jezika, ki sicer so na nek način izkaz časa, v
               katerem živimo, pa vendar mora biti dolžnost medijev, da spodbuja uporabo knjižnega
               jezika. Najbrž ni odveč poudarjati, da raven kakovosti izražanja mladih izrazito
               upada, predvsem po zaslugi sodobnih oblik komuniciranja, zato je odgovornost medijev
               pri jezikovni vzgoji mladih še toliko večja. Določba tretjega odstavka 62. člena, ki
               uveljavlja tematske televizijske programe, za katere ne veljajo deleži slovenskih
               avdiovizualnih del, je po našem mnenju problematična in ne pomeni ničesar drugega kot
               dodatno zmanjševanje pomena slovenskega jezika v televizijskih programih, kar pa je
               za nas nesprejemljivo.</p>
               <p>Podobno stališče imamo do krčenja pravice do popravka. Predvideva se namreč zgolj
               možnost zanikanja objavljenih navedb, medtem ko bo predstavitev nasprotujočih si
               dejstev onemogočena. Treba je poudariti, da je obstoječa ureditev pravice do
               popravka, ki dopušča tudi možnost prikaza nasprotujočih si dejstev, dobra in po našem
               mnenju ne predstavlja posega v uredniško avtonomijo. Dejstvo je, da se kljub veljavni
               ureditvi zgodi, da se ta pravica v medijih krši. Res je predvsem pomembno upoštevati
               profesionalne etične standarde, ki bodo onemogočili objavo žaljivih, nepreverjenih in
               neresničnih navedb, s katerimi se nedvomno poseže v dostojanstvo posameznika, vendar
               zakonska norma na tem področju daje šibkejši strani vendarle tudi zakonsko možnost do
               odgovora in popravka.</p>
               <p>Poslanci Slovenske ljudske stranke nasprotujemo tudi ustanovitvi sveta za medije, ki
               ga žal ne moremo videti drugače kot nadzorni politični organ, ki v nasprotju s prej
               omenjeno pravico do popravka predstavlja globok poseg v avtonomijo novinarjev in
               urednikov. Dejstev, zaradi katerih se nam zdi uveljavitev takšnega organa škodljiva,
               je več. Kot prvo se postavi vprašanje strokovnosti in apolitičnosti takšnega organa
               že v postopku njegovega imenovanja, saj naj bi člane sveta imenoval Državni zbor z
               večino glasov navzočih poslancev, kar je malodane smešno, glede nato, da naj bi šlo
               za avtonomni organ na zelo občutljivem področju, kar področje medijev nedvomno je.
               Sprašujem se, kje so takšno določbo predlagali tisti strokovnjaki, ki so v nedavno
               sprejetem Zakonu o STA želeli uveljaviti dvotretjinsko večino navzočih poslancev za
               imenovanje članov nadzornega sveta. Nekoliko nenavadno je namreč, da se k zelo
               podobni problematiki pristopa z diametralno nasprotujočimi si stališči. Očitno ta
               isti strokovnjaki ciljajo na katero izmed mest v svetu za medije, pot do katerega bo
               precej enostavnejša. Nadalje v Slovenski ljudski stranki ocenjujemo, da bi se z
               vzpostavitvijo sveta za medije odprla vrata k cenzuri novinarskega in publicističnega
               dela, saj mu bo prek imenovanj članov novinarskih častnih razsodišč – odločitve
               katerih bodo med drugim vplivale tudi na pogoje za pridobitev statusa samostojnega
               novinarja – omogočeno nadzorovati medije na način, ki bo po godu aktualni oblasti. S
               tem bi se namreč poseglo tudi v svobodo novinarskega dela in organiziranja, saj bodo
               vse odločitve, vključno z določanjem etičnih in profesionalnih standardov v medijih,
               v izključni pristojnosti sveta, profesionalne novinarske organizacije, kot sta
               Društvo novinarjev Slovenije in Združenje novinarjev in publicistov, pa bodo iz
               procesa povsem izključene. Potem so še tukaj določbe o ostrejših pogojih za
               pridobitev statusa svobodnega novinarja, ki nedvomno predstavljajo korak nazaj, saj
               določa tukaj, da kandidat ne sme biti obsojen na novinarskem častnem razsodišču, kar
               je nekoliko nelogično glede na to, da večina novinarjev ni vključena v nobeno
               novinarsko organizacijo, ki ga zato tudi ne more obsoditi. Določba pa nasprotuje tudi
               42. členu Ustave, ki določa svobodo združevanja in organiziranja. Za nasprotovanje o
               ustanovitvi sveta je še veliko razlogov, ki pa jih sedaj ne bom obširneje
               razlagal.</p>
               <p>Da pa ne bo izgledalo, kot da so vse zakonske določbe slabe, naj povem naslednje.
               Strinjamo se namreč z določbo zakona, ki določa, da mora biti večinski del dnevno
               predvajane glasbe slovenskih ustvarjalcev predvajan podnevi, saj so se do sedaj
               slovenske kvote izpolnjevale večinoma v nočnem času. Bi pa bilo po našem mnenju nujno
               razmisliti o zvišanju odstotka predvajanja slovenske glasbe, ki je trenutno določen
               pri 20 %, na kar opozarjajo tudi številni slovenski glasbeni ustvarjalci.</p>
               <p>Tudi rešitve na področju večje pluralizacije medijev, predvsem možnosti dolgoročnega
               financiranja programov, ki so v javnem interesu, se nam ne zdijo tako napačne, saj
               dajejo več možnosti za razvoj lokalnih medijev, predvsem radijskih postaj, ki so se
               marsikje že znašle pred propadom oziroma so bile prisiljene svoje frekvence prodajati
               nekomercialnim radijskim mrežam. In ravno ta problematika povezovanja – v radijske
               mreže namreč – je bila ena izmed najbolj izpostavljenih na javni predstavitvi mnenj,
               saj predlog zakona ukinja radijske mreže, ki so v preteklih letih, roko na srce,
               precej zmonopolizirale slovenski radijski prostor. Vendar pa je tako drastičen ukrep
               prekomeren, poleg tega pa je nemogoče predvideti, kaj bi se zgodilo potem. Ali bi
               lokalne radijske postaje, ki so bile pred propadom in so se bile primorane vključiti
               v radijsko mrežo, nenadoma povsem same začele ustvarjati svoj program? Zelo verjetno,
               da ne. V Poslanski skupini Slovenske ljudske stranke se nikakor ne želimo postavljati
               na stran lastnikov radijskih mrež, ki velikokrat tudi zlorabijo svoj nadrejeni
               položaj, vendar pa je treba k reševanju tovrstne problematike pristopiti zelo
               previdno.</p>
               <p>V Poslanski skupini SLS ugotavljamo, da v predlogu zakona obstajajo določene rešitve,
               ki so nujno potrebne. Pri tem imam v mislih predvsem rešitve na področju financiranja
               programov v javnem interesu, saj veljavni zakon ne zagotavlja preživetja lokalnih in
               regionalnih medijev, ki delujejo v javnem in kulturnem interesu. Zaradi trenutnega
               sistema financiranja lokalnih medijev, z rebalansom proračuna predvidenega
               zmanjševanja sredstev za kulturo in monopolizacije medijev s strani največjih
               medijskih hiš je namreč ogrožen obstoj vseh manjših lokalnih medijev, zato so
               spremembe v smeri večje pluralizacije nujne. Vendar pa zato ne potrebujemo novega
               zakona, pač pa bi bilo enake učinke mogoče doseči z ustreznimi spremembami trenutno
               veljavnega zakona. Dejstvo pa je, da je v predlaganem zakonu veliko nevarnosti, ki
               ogrožajo svobodo slovenskih medijev, zato bomo v Poslanski skupini SLS glasovali
               proti sklepu, da je zakon primeren za nadaljnjo obravnavo, saj ocenjujemo, da je
               mogoče nujne spremembe doseči že z noveliranjem veljavnega zakona. Zavedamo se, da so
               svobodni in neodvisni mediji temelj vsake demokratične družbe, zato mora objektivno
               medijsko poročanje postati in ostati cilj, h kateremu moramo vsi, tako mediji kot
               javnost in politika, jasno stremeti. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               mag. Vasja Klavora. Prosim.</p>
            </sp>
            <sp who="SDZ5:KlavoraVasja">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovane poslanke in poslanci!</p>
               <p>Mediji so del našega vsakdanjika in so eden izmed temeljev demokratično urejene
               družbe, ker zagotavljajo seznanitev in širjenje informacij. Medijsko področje v
               zadnjem desetletju zaznamujejo številne spremembe, tako tehnološke kot uporabniške.
               Zato mora ureditev tega področja slediti vsem napredkom in se spreminjati in
               prilagajati tudi zaradi tistega, kar narekuje evropski pravni red.</p>
               <p>Novosti, ki jih prinaša novi zakon v razmerju do veljavnega, je več, pri čemer pa
               zakon ohranja tudi vse tiste rešitve, ki so se v aktualnem zakonu izkazale kot
               dobre.</p>
               <p>Na novo se opredeli definicija medija in zakon zelo natančno pove, kaj se šteje za
               medij in kaj ne more biti medij. Eden od prednostnih ciljev novega zakona je tudi
               uvesti večjo avtonomijo novinarskega dela in uredniško avtonomijo, kar v naši
               poslanski skupini podpiramo.</p>
               <p>V skladu z ustavnimi določili se na novo ureja pravica do popravka in odgovora.
               Predlog tako opušča določbe zdajšnjega zakona, ki med popravke oziroma odgovor
               vključuje tudi prikaz drugih ali nasprotnih dejstev in okoliščin. Popravek po novem
               predstavlja sredstvo, s katerim se korigira objava neresničnih ali napačnih navedb in
               je bila ob tem prizadeta pravica ali interes osebe.</p>
               <p>Posebej občutljivo področje je zaščita otrok in mladoletnikov v vseh oblikah medijev.
               Tako so temu namenjene že splošne določbe zakona v okviru splošnih načel in še
               posebej v okviru poglavja programskih zahtev in omejitev. V okviru tega poglavja se
               glede kvot predvajanja slovenske glasbe ne dogaja ničesar novega, razen tega, da se
               izvajanje v večinskem delu odmerja na dnevni čas, kar je za pozdraviti.</p>
               <p>Z novim zakonom se odpravlja prepoved nezdružljivosti opravljanja telekomunikacijske
               ter radijske in televizijske dejavnosti, prav tako pa se odpravlja prepoved
               navzkrižnih lastniških povezav med radijskimi in televizijskimi programi.</p>
               <p>Novosti se predvidevajo tudi na področju preprečevanja koncentracije v medijih. Po
               novem bo presojanje koncentracije lastništva v izključni pristojnosti Urada za
               varstvo konkurence, pri tem pa je uvedeno tudi testiranje javnega interesa prek
               novega organa – sveta za medije, pri čemer pa mnenje, ki ga bo izdal ta svet za
               stranke v postopku koncentracije, za Urad ne bo obvezujoče. Prag, ko mora kupec
               medija priglasiti koncentracijo, se bistveno znižuje. To pa je ena od tem, o kateri
               bo v naslednjih fazah zakonodajnega postopka verjetno še kaj treba povedati in
               pojasniti, zakaj je potrebno znižanje s praga 35 milijonov evrov, ki velja za vsa
               druga podjetja, na 2 milijona.</p>
               <p>Zagotovo bo nekoliko več pozornosti pri tem zakonu treba nameniti tudi drugim temam,
               ki so se pokazale, da niso sprejemljive. Preučiti bo treba, ali je zavrnitev statusa
               samostojnega novinarja s strani Novinarskega častnega razsodišča zaradi obsodbe, pri
               tem zgolj etično-vrednostnemu organu opravičljiva. Prof. Pirnat je o tem že podal
               svoje mnenje.</p>
               <p>Naslednja vprašljiva tema je tudi prepoved ustanavljanja radijskih in televizijskih
               mrež oziroma ukinitev že obstoječih mrež. Tako zakon v prehodnih in končnih določbah
               določa, da morajo izdajatelji radijskih ali televizijskih programov, ki bodo ob
               uveljavitvi zakona povezani v programske televizijske ali radijske mreže, najpozneje
               v roku 1 leta začeti z oddajanjem takšnega programa, ki so ga imeli pred vstopom v
               programsko mrežo. Tudi tukaj nam je bilo na razpolago pravno mnenje strokovnjaka, v
               tem primeru prof. Pirnata, iz katerega izhaja, da je tovrsten poseg v obstoječe
               stanje s pravnega vidika nesprejemljiv iz več razlogov. Ne glede na to ali bolje
               rečeno poleg tega pa so še drugi razlogi popolnoma praktične oziroma življenjske
               narave, ki ne upravičujejo takšnega posega v obstoječe stanje. Ti razlogi so že bili
               predstavljeni vsem nam, tako ali drugače, in tudi poslancem DeSUS so nasprotovanja
               popolnoma razumljiva, zato ukinjanja nečesa, kar je uspešno, kar daje kruh mnogim in
               dobrim medijskim delavcem ter je splošno dobro sprejeto med velikim delom javnosti, v
               naši poslanski skupini ne moremo podpreti.</p>
               <p>Vendar pa smo se odločili – vsaj upam, da bomo to opravili enotno – v naši poslanski
               skupini, da bomo v tej fazi zakon podprli, vendar pričakujoč, da bo prišlo v veliki
               meri<gap n="…"/> Pričakujemo, da bo tudi ta zakon izboljšal veljavno zakonodajo, vendar pa
               pričakujemo, da bomo v nadaljnjem zakonodajnem postopku s svojimi pripombami, s
               pripombami vseh, tudi z amandmaji, da bo zakon ustrezno modificiran in saniran, tako
               da bo v nadaljevanju deležen tudi naše podpore.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Miran
               Györek.</p>
               <p>Prosim.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovani gostje z ministrstva, kolegice in
               kolegi!</p>
               <p>Vsak, ki se je udeležil ali sodeloval na javni predstavitvi mnenj o novem zakonu o
               medijih v tem Državnem zboru, si je lahko nedvoumno ustvaril svoje mnenje o
               posameznih vsebinah predloga zakona, kot tudi o samem predlogu zakona kot celoti.
               Glede na reakcije in komentarje novinarjev in kritikov v nadaljevanju v različnih
               medijih, in glede na same razprave oziroma predstavitve mnenj predstavnikov medijskih
               hiš in predlagatelja, torej Ministrstva za kulturo oziroma zdaj že bivše ministrice
               za kulturo, pride razumen človek nujno samo do enega zaključka, in sicer, da je
               predlog zakona slab, slabo pripravljen, slabo premišljen in odpira številna vprašanja
               in polemike prav na tistih področjih, ki bi jih moral ustrezno regulirati oziroma
               rešiti, kot na primer: ustrezno sofinanciranje javnega interesa na področju medijev,
               navzkrižno lastništvo in preprečevanje omejevanja konkurence v medijih, uredniška in
               novinarska avtonomija, omejitve v oglaševalskih vsebinah in še mnoga druga področja,
               med drugim celo vprašanje ustavnosti oziroma neustavnosti takšnega predloga zakona.
               Kot že pri številnih preteklih predlogih zakonov sedanje Vlade Republike Slovenije,
               je tudi v tem primeru predlagatelj povzročil pravo konfrontacijo in velik odpor pri
               večini izvajalcev oziroma akterjev na področju medijske dejavnosti. Teh nasprotovanj
               in zavračanj številnih vsebin predloga zakona je bilo na javni predstavitvi mnenj
               toliko, da se lahko v Slovenski nacionalni stranki utemeljeno vprašamo in podvomimo v
               strokovno kompetentnost predlagatelja in sposobnost zaznavanja realnosti, želja in
               potreb Slovencev, ko jim poskuša vsiljevati nekaj, kar večina zavrača. S tega vidika
               je takšno početje predlagatelja nasilno, skrajno neodgovorno in za večino
               nesprejemljivo. Ker je takšno početje danes v različnih ministrstvih postalo že
               vsakdanja praksa, se človek nehote vpraša, zakaj je temu tako. Dejstvo je, da naj bi
               se zakone pripravljalo in izdajalo za dobrobit slovenskega naroda, ne pa proti njemu
               in proti njegovi volji in pričakovanjem. Potem se ni čuditi, zakaj je toliko primerov
               veta s strani Državnega sveta, toliko ustavnih pritožb in nedorečenih odločb,
               referendumov, nasprotovanj civilne družbe in tako naprej.</p>
               <p>V konkretnem primeru je mnogim nam, ki smo aktivno v politiki in nujno posredno v
               vseh vrstah medijev, jasno predvsem eno – to je, da želi oblast nadzorovati medije.
               Pa ne samo trenutna, aktualna naša oblast, to je namreč značilnost, včasih tudi nujna
               potreba marsikatere oblasti, predvsem takrat, ko je ogrožena njena eksistenca, njen
               obstoj. Bolj, kot je to evidentno danes v našem, slovenskem primeru, skorajda ne more
               biti. Za nekoga žal, za nekoga pa k sreči pa so se načrti nekomu očitno izjalovili,
               ukrepanje je bilo zaradi različnih okoliščin prepozno, dejanski cilji in nameni
               nespretno in preveč transparentno zakriti.</p>
               <p>Skratka, človek bi pri tako občutljivih zadevah, kot je medijsko področje, pričakoval
               od predlagatelja vseeno nekaj več subtilnosti, politične modrosti in ne nazadnje tudi
               poštenega odnosa in razumevanja potreb novinarjev in slovenskega naroda. Prav cinične
               so izjave za avtorstvo predloga sedaj že bivše ministrice, da je bilo pri pripravi
               zakona osnovno vodilo zagotavljanje novinarske avtonomije in da je zakon dobro
               premišljen ter da si je ministrstvo za njegovo pripravo vzelo veliko časa. Trditvi o
               premišljenosti bi sicer lahko pritrdili, za kakšno resnično premišljenost pa gre, so
               pa odkrito povedali sami predstavniki medijev in novinarji na javni predstavitvi
               mnenj in sem jo tudi sam uvodoma razkril kot stališče Slovenske nacionalne stranke. O
               prav perverzni želji aktualne oblasti nadzorovati medije so povedali svoje mnogi
               razpravljavci, eni bolj odkrito, drugi zopet bolj previdno, taktično in malce zavito
               v celofan. Le malo je bilo takšnih, ki bi se pritrdilno opredelili o ustreznosti
               vsebine zakona glede novinarske avtonomije, samoregulacije medijev in urejanja
               različnih razmerij znotraj uredništev, kot tudi odnosa medijev do politike. In da ne
               govorim o ustanavljanju sveta za medije, ki naj bi bil neodvisno in strokovno telo,
               ki bi dobrohotno nadzorovalo področje medijev ali celo skrbelo za njegovo dobrobit.
               In da ne govorimo o zagotavljanju javnega interesa ter o raznolikosti in pluralnosti
               medijev. Prav nasprotno pa večina predstavnikov novinarjev meni, da so razmere v
               medijih slabe, da bi se z uveljavitvijo pričujočega predloga zakona samo še
               poslabšale in da je za njih ustanovitev sveta za medije nepotrebna. In tisto, čemur
               pritrjujemo tudi v Poslanski skupini Slovenske nacionalne stranke je, da je
               nesprejemljivo, da bi s strani Državnega zbora, torej politike imenovana organizacija
               spremljala etične standarde v medijih, in da gre za očitno in nesprejemljivo
               poseganje v novinarsko avtonomijo. Strinjamo se tudi s trditvijo o nezadostnem
               nadzoru nad koncentracijo v medijskih družbah in o potrebi po bolj zaostrenih merilih
               za preverjanje lastništva v medijih in razkrivanje morebitnih tihih družbenikov, ki
               so se danes navlekli že v marsikatero medijsko hišo.</p>
               <p>Kot sem že omenil, gre ne nazadnje tudi za vprašanje ustavnosti oziroma neustavnosti
               nekaterih določb v predlogu zakona, tako vsaj trdijo nekateri priznani pravni
               strokovnjaki in ustavni sodniki. To je vsebina o omejevanju pravice lastnika do
               svobodne gospodarske pobude in o prikriti, k sreči dokaj transparentno,
               monopolizaciji medijev, torej prav nasprotno razvijanju pluralnosti medijskega
               prostora. Ustavnopravno vprašljive so tudi med drugim tudi določbe, ki urejajo
               vprašanja, vezana na radijske mreže. Posredno se odpira vprašanje ustavne dopustnosti
               takšnih rešitev, ko gre za občutljive posege v svobodo medijev iz 39. člena Ustave
               Republike Slovenije, svobodo združevanja iz 42. člena Ustave in, kot že rečeno, v
               svobodno gospodarsko pobudo iz 74. člena Ustave. V eni besedi, ustavnopravno so
               popolnoma nesprejemljivi posegi v pravnomočno pridobljene pravice, ko govorimo o
               dovoljevanju radijskih mrež oziroma o primerih ukinjanja že obstoječih. Tukaj
               konkretno mislim na 123. člen predloga zakona, ki na nek način s postavljenimi pogoji
               in roki ukinja programske radijske in televizijske mreže, poslabšuje dejanski in
               pravni, kot tudi materialni položaj nekaterih izdajateljev radijskih in tudi
               televizijskih programov, povezanih v mreže, ker bi jim potemtakem prenehale pravice
               iz odločbe o vpisu mreže v razvid medijev in povezanih dovoljenj za opravljanje
               radijske ali televizijske dejavnosti, ki omogočajo izdajanje skupnega programa v
               okviru mreže. In prav držala bo izjava nekoga do nas, da je lobistična dejavnost v
               zvezi s to določbo tako očitna, kot je očitno tudi ime akterja, saj je bila prvotna
               verzija določbe drugačna, se je pa spremenila, ko je zavel lobistični veter z vzhoda.
               In tako naprej. Da ne navajam številnih konkretnih primerov, ki zadevajo predvsem
               manjše lokalne televizijske hiše, ki se jim s tem zakonom postavlja nesprejemljive
               pogoje in zahteve – tako kadrovske, tehnične in materialne narave, da bodo v primeru
               uveljavitve takšnega zakona zanesljivo utrpele tolikšno škodo, da bo postal njihov
               obstoj in poslanstvo vprašljivo, bo kakovost programov stagnirala. Lahko pa tudi, po
               vsej verjetnosti, bo prizadelo tudi nekatere lokalne TV postaje posebnega družbenega
               pomena. In škodljivosti takšnega zakona se bomo začeli zavedati šele potem, ko bodo
               utihnili lokalni regionalni radii posebnega pomena, ko bodo izginile vsebine v
               lokalnih narečjih, ko so tako pomembne za kulturno in nacionalno identiteto vseh
               Slovenk in Slovencev.</p>
               <p>Pri pripravi vsebine stališč Slovenske nacionalne stranke dejansko nisem mogel
               verjeti, kje naj bi začel z analizo vseh pomanjkljivosti in škodljivosti predloženega
               predloga zakona o medijih. Le-teh je namreč toliko, da bi potreboval za prezentacijo
               in obrazložitve kar več časa, ki je žal omejen. Za Slovensko nacionalno stranko je
               takšna vsebina pravo skrpucalo. Kar pa nas je najbolj zbodlo, pa so predvsem
               ustavnopravne nesprejemljivosti in pravni učinki v primeru uveljavitve zakona.
               Predvsem mislim na vprašanje retroaktivnosti predpisov, ki je dovolj jasno
               opredeljeno v 154. in 155. členu Ustave Republike Slovenije, ki določata oziroma
               urejata veljavnost oziroma pravno retroaktivnost predpisov oziroma zakonov, torej da
               zakoni, predpisi in splošni akti ne morejo imeti učinka za nazaj z izjemo, da se to
               določi z zakonom za retroaktivnost posameznih določb samo, če se s tem ne posega v
               pridobljene pravice. Zahteva se namreč hkratno, istočasno kumulativno izpolnjevanje
               naslednjih pogojev. Prvič, da retroaktivnost določi zakon. Drugič, da retroaktivnost
               lahko velja zgolj za posamezne določbe zakona. In kar je še posebej pomembno, da to
               zahteva javna korist in interes. In četrtič, da se s tem ne posega v pridobljene
               pravice. Mislim, da je popolnoma jasno.</p>
               <p>Skratka, že samo na tem področju je predlog zakona padel v pravnem smislu. Tudi
               ustavnopravno. In, da ne govorim o številnih drugih pomanjkljivostih; kot da med
               avtorji tega predloga ni bilo nobenega pravnika. Zato v Slovenski nacionalni stranki
               menimo, da takšen predlog ni primeren za nadaljnjo obravnavo in predlagamo, da ga
               poslanke in poslanci zavrnete. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Ljubo
               Germič. Prosim.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovani predstavniki Vlade, Kolegice in
               kolegi!</p>
               <p>Pred nami je obravnava zakona, ki je v zainteresirani javnosti sprožila vrsto
               nasprotujočih si mnenj o posameznih rešitvah, ki jih zakon prinaša. Tako imamo na eni
               strani podporo, po drugi strani pa popolno nasprotovanje. Ker je pravica do objekte
               informacije ustavna kategorija, si v Poslanskem klubu LDS nikakor ne želimo, da bi
               posamezne rešitve v zakonu bile posledice ozkih interesov določenih interesnih
               skupin, zato bo naša presoja o podpori zakonu pogojena z rešitvami, ki bodo
               zagotavljale avtonomijo novinarskega dela, transparentnega lastništva nad mediji, ki
               ne bodo posledica posameznih interesov nosilcev politične, gospodarske, kapitalske
               ali katerekoli druge vrste moči, in da bo zaščiten javni interes na področju
               informiranja oziroma medijev, osnovan na avtonomnosti in objektivnosti. Ob vseh
               polemikah in posredovanih mnenjih pa se tudi sprašujemo, ali je ta predlog zakona
               mogoče moteč za tiste, ki si želijo ravno, da bi do koncentracije na področju medijev
               prišlo, česar pa v Poslanskem klubu LDS ne podpiramo in si tudi ne želimo.</p>
               <p>V Poslanskem klubu LDS podpiramo temeljne cilje zakona, ki jih opredeljujejo:
               uresničitev javnega interesa na področju medijev, zagotovitev večje avtonomnosti
               novinarjem, opredelitev zaščite otrok in mladostnikov v medijih, transparentna
               ureditev državne pomoči na področju medijev, zaščita medijskega pluralizma in
               kulturne raznolikosti, ustreznejša ureditev postopkov za uveljavitev pravice do
               popravka in odgovora, ureditev oziroma zagotovitev organizacijskega okvira za
               ustrezne pogoje za oblikovanje dolgoročnih strategij in politik na medijskem
               področju, nadalje pa podpiramo tudi vzpostavitev učinkovitega nadzora nad izvajanjem
               zakonskih določil in uskladitev s pravnim redom EU. Pri tem velja še posebej
               opozoriti na dejstvo, da je del sprememb povezan ravno z zahtevami Evropske unije.
               Seveda pa je v zakonu, kot je pokazala tudi javna razprava in vrsta dopisov v zadnjem
               času, še nekaj dilem, za nekatere tudi nedopustnih rešitev, ki bi naj pomenile
               popolno nasprotje od opredeljenih ciljev. V prvi vrsti je tukaj izpostavljen svet za
               medije, in to tako njegova vloga in pristojnosti kakor tudi način imenovanje članov
               sveta, nadalje pridobitev statusa samostojnega novinarja in dopustnosti povezav
               lokalnih radijskih postaj v mreže.</p>
               <p>V nadaljevanju se bom dotaknil le nekaterih vsebin, ki so po mnenju poslanskega kluba
               Liberalne demokracije uspešno rešene, in tudi tistih vsebin, ki so predmet dilem.
               Predlog zakona izpostavlja novinarsko avtonomijo kot temeljno načelo Zakona o
               medijih, kar v Poslanskem klubu LDS izrecno podpiramo. Novinarska avtonomija se
               zagotavlja v besedilu 5. člena, ki pravi, da so uredništvo, uredniki, novinarji in
               drugi avtorji prispevkov, v okviru vsebinske zasnove in v skladu z temeljnim aktom
               izdajatelja pri svojem delu neodvisni in samostojni. Poseben položaj urednikov in
               novinarjev v odnosu do drugih zaposlenih je utemeljen na njihovi posebni vlogi, ki jo
               imajo v družbi na področju uresničevanja pravice do svobode govora in pravice do
               obveščenosti, hkrati pa predlog zakona ohranja tudi vse v obstoječem Zakonu o medijih
               določene institute novinarske avtonomije.</p>
               <p>Nadalje. Predlog zakona glede na dosedanjo ureditev poudarja večjo vlogo uredništva v
               postopku imenovanja ali razrešitve odgovornega urednika. Poslovodni organ, izdajatelj
               se mora obvezno posvetovati z člani uredništva in pridobiti njihovo mnenje. Soglasje
               uredništva pri imenovanju odgovornega urednika je bistvenega pomena za upravo, saj če
               to ni podano, lahko poslovodsko imenuje odgovornega urednika le s soglasjem
               nadzornega sveta. Uprava je tako še vedno avtonomna pri izbiri in imenovanju
               odgovornega urednika, vendar pa mora v tem postopku nujno vzpostaviti dialog z
               uredništvom in pri tem upoštevati njegovo mnenje, sicer se mora v postopek obvezno
               vključiti tudi organ, ki je pristojen za nadzor. V Poslanskem klubu LDS pa bi želeli
               opozoriti tudi na mnenje Sandre Bašić Hrvatin, ki meni, da zakon tega področja ne
               more v celoti urediti, saj postavi le določena pravila, avtonomijo pa si morajo po
               njenem mnenju novinarji izboriti sami.</p>
               <p>Obstoječi Zakon o medijih je uvedel tako imenovane programe posebnega pomena, ki so s
               pomočjo proračunskih sredstev zagotavljali vsebine v javnem interesu; zlasti je šlo
               za vsebine oziroma informacije, pomembne za življenje in delo lokalnega prebivalstva.
               Ker tak način financiranja, ki je temeljil na letnem razpisu, ni zagotavljal
               dolgotrajne rešitve za radijske in televizijske programe, ki na nek način
               predstavljajo dopolnitev programov Radiotelevizije Slovenije, zato predlog zakona
               prinaša rešitev v obliki podelitev koncesije tistim programom, ki so v javnem in
               kulturnem interesu. S tem se zagotavlja stabilno in dolgoročno financiranje programov
               ter zagotavljanje javnega in kulturnega interesa na področju medijev.</p>
               <p>Predlog zakona na drugačen način sedaj veljavnega zakona ureja tudi zelo pomembno
               pravico do popravka in odgovora. Gre za eno od pravic, ki jih Ustava Republike
               Slovenije uvršča med temeljne človekove pravice in svoboščine, zato mora biti temu
               vprašanju namenjena še posebna pozornost. Zato si moramo jasno odgovoriti na
               vprašanje, ali ni sedaj veljavna zakonska ureditev presegla ustavno določene pravice
               do popravka in odgovora in se na nek način spremenila v orodje za pritisk na
               novinarje, odgovorne urednike in medije. Predlog zakona omejuje popravke zgolj na
               dejstvene vsebine. Popravek je tako po novem opredeljen le kot popravljanje
               neresničnih in napačnih navedb v objavljenem obvestilu, s katero bi bila prizadeta
               pravica ali interes te osebe.</p>
               <p>V Poslanskem klubu nadalje podpiramo določila v predlogu zakona, ki ohranjajo tudi
               višino obveznega deleža slovenske glasbe na 20 % vse dnevno predvajanje glasbe, s tem
               da mora biti po novem večinski del kvote slovenske glasbe predvajan čez dan. Namen
               glasbenih kvot je primarno zaščita in promocija slovenske kulturne identitete in
               jezika, za kar so obvezane tako komercialne radijske in televizijske postaje kot tudi
               javna Radiotelevizija Slovenija. Slovenska glasba oziroma glasbena produkcija
               slovenskih ustvarjalcev in poustvarjalcev je pomembna za ohranjanje kulturne in
               jezikovne identitete. S tega vidika je po našem mnenju kvota nedvomno upravičena in
               ne pomeni prevelikega oziroma nesorazmernega posega v pravico do zasebne lastnine
               izdajateljev.</p>
               <p>V Poslanskem klubu LDS posebej pozdravljamo rešitev, da predlog zakona posebej
               opredeljuje zaščito otrok in mladoletnikov v medijih kot temeljno načelo, saj smo
               trdno prepričani, da imajo koristi otrok in mladoletnikov prednost pred vsemi drugimi
               pravicami ter presojami. Zato podpiramo na novo določeno pravilo, da noben otrok ali
               mladoletnik ne sme biti prek medijev izpostavljen samovoljnemu in nezakonitemu
               vmešavanju v njegovo zasebno življenje, družino ali dom, niti nezakonitim napadom
               zoper njegovo čast in ugled. Na novo je določeno tudi pravilo, da izdajatelj v
               medijski vsebini ne sme uporabiti otrok kot komunikacijskega orodja za promocijo imen
               ali firme, blagovne znamke ali podobe sponzorja, medijske vsebine v javnosti. Nadalje
               predlog zakona ohranja pravila v zvezi s škodljivimi vsebinami v tisku in
               elektronskih publikacijah in prinaša tudi varstvo otrok na področju neprimernega
               oglaševanja nezdrave hrane in pijače, ki spremlja otroške programe.</p>
               <p>Predlog zakona predvideva tudi ustanovitev neodvisnega strokovnega telesa na področju
               medijev, sveta za medije. Svet naj bi sestavljali ugledni strokovnjaki z medijskega
               področja, novinarstva, komunikologije, telekomunikacij, informatike, avdiovizualne
               kulture, prava, ekonomije ali osebe z večletnimi izkušnjami na vodilnih ali
               vodstvenih položajih v medijih. Pristojnosti sveta pa bi bile predvsem na področju
               etičnih, moralnih in strokovnih standardov na področju medijev ter na področju
               spremljanja razvoja medijske krajine. A kot sem že omenil v začetku, so nekatera
               mnenja tako o nalogah in pristojnostih kot tudi o sestavi in načinu imenovanja članov
               sveta izredno negativna in se opredeljujejo kot vzvod za vpliv politike na medije.
               Zato bo o tem prav gotovo tekla še nadalje širša razprava o izpostavljenih dilemah,
               prav gotovo bomo o tem veliko časa namenili v razpravi tudi danes. V poslanskem klubu
               LDS, to želim posebej poudariti, se zavzemamo za rešitve, ki bi ovrgle kakršenkoli
               dvom o želji po zmanjševanju avtonomije novinarjev in neodvisnosti medijev.</p>
               <p>Veliko prahu dviga tudi besedilo predloga zakona, s katerim se izdajateljem radijskih
               in televizijskih programov ukinja možnost povezovanja v programske radijske ali
               televizijske mreže, kar je dosedanji Zakon o medijih omogočal pod določenimi pogoji.
               Po predlogu zakona morajo tako izdajatelji najkasneje v roku 1 leta od uveljavitve
               tega zakona pričeti z oddajanjem svojega programa v skladu s prvotnimi programskimi
               zahtevami in omejitvami iz dovoljenja za izvajanje radijske ali televizijske
               dejavnosti, ki so veljale pred vstopom v programsko mrežo. Razlog za ukinitev
               možnosti povezovanja v mreže pod posebnimi pogoji je izključno v tem, da se odpravi
               obstoječo ureditev, ki po mnenju predlagateljev ne zagotavlja javnega interesa v
               medijih in ki ni skladna z namenom in ciljem samega postopka podelitve radijskih
               frekvenc kot omejenih javnih dobrin. Pri tem je mogoče pritegniti argumentom, da so
               bile izdajateljem programov podeljene frekvence na javnem razpisu za širjenje svojih
               programov na posameznem lokalnem področju, v skladu s katerimi bi morali sami
               zagotavljati lokalni interes. Kljub argumentom predlagateljev za predlagano zakonsko
               rešitev pa v Poslanskem klubu Liberalne demokracije tehtamo tudi argumente in
               sporočila, ki nam jih sporočajo posamezni izdajatelji programov, ki so povezani v
               določeno programsko mrežo, in prav gotovo tudi argumente, ki nam jih sporočajo tisti,
               ki še vedno ostajajo samostojni izdajatelji.</p>
               <p>V poslanskem klubu menimo, da je veliko rešitev, ki jih prinaša predlog novega zakona
               o medijih, ustreznih in jih podpiramo. Seveda pa smo in bomo pozorni na določene
               dileme, ki se še vedno odpirajo. Današnjo prvo obravnavo tega zakona seveda razumemo
               tudi kot priložnost, da bomo v medsebojni razpravi odgovorili na marsikatero od teh
               dilem, iskali nadaljnje rešitve, ki bi pripomogle k temu, da bomo v nadaljnjem
               zakonodajnem postopku lahko besedilo zakona o medijih, ki je v obravnavi, še
               izboljšali. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Andrej Magajna,
               prosim.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Spoštovani predsednik, predstavniki Vlade, kolegice in kolegi!</p>
               <p>Poglavitne rešitve predloženega zakona se nanašajo v prvi vrsti na zahteve Evropske
               unije, predvsem na novo urejanje avdiovizualnih medijskih storitev v Evropi, potem na
               vprašanje urejanja pravice do popravka in odgovora, na področje oglaševanja, kot smo
               slišali, doseganje kvot slovenske in evropske produkcije, podeljevanje državnih
               pomoči, preprečevanje zlorab koncentracij, prednostnega položaja, na zahtevo po
               preglednosti in tako dalje. Še manj me veseli, da bi pa našteval vse cilje in namene
               zakona. Tako lepo so zbrani in napisani kot doslej v vseh medijih, v vseh zakonih, v
               vseh pripravah. Žal pa je treba pogledati tudi same člene, ki jih je kar 132.</p>
               <p>Ko sprejemamo določen zakon, najprej se vprašamo, ali gremo v nov zakon ali gremo v
               spremembe in dopolnila. Na primer Društvo novinarjev in publicistov predlaga zgolj
               novele zakona in popravke in meni, da ni treba pristopiti k novemu zakonu. Sedaj pa
               lahko to zgodbo tudi obrnemo. Toliko je bilo že pripomb na posamezne člene, da se
               lahko vprašamo, čisto iz formalnih razlogov, ali lahko danes potrdimo – oziroma jutri
               ob glasovanju – sklep, da je zakon primeren za nadaljnjo uporabo. Če bi šlo za manjše
               popravke, manjše pripombe, če ne bi šlo za toliko organizacij, ki nasprotujejo, bi
               lahko tudi tako rekli. Vendar že samo dejstvo, da je zakon bil deležen kritik z vseh
               strani in pravzaprav vseh poglavij, se lahko vprašamo, ali lahko damo poslanci zeleno
               luč za ta zakon.</p>
               <p>V poslanski skupini se bomo verjetno odločili različno, od tega, da bomo nekateri
               zavrnili sklep o primernosti zakona, do teh, ki menijo, da se da zakon še popraviti z
               ustreznimi amandmaji. Smo pač heterogena skupina, vsak od nas tudi razmišlja različno
               in narava te skupine se odraža tudi v tem zakonu, da imamo različna gledanja in
               različna stališča o samem zakonu.</p>
               <p>Ključne pripombe se nanašajo, začel bom kar pri politiki, pri svetu, pri temu organu,
               ki naj bi po novem imel številne kompetence; ne gre pa samo za kompetence, sporno je,
               kot je bilo že večkrat rečeno danes, samo imenovanje tega sveta. Bivša ministrica je
               rekla, da so pač poiskali najboljšo rešitev, ki bi onemogočala vpliv politike na ta
               svet – ne vem če je to res najboljša –, sočasno je pa tudi omenila, da je možno
               zadevo tudi korigirati, recimo z uvedbo dvotretjinske večine pri glasovanju, vendar
               sedanja rešitev pa res ne more se imenovati kot najboljša varovalka pred vdorom
               politike. Navadna večina v parlamentu – vemo, kako deluje in dejansko bo ta svet
               podvržen političnemu vplivu, hočemo ali ne. Problem je tudi v tem, da ima svet velike
               kompetence tudi pri imenovanju časnega razsodišča.</p>
               <p>Časno razsodišče, če gremo kar po sistemu veriženja naprej, pa bo imelo veliko
               pooblastilo in vlogo pri določanju statusa svobodnega novinarja. Določilo o ukinitvi
               tega statusa, torej o tako veliki razširitvi pristojnosti sveta je sporna, ne samo iz
               ustave, tudi iz Zakona o delovnih razmerjih, saj posega v pravico opravljanja
               določenega poklica. Častno razsodišče vsekakor ne more imeti tako širokih in tako
               meritornih kompetenc, ki posegajo v pravico posameznika.</p>
               <p>Se pravi gre za<gap n="…"/> Bivša ministrica odkimava, verjetno na koncu bomo spet slišali, da
               nismo prebrali zakona; morda je res treba brati natančno, se strinjam, vendar se ne
               strinjam, da je<gap n="…"/> Take kompetence, ki jih ima sedaj po tem zakonu častno razsodišče,
               po mojem presegajo vpliv na določanje statusa svobodnega novinarja.</p>
               <p>Kakšna je slika – medijska situacija po dvajsetih letih demokracije? Zdaj sam lahko
               imam svoje mnenje, bom pa kar prebral stališče predsednika Ddruštva novinarjev:
               "Zakon o medijih, ki je v javni razpravi, seveda ni čarobna palica, ki bi s še tako
               kakovostnimi rešitvami sam po sebi zagotavljal novinarsko avtonomijo, neodvisnost in
               profesionalnost<gap n="…"/> <stage>/…/</stage> <gap n="…"/><q>"a krovni medijski zakon je vseeno temelj, osnovni predpogoj,
               ki zagotavlja sistemsko okolje za razvoj kakovostnega novinarstva."</q> Društvo
               novinarjev nadalje poudarja, da <q>"…trg ni dovolj učinkovit regulator družbenih funkcij
               medijev v obrambi interesa javnosti Zato ključni očitek predlaganemu zakonu o medijih
               ostaja nezadostna regulacija lastniških razmerij…"</q> O tem seveda zakon govori; ali jih
               ustrezno regulira, pa je spet odprto vprašanje. In če smo šli na tako generalno
               spremembo zakona, te stvari bi morali bolj jasno definirati – lastninske kapitalske
               odnose. Ključno vlogo pri presoji koncentracij bi moral ohraniti in še okrepiti Urad
               za varstvo konkurence. Urad za varstvo konkurence bi moral spremljati spremembe v
               lastništvu medijev in jih preverjati po bistveno bolj zaostrenih in formaliziranih
               merilih, ki bi jih morali izpolniti vsaj bodoči medijski lastniki. Žal, podobno kot v
               vseh drugih gospodarskih družbah imamo tu pojav špekulativnega lastništva, ko nimamo
               interesnih lastnikov, tistih, ki bi stali za nekim medijem, ki bi skrbeli za ta
               medij, za njegov razvoj, za njegovo uveljavitev, ampak so posredi finančni
               špekulanti, katerih matična dejavnost je vse kaj drugega, kot so mediji.</p>
               <p>Kot sem že rekel na začetku, zakon ima 132 členov, manjka mu pa nekaj, mogoče v
               končnih oziroma v izhodišču, predvsem mu manjka pristop, odgovoren pristop, to je pa
               pristop dialoga. Če dve tako odločilni novinarski združenji nasprotujeta zakonu, bi
               se morali zamisliti, ali je bil sprejet v pravi klimi dogovarjanja ali pa je to spet
               en od zakonov, ki bo vnašal sui generis rešitve, znane iz Zakona o RTV, ko smo
               pomešali javno in zasebno. No, bom pa še nekaj o tem. Področje koncesij. To je kar
               obsežno področje, spet veliko členov. Ni problem koncesije, ko gre za podeljevanje
               pravic in izvajanje medijsko-uredniške politike na področju regionalnega, lokalnega
               nivoja; gre za oddajanje poslov zasebnemu sektorju. To bo vedno sporno področje
               križanja dveh motivov, dveh interesov in po svoje bojazen, da se bodo tudi na tem
               področju pretakala javna sredstva v zasebne interese. Še tako jasne definicije o tem,
               da je ta denar namenjen medijem in razvoju medijev in da se bo izvajal neprofitno,
               ustvarja dvome, dvome, ki so že v sistemu javno-zasebnega partnerstva. Zasebni
               koncesionar deluje po principu, da si ustvarja tudi dobiček, saj za to se je verjetno
               ustanovil in to ni nič slabega, slabo pa je, da se ti dobički prelivajo iz javne
               sfere v zasebno. Pri tem poznamo vsi kreativno računovodstvo, in še tako jasna načela
               in apeli ne bodo rešili te dileme in tudi ta zakon je ni rešil.</p>
               <p>Torej, zakon ne prinaša ključnih odgovorov na izzive današnjega časa in žal po 20
               letih ugotavljamo, da smo v situaciji, ko se vsi merodajni subjekti – združenja
               novinarjev – oglašajo in kritično ugotavljajo, da niso zadovoljni s svojim položajem;
               kako bi bili, če danes slišimo, koliko novinarjev ne prejema prispevkov za socialno
               varnost. Še več je pa takšnih, ki sploh niso v rednem delovnem razmerju, ki so v
               odvisnosti od urednikov. In če govorimo o svobodi novinarstva, bi morali najprej
               rešiti to področje statusa, eksistence posameznika, saj če si odvisen od tega, ali
               boš drugi dan še v službi ali ne, ali boš dobil posel<gap n="…"/> Večina njihovih pogodb je
               začasnega značaja in če se ta status ne bo rešil, če ne bomo imeli novinarja, ki ve,
               da bo imel tudi sredstva za preživljanje, ne bomo govorili nikoli o svobodnem
               novinarstvu.</p>
               <p>Danes je bilo tudi že rečeno, da zakon retroaktivno ukinja določene pravice. Ali je
               bilo pri posvetih in razpravah vključenih zadosti pravnikov, ki bi rešili tudi ta
               vprašanja? Že sama ukinitev obstoječih mrež je eno od teh vprašanj. Pa še več kasneje
               v razpravi.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine narodnih skupnosti bo predstavil Lazslo Göncz.</p>
            </sp>
            <sp who="SDZ5:GönczLászló">

               <speaker>DR. LAZSLO GÖNCZ:</speaker>

               <p>Hvala lepa za besedo, gospod predsednik. Spoštovani predstavniki Vlade, kolegice in
               kolegi!</p>
               <p>Zakonu o medijih praviloma v sleherni družbi namenjajo veliko pozornosti, saj njegova
               vsebina nedvomno odraža tudi demokratičnost družbe, hkrati pa tudi vpliva nanjo. Ob
               zavedanju dejstva, da je vpliv medijev na politične in druge družbene proces ogromen,
               je pozornost tovrstnim zakonom še toliko večja. Je tudi dejstvo, da se v slehernem
               medijskem zakonu soočajo mnenja o osnovnih vrednotah svobodnega novinarstva, o
               splošnih etičnih normah v družbi ter drugih bolj ali manj pomembnih strokovnih
               zadevah. Verjetno se vsi dobro zavedamo, da prav zaradi tega v zvezi z medijskimi
               vsebinami in parametri absolutne resnice ni. O urejanju tovrstnih vprašanj skoraj
               brez izjeme odločajo zelo raznoliki politični, strokovni in drugi družbeni interesi.
               Če je temu tako, je posebej treba izpostaviti subjektivnost tovrstnih dejavnikov. V
               politično ter tudi medijsko dokaj razvejani in tudi v precejšnji meri razklani
               družbi, kakšna slovenska v zadnjih mesecih nedvomno je, je iskanje skupnega
               imenovalca pri vsebinah, o katerih bi naj odločal novi medijski zakon, vse prej kot
               lahko. Naše mnenje je, da vzdušje za sprejemanje politično, strokovno in tudi etično
               tako občutljivega in zahtevnega zakona sedaj, žal, ni najbolj primerno. Bojimo se
               namreč, da bo v fazi sprejemanja težko prihajalo do optimalnega vsebinskega konsenza.
               Ravno nasprotno, pri marsikateri vsebini bodo prevladali parcialni interesi ene,
               druge, tretje ali celo četrte strani. Vprašanje je, če bo to z družbenega in
               strokovnega vidika koristno. Res je tudi, da omenjeni vplivi medijev na družbo,
               predvsem ustvarjanje negativnih stereotipov ter morebitne njihove zlorabe, kakor tudi
               pomanjkljivo urejanje vprašanja načina delovanje medijev ter direkcija EU terjajo
               določene spremembe oziroma izboljšave.</p>
               <p>Velikokrat se danes delajo primerjave s spornim madžarskim medijskim zakonom. Tudi
               danes je že bilo nekaj tega omenjeno. Dejstvo je, da se določene stične točke med
               obema, torej med madžarskim in predlaganim slovenskim lahko najdejo, toda zadeve ne
               bi smeli posploševati. Tudi zato ne, ker po upravičenem pritisku pristojnih evropskih
               instituciji ter strokovne in laične javnosti je madžarski državni zbor sprejel
               določene korekcije zakona v pozitivni smeri, o čemer v drugih državah ne poročajo.
               Tudi v Sloveniji ne. Vendar, bolj važno je, da bi se lahko tega tudi mi iz madžarske
               prakse naučili, da je za sprejemanje medijskega zakona potrebno vsaj do neke mere
               prijazno, za nujne konsenze pripravljeno politično vzdušje. Kakor na Madžarskem pri
               krepki dvotretjinski večini bodoče koalicije tega ni bilo, ocenjujem, da sedaj žal
               tudi v Sloveniji ga ni, čeprav iz popolnoma drugačnih razlogov kot na Madžarskem.</p>
               <p>Vzdrži seveda tudi tisto vprašanje, ali se sploh lahko pričakuje družbeni miljé, ki
               bo ugoden za razprave in odločitve pri občutljivih vprašanjih zakona o medijih.
               Verjetno ne, vendar od sedanjega bolj ugodna klima pa vsekakor.</p>
               <p>V splošnem delu predstavitve našega stališča bi lahko brez tega, da bi se spuščal v
               cilje, načela in predlagane rešitve zakona še spregovoril o upravičenosti predloga
               medijskega sveta, kar je verjetno najbolj ranljiva točka tovrstnih zakonov. Namesto
               tega bom povedal nekaj, za kar menim, da je vsekakor res. Delovanje medijev oziroma
               okolje, v katerem le-ti delujejo, je zelo povezano tudi s stanjem in spoštovanjem
               človekovih pravic. Sočasno pa mediji na njih v veliki meri vplivajo. Verjetno bi
               težjo oporekali temu, da so mediji v najširšem pomenu besede danes še bolj kot
               kdajkoli prej izredno pomembni, če že ne najpomembnejši dejavniki oblikovanja vrednot
               sleherne družbe. Po mojem subjektivnem mnenju jih celo lahko uvrstimo na sam vrh
               virtualne piramide oblikovanja družbenega obnašanja in odločitev. Prav zaradi tega
               imajo mediji posebne pravice, v narekovaju, in hkrati tudi posebne obveznosti in
               dolžnosti, ki morajo biti nedvoumno determinirane oziroma v pozitivnem pomenu besede
               regulirane.</p>
               <p>Z vidika avtohtonih narodnih skupnosti predlog zakona povzema določene pozitivne
               rešitve iz dosedanje strokovne in pravne prakse, vendar v primeru podpore zakona v
               prvi obravnavi bodo tudi z našega zornega kota potrebne nekatere korekcije oziroma
               dopolnitve. Obe pristojni krovni organizaciji madžarske in italijanske narodne
               skupnosti upravičeno opozarjata, da na primer v 3. členu predloga zakona je zaščita
               oziroma značaj madžarskega in italijanskega jezika preozko zastavljena, ker omenjeni
               člen pogojuje rabo imena in razširjanje narodnostnega medija ter objavo njihovih
               oglaševalskih vsebin zgolj kot potrebo oziroma pravico avtohtonih narodnih skupnosti.
               Zavedati se moramo, kar določa tudi slovenska ustava, da mora biti zagotovljen širši
               vidik. Jezik avtohtonih narodnih skupnosti, ki je uradni jezik na določenem območju,
               je jezik narodnostno mešanega območja in ni namenjen zgolj pripadnikom avtohtonih
               narodnih skupnosti, temveč teritoriju kot takemu. V zakonu bi bilo treba zagotoviti
               tudi obvezo slovenskih medijev do določene količine in ravni osveščanja in obveščanja
               prebivalstva v Republiki Sloveniji z jezikovnimi, kulturnimi, etnografskimi in
               drugimi pomembnimi vrednotami ter značilnostmi avtohtonih narodnih skupnostih, saj v
               primeru le-teh gre za državotvorne elemente. Kar se tiče tovrstnih splošnih
               slovenskih vrednot, so v predlogu zakona le-te določene. Na to pomanjkljivost je
               opozorjeno tudi v zadnjem poročilu pristojne komisije ministrov Sveta Evrope, ki
               priporočajo nadgradnjo zakonodaje v to smer. Organizacije obeh narodnih skupnosti
               opozarjajo tudi na potrebno korekcijo 19. člena, ki govori o pogojih za odgovornega
               urednika, vendar bo pri tem treba usklajevanje, ker gre za nekoliko razhajajoča
               stališča, ter nato tehten strokovni premislek v zvezi s tem.</p>
               <p>Za konec bom izpostavil še dve vprašanji, ki terjata adekvatne rešitve v besedilu
               zakona z vidika narodnih skupnosti.</p>
               <p>Prvič. Ali lahko predlagani svet za medije, če bo seveda sploh nastal, ustrezno
               pokrije tudi morebitna vprašanja in vsebine, ki se nanašajo na madžarske in
               italijanske narodnostne medije? Po naši oceni celovito nikakor ne, zato bo v zvezi s
               tem treba poiskati ustrezno rešitev. Morda bi kazalo razmisliti o tako imenovani
               izrednih ali specifičnih članih za potrebe medijev avtohtonih narodnih skupnosti, ki
               bi jih, najbrž tudi na osnovi javnega poziva, lahko imenovale krovne organizacije
               narodnih skupnosti. Njih bi, ob morebitnih spornih vprašanjih ali drugih vsebinah iz
               svoje pristojnosti, svet za medije občasno vključeval v svoje delo.</p>
               <p>Drugo vprašanje pa se nanaša na predlagani 89. člen zakonskega besedila, ki se nanaša
               na proračunska sredstva. Glede na dejanske razmere in dosedanjo prakso bo nujno treba
               določiti v omenjenem členu zakona, da za izvajanje RTV programov italijanske in
               madžarske narodnosti so nedvomno potrebna tudi proračunska sredstva v določenem
               deležu, saj gre za specifične programe, ki so sestavni del programov v javnem in
               kulturnem interesu Republike Slovenije. Ker se je v preteklosti vedno zatikalo pri
               določanju oziroma zagotavljanju proračunskega deleža, bi kazalo tudi ta vidik bolj
               dosledno urediti. Če se zakoni že obnavljajo oziroma se sprejema nov zakon, naj se
               področja, ki se urejajo, tudi vsebinsko nadgradijo.</p>
               <p>Torej, če bo predlog zakona podprt in bo predlagan za drugo branje, tudi z vidika
               narodnih skupnosti pričakujemo njegovo vsebinsko nadgradnjo. V tistem primeru bo
               zakon deležen naše podpore. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev.</p>
               <p>Besedo ima mag. Andreja Rihter, prosim.</p>
               <p>Pripravi naj se Gregor Golobič in za njim Franc Pukšič.</p>
            </sp>
            <sp who="SDZ5:RihterAndreja">

               <speaker>MAG. ANDREJA RIHTER:</speaker>

               <p>Hvala lepa za besedo, spoštovani predsednik. Lep pozdrav v mojem imenu predstavniku
               Ministrstva za kulturo, državnemu sekretarju!</p>
               <p>Naj v uvodu povem, da me veseli tudi uvodna razlaga ministra Žekša, da je današnja
               razprava pogoj tistemu, če bomo zakon dopolnjevali, ga nadgradili kot posledica
               razprave, ki smo jo imeli tukaj 29. junija s strokovno javnostjo in kakor jo tudi
               danes opravimo sami. Glede na nastalo situacijo, ki ji sledimo v svetu ali tudi
               konkretno v Evropi, menim sama, zelo osebno, da je poslušanje drug drugega v tej
               dvorani zelo bistveno in da je doseči konsenz o glavnih vsebinah zakona prav tako
               pomembno za nas, da ne bomo govorili o tem, da so mediji neka četrta veja oblasti,
               ampak da so mediji tisto, kar jim sledi, in služijo ne nazadnje tudi svoji vsebini in
               svojemu javnem interesu. Zato bi si želela, da ko govorimo o prvem branju in ko
               poslušamo drug drugega, da skušamo resnično govoriti zelo konkretno in se uskladiti
               na tistih vsebinah, kjer se ne nazadnje lahko uskladimo, da ne bi prišlo do tega, da
               bi politika z večjo močnostjo ali ne nazadnje preglasovanjem dosegla svoje. S tem ne
               bomo storili ničesar, kar nismo niti v preteklosti, in to tudi nikoli nikomur ni
               služilo.</p>
               <p>Dotaknila se bom samo treh poglavij, za katere menim, da bi jih bilo treba še
               dopolniti, amandmirati, kar je posledica razprave in gradiva, ki ga poslanci dnevno
               dobivamo na svoje klopi oziroma prek računalnikov. Ne bom povedala nič novega, kajti
               ko sem poslušala uvodne razprave poslanskih skupin, ugotavljam, da smo se vsi
               ustavili pri teh vsebinah.</p>
               <p>Prva je pravica do popravka oziroma pravica do odgovora, ko govorimo o členih od 30
               do 38 ter členih od 39 do 42. Na začetku me je kolega Zorn kar malo spodbudil in bi
               si želela, da bi bila pravica do popravka v današnjem Dnevniku na strani 16, kjer je
               odprto pismo Boruta Pahorja bilo zapisano s strani Združenja novinarjev in
               publicistov, odbora združenja RTV Slovenija. Pa na žalost verjetno, tudi ko sem
               poslušala celotno tiskovno konferenco, ne bo tako. Namreč, bilo je izrečeno, da se bo
               Vlada odločala o morebitnem dvigu RTV prispevka takrat, ko bo prišlo do sprejetja
               zakona o medijih. Vemo, da imamo v Zakonu o medijih tudi zapisano, da zmanjšujemo
               oglaševanje na nacionalni televiziji, in se pri tem posledično sprašujemo o manku, ki
               na nacionalni televiziji ostaja.</p>
               <p>Glede pravice do popravka menim, da bi morale ostati določbe, kot so v členih od 26
               do 41 sedaj veljavnega zakona iz leta 2006. Namreč, 40. člen Ustave določa, da je
               zagotovljena pravica do popravka objavljenega obvestila, s katerim sta prizadeta
               pravica ali interes posameznika, organizacije ali organa, in prav tako je
               zagotovljena pravica do odgovora na objavljeno informacijo v celoti. Medij je
               praviloma vedno, kot vemo, močnejša stran v tem konfliktu. Zato bi moral zakon biti
               predvsem učinkovit in varovati vse prizadete subjekte, še posebej posameznike in
               fizične osebe, pred zlorabami s strani medijev. Tudi mi ni znana nobena analiza ali
               raziskava, ki bi kazala, da so popravki in odgovori v času veljavnosti sedanjega
               zakona ogrožali uredniške politike medijev ali kakorkoli drugače posegali v te
               vsebine. Zato se navdušujem za to, ker smo vsi odpirali to vprašanje pravice do
               popravka in tudi pravice do odgovora, da še enkrat konkretiziramo in pogledamo
               sedanji predlog teksta ter sedaj veljavnega teksta, za katerega se tudi sama
               navdušujem, ker menim, da je širše zasnovan.</p>
               <p>Lahko rečem, da je tudi strokovna skupina, ki je sodelovala pri pripravi zakona,
               resnično strokovna skupina, na katero sama veliko dam, konec koncev so to najboljši
               strokovnjaki, pa ne samo v slovenskem prostoru, govorim o evropskem in svetovnem
               prostoru. In Ministrstvo za kulturo je z roko v roki z njimi pripravljalo zakon,
               zaradi tega je tudi strokovno pripravljen. In čas, ki sta si ga ministrstvo in Vlada
               vzela, pomeni, da je zadeva, ki je pred nami, resnično usklajena v največji meri,
               kolikor se je to pač dalo.</p>
               <p>Vendar se je na koncu od nekod prikradlo črtanje členov, ki govorijo o navzkrižnem
               lastništvu. Zelo težko pristajam oziroma nikakor ne morem pristati na črtanje členov
               od 59 do 61 obstoječega zakona iz leta 2006 – ko govorimo, da je lahko hkratno
               izdajanje radijske in TV dejavnosti, oglaševalske oziroma telekomunikacijske in
               radijske dejavnosti prepovedano, kakor velja danes –, da se vsa zadeva črta. Že
               zaradi tega, na žalost, ker pač ne morem zaupati ne lastnikom medijev in tudi ne
               nekaterim novinarjem, ki se danes poslužujejo svoje spretnosti pisanja ali ne
               nazadnje tudi navajanja kar tako, in so vse te novice in vse stvari tudi, bom rekla,
               zadete včasih v prazno. Če dopustimo, da radijski in televizijski mediji lahko
               pomešajo svoje lastništvo, mislim, da naredimo velik korak nazaj v tej Sloveniji, za
               kar imamo trenutno zgled pri naših sosedih ali še kje zelo blizu v Evropi. Zaradi
               tega menim, da je prav tako soglašanje v strokovni skupini, ki je zakon pripravljala,
               enako mojemu razmišljanju in, kakor sem danes tudi opazila, tudi nekaterim poslanskim
               skupinam, zato bom ta člen oziroma to poglavje tudi sama vsebinsko pripravila in ga
               dopolnila ponovno v predlog zakona.</p>
               <p>Z velikim veseljem ugotavljam, da so programi posebnega pomena doživeli ob javni
               predstavitvi mnenj predvsem odobravanje in da so predlagane rešitve od 83. do 87.
               člena dobre. Nekateri se boste še spominjali, ko smo razpravljali še v tistih davnih
               letih 2000, 2001 o ne nazadnje pluralizaciji medijskega prostora, kako potrebujemo
               medij itd. Danes z veseljem ugotavljamo, da imamo 180 radijskih in televizijskih
               programov, 98 radijskih, 16 lokalnih itn. Seveda se je med tem časom zgodilo<gap n="…"/>
               Vzpostavljene so radijske mreže in na nekaterih lokalnih območjih smo ostali brez
               posebnih specialnih, lokalnih oddaj, vendar menim, da je – in tako sem poslušala tudi
               iz javne predstavitve mnenj – predlog, ki je tukaj zapisan, dober in bi bilo v
               prihodnosti to zadevo tudi podpreti.</p>
               <p>Naj zaključim ob predlogu radijskih mrež, ki ste nekatere poslanske skupine že zelo
               konkretno tudi same predstavile, zakaj in kako. Namreč, predlog zakona v 123. členu
               ukinja možnost povezovanja v programske mreže, kar je dosedanji Zakon o medijih
               omogočal pod določenimi pogoji. V sedanji ureditvi so programi v mreže povsem
               zakonito oddajali le dve uri svojega programa, vse ostalo pa je bil skupni mrežni
               program. Taka ureditev ni bila v skladu z javnim interesom v medijih in tudi s samim
               namenom postopka podelitev frekvenc. Programi so dobili na javnem razpisu frekvence
               za razširjanje svojih programov na posameznem lokalnem območju, v skladu s katerim bi
               morali tudi sami zagotavljati lokalni interes. Po vstopu v mrežo pa se jim zahteve
               spremenijo ne samo na dve uri oddajanje dnevno. Če programi, ne da se povežejo v
               mrežo ne morejo delovati, je v javnem interesu edina taka ureditev, da se te
               frekvence vrnejo v državi ter nato na zakonit in transparentni način podelijo tistemu
               ponudniku, ki bo zmožen zagotavljati programske zahteve na določenem območju. Mreže
               so na zunaj delovale kot neki novi enotni in nacionalni program, kar je bilo verjetno
               nepravično do tistih programov, ki so na javnem razpisu dobivali frekvenco. Moje
               razmišljanje je, da mrežni programi tako pomenijo včasih lahko tudi nelojalno
               konkurenco drugim programom. Ureditev mrež, ki smo jih dobili skozi zakonodajo, ki
               jih je ne nazadnje obstoječi zakon tudi dovoljeval, je neki unikum, ki ga ne pozna
               nobena država. In ker poznajo mreže, gre v primeru, ko se programi delijo, en del
               vsebin ali del oddajanega programskegaa časa, vendar s tem še vedno vsi v celoti
               zagotavljajo programske zadeve iz svojih dovoljenj. Predlog zakona sedaj ukinja v
               celoti. Sama menim, da je veliko premalo argumentov, ki bi govorili o tej ukinitvi,
               zato bi bil potreben absolutni razmislek in programsko vezanim izdajateljem z
               ustreznimi pravnimi podlagami omogočiti izbiro odločitve za preobrazbo v enoten
               program ali pa izstop iz programsko obveznega programa, ter nadaljevati dejavnosti v
               okviru programskih pogojev pred vključitvijo v programsko mrežo oziroma pripraviti
               ustrezno zakonsko rešitev, s katero se omejijo ali prepovejo možnosti prenosa
               radijskih frekvenc za opravljanje radiodifuzije na drugega izdajatelja, oziroma
               možnosti prodaje pravne osebe izdajatelja, vključno z vsemi pripadajočimi pravicami
               drugemu lastniku, določiti obveznost odreka uporabe radijske frekvence izdajateljem,
               ki svoje dejavnosti iz različnih razlogov ne morejo izvajati, in še nekaj razmislekov
               bi sama ob tem imela.</p>
               <p>V vsakem primeru menim, zato bom tudi poslušala in si prebirala še naprej gradiva, ki
               so s tem tudi povezana. Vidim pa, da je tukaj en velik moment, ko bomo sami poslanci
               in politiki videli, koliko smo povezani ali pod vplivom nekaterih lobijev ali
               lobistov ali tudi kapitala že do sedaj, ko bomo razmišljali o tem 123. členu, če ga
               podpremo oziroma sama menim, da ga v absolutno moramo dopolniti oziroma o tem
               opraviti konkretni razgovor in se odločiti v konkretnih amandmajih. Tolikoza enkrat.
               Kajti o vseh ostalih vsebinah pa mislim, da me bodo dopolnili tudi moji kolegi. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Pukšič, pripravi naj se gospod Barovič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa. Kolegice, kolegi, podpredsednik, predstavniki Vlade!</p>
               <p>Na področju medijev je ena specifika in seveda nismo vsi na vseh področjih
               strokovnjaki in se tudi na vsa ne spoznamo; na nekatera bolj, na nekatera manj. Sam
               sigurno na tem področju nisem kaj posebej podkovan. Pa vendar, razmišljanje čisto
               takole, kot razmišljajo državljanke in državljani v tej državi, tako na splošno, tudi
               o tem, torej o Zakonu o medijih<gap n="…"/> Velikokrat kdo reče, <q>"ja veste, tam je bilo
               zapisano, potem je to tako"</q>. Če sliši po radiu, reče <q>"ja, na radiju so povedali, to
               vendarle drži, saj so pa ja po radiju povedali"</q>. Če pa slučajno še gleda televizijo
               in reče, <q>"ja na televiziji je bilo"</q>, torej ni dvoma. Torej to, kako in kaj mediji
               poročajo, je v veliki meri tudi, torej <q>"zakon"</q>. Ljudje to jemljejo kot dejstvo, kot
               <q>"zakon"</q> in tudi meni osebno je nekdo rekel, ob nekem srečanju, da je to slišal na
               radiu in da je za njega to, kar radio ali medij pove, za njega je to <q>"zakon"</q>. Ampak
               pustimo, ljudje imajo pravico tudi tako razmišljati. Za to pa me danes, ko sem ves
               čas tukaj, poslušam stališča poslanskih skupin in sedaj tudi že uvodno razpravljavko,
               pravzaprav preseneča, da lahko ob tako pomembnem zakonu, kot je zakon o medijih, ob
               svojem odhodu še vedno to pelje pravzaprav na nek način naprej, pa v Državnem zboru
               od velike večine poslanskih skupin sliši, da enostavno ni primeren, da je treba to
               ali ono popraviti; od vseh poslanskih skupin je bilo to slišati. In zakon o medijih,
               bi človek pričakoval, da bi bil vsaj v koaliciji tako usklajen, da vsaj tukaj notri
               ne bi imeli pomislekov o popravljanju tega zakona. Ampak ne bi si torej resna vlada,
               resen minister ali ministrica za kulturo smela dovoliti priti s predlogom zakona, ki
               ne bi bil usklajen. Saj ne rečem, da z vsemi in z vso opozicijo, ampak vendarle tudi
               z delom opozicije. In danes so bile torej štiri stvari tako izpostavljene, tako
               centralizacija<gap n="…"/> In kolegice in kolegi, tako kot bi hoteli uničiti, ti, ki ste danes
               na oblasti, še lokalno samoupravo, pa vam hvala bogu do sedaj ni uspelo, sedaj želite
               tudi prek Zakona o medijih narediti to, da bomo torej ustavili lokalne medije, tiste,
               ki poročajo tako o lokalnih novicah, tako o ljudskih izročilih, tako o kulturni
               dediščini, tako tudi o seveda jezikovni <gap n="..."/> <stage>/ izklop mikrofona/</stage></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala, gospod Pukšič.</p>
               <p>Besedo ima gospod Barovič, pripravi naj se gospod Anderlič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Spoštovane kolegice, kolegi!</p>
               <p>Kot prvo, mi danes sploh ne bi smeli obravnavati tega zakona, zato ker je jasno
               povedano s strani ne Baroviča kot ene od političnih opcij, ampak ustreznih pravnih
               strokovnjakov, da je protiustaven. Če niste slišali, če niste prebrali, trikrat se
               krši ustava. Prvič, pravica do svobodne gospodarske pobude s tem zakonom, pravica do
               svobodne gospodarske pobude. Drugič, pravica do svobodnega informiranja, in tretjič
               je kršena ustava s posegom v že pridobljene pravice. Kako lahko zakonodajna veja
               oblasti, prva veja oblasti, s kakšno pravico obravnava protiustavni zakon!? Črtajmo
               2. člen Ustave in smo zmagali.</p>
               <p>Drugič. Dovolj imam teh cankarjevskih spreobračanj besed! Besede spreobrača toliko
               časa, da jih spreobrne. Ali si res nihče ne upa enkrat povedati po resnici?! Če neko
               pristojno ministrstvo ni sposobno, ni sposobno pridobiti in ustvariti frekvence za
               vse medije, ki so z zakonom dovoljeni – lokalne, regionalne in vse ostale, radijske,
               televizijske, pisne –, in če so potem ti mediji prisiljeni se oblikovati v mreže, da
               te frekvence imajo in da ljudem sporočajo tisto, kar hoče politična oblast skrivati,
               greste spreminjati zakon. Ta zakon je posledica nesposobnosti pristojnega ministrstva
               za pridobitev frekvenc. Čista!</p>
               <p>Tretjič. Začnite uporabljati imena in konkretne zadeve! Nekomu ni všeč mreža, ki jo
               je ustvaril gospod X, ampak jim je všeč gospod Y, ki jim bo čez leto ali pa če pol
               leta na volitvah ponudil Europlakate in še kakšne druge medijske možnosti, in seveda
               ta gospod je zdaj bolj primeren in ta gospod želi mrežo gospoda X podreti, zato da bo
               on postavil mrežo Y. To je resnica! Imen ne bom govoril, povejte jih vi, če jih
               upate, ker so ta imena vaša in so k vam prišla! Prositi in fehtati, <q>"uničimo one
               zato, da bom jaz postavil postulat in jaz bom slovenski Berlusconi!"</q> To hočete s tem
               zakonom! Pa naj kdo reče, če to ni res! Predolgo sem v medijih. Predolgo.</p>
               <p>V Angliji so rekli <q>"nasvidenje"</q> News of the World in gospodu Rupertu Murdochu,
               medijskemu mogotcu; očitno v Sloveniji govorimo: <q>"Dober dan, slovenski Rupert
               Murdoch, News of the World"</q> <gap n="..."/> <stage>/ oglašanje iz dvorane/</stage> Ne, vi ste ga zdaj pripeljali
               sem, hočete ga vzpostaviti, samo bodite odkriti, povejte ime in priimek gospoda, ki
               nasprotuje mreži, ki se ji reče Radio 1. Bodite odkriti, no! Pa dajte enkrat povedati
               iskreno! Iskreno, povejte enkrat! Saj nisem neumen; jaz sem več kot 30 let v medijih,
               poznam vse ljudi, vem kaj se dogaja! In ne zdaj z zakonom, ki je protiustaven;
               trikrat, tri načela ustavna krši jasno razvidno, povedano s strani gospoda Pirnata,
               ki je vendarle nek uveljavljen eminentni pravnik. Saj si ni to Barovič izmislil!
               Trikrat! Da ne govorimo o vsem, kar smo slišali na javni razpravi – in kje ste bili,
               gospe in gospodje? 5 poslancev nas je sedelo tukaj! Vso zadevo je pa uspešno vodila
               gospa Majda Potrata in zelo korektno, to moram pa reči in priznati in hvala lepa! In
               dopustila vse možnosti.</p>
               <p>Kje so bili ostali, da bi slišali resnico?! Ne, berete zakon tako kot vam ustreza!
               Zakon je protiustaven in takšen zakon ta zbor, Državni zbor Republike Slovenije kot
               zakonodajna veja oblasti ne sme sprejeti! Niti v prvi obravnavi ne! Če pa želite red
               in mir in da se ne bomo ukvarjali s tem zakonom, pa vendarle recite tistemu, ki je
               vodil pristojno ministrstvo, kaj je delal 3 leta, ali pa tudi tistim nazaj, zakaj
               nimajo lokalne regionalne postaje, ki živijo z ljudmi, ki dajejo ljudem informacije,
               zakaj nimajo frekvenc? Ne reči, da jih ni možno pridobiti! Ne, premalo provizij je
               bilo! Gospodje, ki se s tem ukvarjajo, niso hoteli postaviti oddajnikov in
               sprejemnikov in se niso hoteli ukvarjati s frekvenco zato, ker je bilo premalo <q>"penki
               penki"</q>, premalo so zaslužili, premalo je bilo denarja. <q>"Ne bi mi postavili."</q> Takrat,
               ko so se pa koncesije delile, pa začnimo kar od Telekoma in še naprej, takrat jih je
               bilo pa veliko, seveda, ker je bil eden ali dva koncesionarja, ki so fino zaslužili
               in so ta denar razdelili med vse zainteresirane. Vsi imajo pravico do frekvence. Ker
               je pa niso dobili, so se pa oblikovali v mrežo, je pač temu tako. In s to mrežo so
               rešili v Kopru, v nekem radiu v Kopru so rešili sedem zaposlenih, v nekem radiu v
               nekem drugem kraju<gap n="…"/> In če seštejemo, ima danes še vedno 50 ali 70 ljudi zaposlitev na
               nekih lokalnih regionalnih radijskih postajah, ali televizijskih. Drugič, obveščajo
               ljudi interno, regionalno, lokalno, in delajo, hvala bogu. S tem zakonom pa ne bodo
               več in bodo crknili, po domače povedano. Nikjer več jih ne bo. Umrl bo lokalni radio
               tu, tam, tam in tam. In potem bodo res poslušali eno radijsko postajo, ki jim bo v
               ušesa <q>"filala"</q> samo tisto, kar nekdo hoče povedati. To je ta zakon in enkrat povejte
               resnico. Imejte toliko obraza. Vsaj tisti, ki ste delali v medijih, vsaj tisti, ki to
               poznate, bodite toliko pošteni. Če bi bil pa <gap n="..."/> <stage>/ izklop mikrofona/</stage></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Anderlič, pripravi naj se gospod Magajna.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Več kot očitno je, da vedno, kadar se lotimo zakona o medijih ali RTV ali kakšnega
               podobnega, to povzroči burne reakcije, kot češ, želi si obstoječa oblast podrediti
               medije, zagotoviti večji vpliv, omogočiti koncentracijo posameznim lastnikom in
               podobne stvari. Ja, to se je začelo že leta 1991 v tej dvorani, sedaj prenovljeni, ko
               je tedanji eden od ministrov, kasneje tudi predsednik Vlade napovedal labodji spev
               slovenskemu novinarstvu, ki mu takrat ni bilo naklonjeno. In to se je potem
               nadaljevalo skozi različne oblike, poskuse, kako si vendarle vsaj ustvariti vtis, da
               je nekaj prav in da se gradi avtonomija na eni strani, na drugi strani pa se poskuša
               zagotoviti vpliv na vsebino predvsem, tudi na lastništvo, tudi na mreže, kot sedaj
               slišimo. Jaz sam ne verjamem v nekatere napise, ki se pojavljajo vsake toliko časa,
               kako ima kakšen posameznik apetite ali pa kar direkten vpliv na določenih medijih.
               Verjamem pa v obrnjeno zadevo, da avtonomije novinarstva se ne da narediti na način
               popolne uzakonitve, ampak da je treba tudi pogledati, kaj se dogaja v sami stroki,
               med samimi novinarji. Včasih, ko gledam nekatere prispevke na določenih televizijskih
               mrežah ali berem določene časopise, si pravzaprav ne morem dopovedati, da je to
               tisto, kar sem sam spremljal, ko sem bil, recimo, na kakšnem sestanku in tako naprej.
               Nekateri so tako, ne bom rekel hlapčevski, ampak tako vdani nekaterim liderjem,
               nekaterim <q>"personam"</q>, da so sposobni narediti iz stvari, ki je bila povsem drugačna,
               zgodbo, ki je povšeči določenim političnim liderjem. Zato jaz verjamem, da je ta
               zakon poskus, da bi šli v smer večje avtonomije, da bi šli v smer zagotavljanja
               neodvisnega dela novinarjev. Ampak, kot rečeno, tega samo z zakonom ne bo mogoče
               narediti.</p>
               <p>Mene še kako zanima, kako je s temi mrežami. Domnevno je to sedaj hud poseg v to, kar
               je obstoječe. Ampak mogoče bi tudi pogledali, kako so pa nastale te mreže, kako je
               celotna zgodba v zadnjih letih pravzaprav potekala. Da mogoče ni bilo kakšnih kupčij
               pri tem, ki so bile nemoralne, ki so bile drugačne in tako naprej, kot bi velevali
               predpisi. Zato jaz ne govorim a priori ne za ne proti, ampak da je to vprašanje
               očitno, ki ga je treba dodatno pojasniti. In verjamem, da bo tako tudi z drugimi
               očitki in da bomo v drugem branju <gap n="..."/> <stage>/ izklop mikrofona/</stage></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Magajna. Pripravi naj se gospod Battelli, če bo prišel, oziroma
               gospod Petek.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Spoštovani!</p>
               <p>Poglejte, če smo že pristopili k novemu zakonu oziroma Vlada, bi pa morala res
               narediti nek kvalitativni preskok naprej. Čisto takšnih področij, kot so lastniki,
               kapitalski prevzemi, koncentracije, tukaj se spet odpirajo<gap n="…"/> Čeprav je bilo rečeno
               tudi že danes, da noben zakon ni čarobna palica, vedno se bo dalo nekaj izigrati,
               nekaj drugače speljati, kot je napisano. Na primer, tudi finančna konstrukcija
               vsakega posla bi morala biti pregledna. Viri financiranja, opcijske pogodbe, tihi
               družbeniki, delniška parkirišča. Vse te stvari, vse je spet nekako ohlapno,
               nedodelano in res, tukaj bi lahko naredili še kaj več, če že gremo v nov zakon, lahko
               bi pa samo pristopili k novelam, tisto, kar nam je Evropska unija predpisala, pa bi
               bilo manj razburjenja verjetno, pa bi ohranili tisto, kar je do zdaj veljalo. Vsega
               se ne da povedati, bom pa vseeno še nekaj besed o svobodnem, neodvisnem novinarstvu.
               Poglejte, saj vemo, lastnik ima vpliv na določeno upravo, na – posredno spet po
               sistemu veriženja – urednike, uredniki imajo vpliv na izbor svojih sodelavcev. O tem,
               kaj se bo pisalo ali ne; nekje je to bolj demokratično, nekje bolj odprto, nekje bolj
               pluralno, vendar že vsaj vemo, da ima vsak medij določen karakter in da tudi tisti
               medij, ki hočejo obstati na tržišču, mora vsaj dajati videz neke pluralnosti,
               odprtosti. Vemo pa, da se bo prek tega sistema verige pač politika vedno vpletala.
               Tudi če je v ozadju nek lastnik, ki izgleda povsem izven politike, na primer neka
               gospodarska družba, vemo, da bo politika poskušala tudi prek tega vplivati, saj to je
               vedno in povsod. Ključno pa je, če gremo malo z druge plati, iz baze. Tega pa manjka,
               recimo tudi že v uvodu k zakonu. Mene bi zanimal podatek, koliko novinarjev je
               zaposlenih za nedoločen čas danes v Sloveniji, koliko je zaposlenih za določen čas,
               koliko jih dela na razne pogodbe, vsaj podjemne, tudi na študentske napotnice delajo,
               pa so že kar precej odrasli novinarji, novinarke, koliko jih dela kot samostojni
               podjetnik. Pa če je to res, bi bilo zanimivo vedeti, če je to njihova osebna izbira
               ali so jim <q>"svetovali"</q>, ali jim je odgovorni urednik <q>"svetoval"</q>, naj bodo samostojni
               podjetniki. Zdaj pa vprašanje, ta samostojni podjetnik bo dobil posel prihodnji
               mesec, davkarija bo izstavila račun in od tega statusa je marsikaj odvisno. To, kar
               je deklarativno napisano: svobodni, neodvisni novinar<gap n="…"/> Kako češ biti svoboden, če ne
               veš, ali boš preživel, novinar, novinarka, ki ima že otroka, to so mlajše osebe v
               večini, kako si bo ustvarjal svojo eksistenco? In od tega je odvisen potem njegov
               tekst, ki ga bo objavil, kako ga bo objavil, ali bo dobro zapisan pri uredniku ali
               ne, ali bo naslednji mesec še v službi, torej, ali bo lahko delal?</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Petek. Pripravi naj se gospod Kumer.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala za besedo.</p>
               <p>Mislim, da je ni pravi čas za spreminjanje medijske zakonodaje. To je treba narediti
               na začetku mandata, pa ne zato, da se bi potem do konca mandata lomastilo po medijih,
               pač pa zato, ker je začetek mandata običajno bolj mirno politično ozračje kot pa na
               koncu. In tudi sedaj vidimo, da je Vlada v neki agoniji, v nekem razpadanju. Trojni
               minister je sicer povedal stališče, potem je odšel in nimamo tukaj pravega
               reprezentanta vlade, da bi odgovarjal na vprašanja.</p>
               <p>Kot je rečeno, na zakon je bilo v preteklosti ogromno pripomb z vseh strani, seveda
               predvsem s strani medijev, novinarjev. Del teh ugovorov in pripomb je povsem
               upravičen, opozarja na napake in tudi zablode tega zakona, del pripomb pa je
               neupravičen. Očitno si del novinarske srenje želi status quo, stanje tako kot je, in
               se na nek način ne zavedajo, da je čas šel naprej in da je treba na tem področju tudi
               nekaj urediti.</p>
               <p>Z nekaterimi temeljnimi spremembami bi bilo mogoče ta zakon tudi sprejeti in bi bil
               ta zakon tudi sprejemljiv. Seveda bi se morali zadeve lotiti konsistentno, umirjeno
               in s ciljem, da bi izboljšali medijsko krajino, ne pa da bi si podredili medijsko
               krajino – slovenske medije. Aktualen politični kontekst v Sloveniji pa mislim, da
               tega enostavno ne omogoča. Ne omogoča tudi aktualna vladajoča politika na čelu z
               Borutom Pahorjem, z njegovo politiko <q>"off the record"</q>, kjer se očitno novinarska
               elita disciplinira oziroma dobiva navodila, kako ustvariti javno mnenje v slovenski
               javnosti, in to seveda ni dobro. Mednarodne raziskave kažejo, da je v času vlade
               Boruta Pahorja Slovenija zdrsnila na lestvicah svobode tiska in tega z zakonom
               enostavno ne gre in se ne da odpraviti. To se da odpraviti seveda samo z
               volitvami.</p>
               <p>Strinjam se s tistimi, ki pravijo, da je treba spremeniti zakonodajo in jo
               prilagoditi današnjemu sodobnemu času. To kaže tudi zadnje dogajanje v svetu – News
               of the World –, ki kaže na to, kako globoko je zabredel tisk, kako globoko je
               zabredlo novinarstvo, kjer je profit na prvem mestu, kjer je morala nekje čisto v
               ozadju. In temu pridno sledijo tudi slovenski mediji, zato bi se na neki točki morali
               ustaviti, se vprašati, kako naprej.</p>
               <p>Naklade v slovenski medijih, tudi slovenskih mainstream medijih padajo, včasih že več
               ne moreš ločiti, kateri slovenski medij je tako imenovani rumeni tisk, kateri je
               resni tisk, te ločnice enostavno ni več, kajti tudi v mainstream medijih gre za neko
               pomanjkanje verodostojnosti.</p>
               <p>V Angliji so naredili tu velik korak, News of the World so enostavno ukinili, da bi
               naredili prostor za nekaj novega. Osebno se bojim, da za News of the World ne bo
               prišlo nekaj novega, pač pa bo Murdoch ponudil staro vsebino v novi preobleki, to je
               nevarnost.</p>
               <p>Danes je bilo slišati nekaj pripomb na svet za medije. Kolegica Majda Širca je rekla,
               da je pred desetimi leti bila v novinarskih vrstah velika razprava okrog tega. Bila
               je razprava, ali tiskovni svet ali neki medijski svet ali ustanoviti medijskega
               ombudsmana; na koncu ni prišlo do nekega soglasja, nekega konsenza okrog tega, tudi
               to, ali naj se okrepi novinarsko častno razsodišče. Sam mislim, da je treba
               novinarsko častno razsodišče pustiti novinarskemu cehu. Sam sem bil pred kakimi
               desetimi, petnajstimi leti, ko sem še bil član Društev novinarjev Slovenije, v
               častnem razsodišču, ki ga je takrat vodila pokojna kolegica Slava Partlič. To je bilo
               odlično častno razsodišče, ne zaradi mene, zaradi Slave Partlič, ki je bila v stanju
               kot predsednica napisati tudi, ne rečem obsodbo – poročilo, da je predsednik Društva
               novinarjev kršil novinarski kodeks, in to na pritožbo Žerka Petana; to se je takrat
               tudi objavilo. Danes ne boste videli več nobene objave odločitve Novinarskega
               častnega razsodišča v kakšnem mediju, tega enostavno ni več. Na kakšni spletni strani
               se to še najde, kaj več pa tudi ne. Se pravi, je delo Novinarskega častnega
               razsodišča odvisno tudi od članov in od tistega, ki vodi Novinarsko častno
               razsodišče.</p>
               <p>Zakon pa ne odgovarja na vprašanje, niti prejšnji zakoni niso odgovarjali na
               vprašanje, kdo pa lahko stopi v to medijsko polje, v polje novinarstva. Žal,
               novinarstvo v Sloveniji še ni profesija, tako kot je pravo, kot je medicina; zdravi
               lahko samo zdravnik, sodi ti lahko samo univerzitetni diplomirani pravnik. Polje
               slovenskega novinarstva, medijskega prostora pa je enostavno odprto in vanj lahko
               vstopi vsak. Tudi tisti, ki ima končano samo osnovno ali srednjo šolo, je lahko
               urednik ali celo predsednik društva novinarjev. Seveda na ta način mi kvalitete
               slovenskega novinarstva ne bomo izboljšali. Sam ne zagovarjam ekskluzivizma, samo na
               cesto lahko gremo samo tedaj, če imamo vozniški izpit, pa smo lahko malo boljši
               šoferji ali malo slabši šoferji. Dobro bi pa bilo, če bi tudi v polje novinarstva
               spustili tiste, ki imajo vsaj univerzitetno izobrazbo. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kumer. Pripravi naj se gospa Črnugelj.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
               predstavniki Ministrstva za kulturo, državni sekretar!</p>
               <p>Če bi delali v Sloveniji statistiko, koliko ljudi, državljanov se spozna in so
               zainteresirani za urejanje medijske krajine v Sloveniji, bi bil ta odstotek eden
               najvišjih, po mojem bi celo presegel odstotke udeležbe na volitvah ali referendumih.
               In prav zaradi tega, ko spreminjamo nekatera pravila igre, je treba biti pri
               spreminjanju teh pravil iger subtilen in se znati, kot je bilo danes že rečeno,
               poslušati. Sam se bom v svoji razpravi osredotočil na dve področji, in sicer, eno je
               področje lastne produkcije, avdiovizualne, in potem mogoče še nekaj o tem mreženju,
               ki je najbolj subtilno.</p>
               <p>Že Primož Trubar je vedel, da narod brez svojih knjig ne more obstati. Ampak zato je
               najprej izdal abecednik, da smo se naučili brati, in šele zatem je izdal katekizem,
               da smo znali ta katekizem prebrati in vedeti, kaj v njem piše. Po mojem je ta vrstni
               red in ta zgodba zelo poučna, tudi ko obravnavamo to medijsko zakonodajo. V zadnjih
               desetletjih ali pa zadnjem desetletju se je ta komunikacijska tehnologija zelo
               podeseterila, so nove tehnologije, novi načini komuniciranja, novi mediji. In ko smo
               to dobili, je treba tudi skozi zakonske norme nekatere stvari urediti tako, da bodo
               imele največji učinek v uporabnosti in obvladovanju, predvsem v javnem interesu. Zato
               bom poskušal, kot sem rekel, v nekaj stavkih čim bolj nazorno predstaviti okvir
               svojih pomislekov ob sprejemanju novega medijskega zakona, predvsem glede lastne,
               slovenske avdiovizualne produkcije.</p>
               <p>Kvote avdiovizualnih vsebin, ki so trenutno opredeljene v še veljavnem zakonu, se
               boste vsi strinjali da niso nikoli dosegle tistih zgornjih limitov oziroma trend je
               bil tak v zadnjih letih, da jih je vse manj in manj. To velja tako za nacionalno TV
               hišo kot tudi za vse ostale komercialne institucije oziroma hiše. Eden od razlogov,
               po mojem mnenju, je predvsem v nadzoru nad doseganjem kvot, ki je pomanjkljiv,
               praktično ga pa sploh ni. Če pogledamo v praksi Apeka, ki zahteva letna poročila:
               nacionalka to opravi na enem listu formata A4, komercialnim TV hišam pa tega sploh ni
               treba. Naslednji razlog je po moje v kaznovalni politiki na tem področju za tiste, ki
               tega ne dosegajo. Če bi pogledali v praksi – za tistega, ki bi kršil te zgornje
               limite, je kazen, ki temu sledi, v višini ene ure njihovega prime time, ki ga imajo
               na svoji elektronski ali pa radijski postaji ali objektu. Se pravi, da ne vplivajo te
               kazni nikakor; ne morejo prisiliti predvsem lastnikov, da bi grožnjo jemali resno ali
               celo se potrudili zadostiti zakonskim določenim kvotam. Zato imam konkretni predlog
               in upam, da boste predlagatelji za drugo branje pripravili, da je ta sankcija za
               tiste, ki ne dosegajo teh kvot, vsaj 10 % letnega prihodka te iste hiše ali za
               fizično osebo vsaj 20, 30 tisoč evrov kazni, da bodo ja to obvezo – ker bom kasneje
               povedal, kaj o identiteti slovenskega naroda – vzeli zelo zares. Kajti elektronski
               mediji, tako kot nekoč knjige, so neke vrste knjige današnjega časa. Elektronski
               mediji oblikujejo življenjske vzorce, vrednote, način, razmišljanja, vedenja in
               obnašanja vseh nas skupaj, tudi nas, ki sedimo v Državnem zboru, zato bi po mojem
               mnenju bilo logično in prav, da imamo tudi v tem, sedaj izboljšanem medijskem zakonu,
               da upoštevamo in predpišemo kvote evropske neodvisne, domače, domače neodvisne
               avdiovizualne produkcije, predvsem nasproti, ker jaz sam opažam, globalni
               angloameriški, španski govoreči, ameriški ali azijski produkciji. Jaz mislim, da
               tukaj je en problem, ki se ga ta zakon, tako kot je sedaj napisan, v teh členih ne
               dotika in mislim, da to je ena velika pomanjkljivost tega zakona.</p>
               <p>Zato seveda menim in predlagam, konkretno, da še enkrat dodatno premislimo nekatere
               določbe. Recimo, 60. člen, kjer bi bilo treba v tretjem odstavku izčrtati besedo
               informativne. Informativne oddaje so namenjene obveščanju javnosti in se po mojem
               mnenju in še po mnenju marsikoga ne morejo šteti med delež lastne produkcije, ki naj
               zajema kulturno-umetniško, izobraževalno, zabavno in drugo raznoliko vsebino. Če pa
               že vztrajamo, da to ostane v tem 60. členu in potem še naprej, ko se opredeljuje,
               potem je preprosto treba dvigniti kvoto 20 %, potem se pa strinjam, da je treba to
               kvoto te lastne, slovenske produkcije dvigniti nad 20 %, pa naj ostanejo te
               informativne oddaje. Prav tako nisem prepričan, da je logično, da je v kvoto teh 20 %
               vključen tudi segment sinhroniziranih tujih risank. Jaz pač imam to srečno ali pa
               nesrečno okoliščino, da že dobršnih 30 let gledam te risanke in zelo malo risank je
               iz lastne slovenske produkcije; gledam sinhronizirane ali celo z podnapisi tujo
               produkcijo in nikakor ne pristajam, da je tuja risanka lastna slovenska produkcija,
               kljub temu da je sinhronizirana ali ima podnapis. Če bo delež slovenskih
               avdiovizualnih del v TV programu, če pogledate, na koncu ostal nekje tem med 5, 7, 8
               %, če sedaj pogledate te informativne oddaje in te, o katerih sem govoril – o tej
               lastni produkciji –, mislim, da to ne zadovoljuje tega, kar zakon v osnovi pravi,
               čemu bi naj bila lastna slovenska produkcija namenjena. Isto velja za ponovitve. Tudi
               tukaj se moramo strinjati s tem, da je dejstvo, da nekateri te ponovitve zlorabljajo
               predvsem zato, da zadostijo tem kvotam. Jaz se preprosto s tem ne strinjam in
               predlagam, da za drugo branje predlagatelj zakona že v samem predlogu zakona – ne da
               bi mi potem šli z amandmaji – poskuša te stvari uravnovesiti in jih zapisati drugače
               v prid nacionalni identiteti slovenske produkcije.</p>
               <p>In še nekaj o 123. členu, kjer je največ polemike in tudi javne diskusije. Tako kot
               je sedaj zapisan ta člen, ga tudi jaz ne podpiram. Preprosto podpiram člen, tako
               zapisan, lahko je modificiran še, kot je bil v enem od osnutkov. Tako kot je zdaj, se
               strinjam namreč z dr. Pirnatom, da seveda posega v pravnomočno pridobljene pravice in
               preprosto tako ne more ostati. Jaz ne bom ponavljal tega, kar je kolega Barovič
               govoril, ker mislim, da dr. Pirnat ni presojal o ustavnosti tega, ampak je pokazal na
               možnost ustavne spornosti, ampak nedvomno pa gre za hud poseg v pravnomočno
               pridobljene pravice in preprosto na ta način z zakonom tega ni možno storiti
               retroaktivno za nazaj. Zato predlagam, da se predlagatelj usede in skupaj se najde
               rešitev, je pa mnogo boljša rešitev tista, ki je bila v enem od osnutkov in
               predlagam, najmanj kar je, da gre tista nazaj notri v 123. člen. Če bodo te moje
               pripombe na tole upoštevane večinsko, potem bom jaz v drugem branju zakon podprl, če
               pa bo ostal tako kot je, potem pa v drugem branju jaz zakona tudi ne bom podprl.
               Predvsem, še enkrat poudarjam, zaradi lastne slovenske avdiovizualne produkcije, ki
               mislim, da je v tem zakonu močno podcenjena.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Črnugelj, pripravi naj se gospod Grims.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala za besedo, gospod podpredsednik. Lepo pozdravljeni, sodelavci, dragi kolegi in
               kolegice!</p>
               <p><q>"Berem in razumem drugače."</q> je pred dnevi izjavil novinar, ki sem ga vprašala, kaj
               meni o opredelitvi pravice do popravka in odgovora na novem zakonu o medijih. To so
               30., 31., 32., 33., 34., 35., 36., 37., 38., 39., 40., 41. in 42. člen. Skratka,
               celotno šesto poglavje. Obsežen del, ki opredeljuje, razlaga, definira resničnost,
               neresničnost objavljenega besedila in vse variacije na temo, kako in na kakšen način
               se udejanja tako pomembna pravica, ki je zaradi svoje pomembnosti bila opredeljena že
               v 40. členu Ustave Slovenije o pravici do popravka in odgovora, ki je temeljna
               ustavna pravica in svoboščina, ki zagotavlja tistim, ki jim je ta pravica prizadeta,
               možnost in pravico do dostojnega odgovora na objavljeno informacijo. Treba pa je
               ločiti pravico do popravka od pravice do odgovora. Pravica do popravka zagotavlja
               pravico vsakogar, da reagira na napačne, neresnične informacije, s katerimi so
               prizadete njegove pravice. Pomembno je, zelo pomembno, da izdajatelj mora brezplačno
               objaviti njegov popravek. Poleg že omenjene pravice, če gre za hude posege v pravice
               in svoboščine, ki so opredeljeni kot kazniva dejanja zoper čast in dobro ime, je
               možna uvedba kazenskega postopka zoper avtorja in odgovornega urednika. V primeru ko
               gre za posege, storjene preko medijev, Kazenski zakonik dejanja strožje kaznuje
               oziroma obravnava, saj so za kazniva dejanja zoper čast in dobro ime, storjena prek
               medijev, zagrožene višje kazni kot za ostala tovrstna kazniva dejanja. Sankcija je
               lahko tudi objava celotne sodbe. Dileme so vendar bile in bodo, koliko dobro,
               natančno, jasno je ta opredelitev možna in sprejemljiva. Gotovo je, da pri rokih
               postopkov in času objave ni bilo veliko dilem in polemik, recimo pa, da so vsi pri
               tem soglašali, vendar je ostalo delno odprto vprašanje, kdo lahko uveljavi pravico v
               odsotnosti prizadetega, pa tudi za to se lahko smiselno uporablja recimo določilo
               zakona. Vsekakor pa predstavlja veliko pomanjkljivost uveljavitev te pravice pri
               digitalnih in novih medijih, portalih, spletnih straneh. Kako to urediti? To je
               dejansko velik rebus. Začasnost teh informacij, izginjanje in dejansko rok trajanja.
               Ali je sploh možno ugotoviti, kateri segment bralcev, gledalcev je videl neko video
               informacijo, ki ga blati in dejansko prizadene njegovo čast? To bo verjetno mogoče
               treba še dopolniti.</p>
               <p>Vsekakor pa je bilo mnogo pripomb na možnost izrabe ne dovolj jasnih ali ohlapnih
               formulacij pri razreševanju sodnih sporov, kot izhaja iz 42. člena, ki opredeljuje
               postopek sodnega varstva in določa, da je v postopku sodnega varstva možna uporaba
               zakona in vseh zakonskih določil, smiselno pa se lahko uporabljajo še določbe Zakona
               o pravdnem postopku.</p>
               <p>Brez pluralizma, tolerance, znanja, široke razgledanosti in izobraženosti seveda tudi
               ni demokracije in demokratične družbe, te zvezde, v katero vsi tako jasno in ne vem
               kako želeno gledamo. Zame je ta zakon vsekakor korak naprej in ne status quo, kot ga
               nekateri opredeljujejo, kar pa ne pomeni, da je dokončen cilj. Vsi ne bodo nikoli
               zadovoljni, vsi ne bodo večno nezadovoljni, in ravno to je tisto, kar spodbuja vse
               nas k boljšim, bolj dovršenim rešitvam. Strah novinarjev, da bo ta zakon spodbudil
               razmah sodnih postopkov, da bodo prepogosto na sodiščih, je morda upravičen. Praksa
               izvajanja, dosledno udejanjanja po vseh načelih demokratičnega komuniciranja pa bo to
               mogoče tudi preprečila. <q>"Berem in razumem drugače."</q>, to lahko reče vsak in ne samo
               novinar. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Grims, pripravi naj se Franco Juri.</p>
               <p>Izvolite, gospod Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani, vsem prav lep pozdrav!</p>
               <p>Demokracija brez dejansko pluralnih medijev je samo farsa. In kdaj lahko govorimo o
               dejansko pluralnih medijih? Vsi vemo, da en sam nikoli ne more zadovoljiti vseh teh
               kriterijev. Vedno je vprašanje vrednostne opredelitve tistih, ki so v njem zaposleni
               kot novinarji, uredniške politike, ki je vedno tudi politika; to se pravi, sam zase
               en medij najbrž nikoli ne more biti polno pluralen. Lahko pa je medijska scena kot
               celota, in to bi moral biti tisti cilj, ki bi mu moral slediti katerikoli pravni akt,
               predvsem pa zakon o medijih, ko se sprejema v Državnem zboru. Kaj to pomeni, da je
               medijska scena polno pluralna? To pomeni, da je vsakomur polno uresničena njegova
               ustavna pravica do informiranosti, do informiranosti o vseh relevantnih temah
               družbenega življenja, ki pa je dejansko uresničena skladno z ustavo samo tedaj, kadar
               mu je katerikoli trenutek na enostaven, njemu zlahka dostopen način dosegljiva
               informacija o kateremkoli relevantnem področju družbenega življenja, osvetljena z
               različnih vrednostnih zornih kotov. Samo v tem primeru lahko govorimo, da je polno
               uresničeno ustavno načelo o informiranosti in da imamo pluralno medijsko okolje v
               pravem, najbolj pozitivnem pomenu te besede. Ta idealni cilj, kot rečeno, bi moral
               biti podlaga, temeljno vrednostno izhodišče pri pripravi medijskega zakona. Žal se je
               očitno pri izdelavi končnega izdelka, ki ga imamo danes pred nami – predloga
               medijskega zakona –, sledilo predvsem drugim ciljem. Kajti ta zakon ne bo krepil
               pluralnosti slovenskega medijskega prostora, nasprotno; vsaj v delu tega prostora bo
               naredil pač pustinjo, bo naredil medijsko puščavo, bo znižal dosegljivost, zlahka
               dosegljivost informacije. In ne samo to; dajmo to v kontekst preostale zakonodaje, ki
               se zdaj spreminja. Sam zakon o medijih bo imel za posledico, če bo sprejet tak, kot
               je zdaj predlagan, krepitev monopola enega dela medijev, in uničil bo tisti drugi del
               medijev, ki so prav tako mediji, ki bogatijo slovenski medijski prostor, krepijo
               pluralnost, in bo torej njegov učinek v celoti negativen, ko govorimo o pluralnosti.
               In ko govorimo o pluralnosti, ki je temelj za dostopu informacije v polnem pomenu
               besede, povežimo to še s predlogom novega kazenskega zakonika, v katerem je ekstremno
               pretirano ostra določba, povezana z možnostjo, da nekdo nekaj sname iz interneta in
               če mu to najdejo na računalniku in če tistega niti ne uporablja ne, samo da ima gor,
               mu grozijo 3 leta zapora. Kaj bo imelo to za posledico? Starši so odgovorni za
               otroke; v praksi to pomeni, da bodo starši še toliko bolj nadzorovali in omejevali
               svojim otrokom dostop do interneta – tudi sami se bodo verjetno na nek način, vsaj
               podzavestno, omejili – in rezultat tega bo, da bo tudi tam manj dostopnosti do
               informacij. In človek se vpraša, kaj je potem cilj tistih, ki predlagajo tako
               pretirano in očitno protidemokratično zakonodajo, da ljudje ne dobivajo več polno
               vseh informacij, da jim te niso dosegljive, da potem demokracija ne deluje, kot bi
               morala. Z nevednimi ljudmi se lažje manipulira. A je to cilj? Jaz trdim, da to ne
               more in ne sme biti cilj nobene družbe.</p>
               <p>Ta zakon je predvsem napisan brez upoštevanja temeljne slovenske realnosti; to je
               velikost medijskega trga. Slovenk in Slovencev nas je znotraj države Slovenije – in
               vseh njenih prebivalcev, vseh državljank in državljanov – samo okoli 2 milijona. To
               je tista objektivna omejitev slovenskega medijskega trga, ki jo moramo imeti ves čas
               pred očmi. Jezikovna bariera, kot ji rečemo strokovno, ki nas loči od vseh ostalih,
               preprečuje, da bi ta trg lahko bistveno razširili recimo na germansko govoreči ali pa
               nek drug prostor. Tukaj nas pač ne bodo razumeli, kvečjemu obratni predor je realno
               možen in se tudi dogaja, vsaj za angleško govoreči del sveta. To se pravi, v tem
               oziru je še toliko bolj ranljiv slovenski medijski prostor, ko govorimo o njegovi
               pluralnosti. In ta zakon tega elementa preprosto ne upošteva. V tem zakonu se zdaj
               nekateri prepoznajo, nekateri vidijo možnost, da pridejo do koncesij, nekateri te
               možnosti preprosto ne vidijo, se ne prepoznajo v njem in mu zato nasprotujejo. Vsi pa
               so enotni v oceni, da ta zakon ni napisan na osnovi resne analize slovenskega
               medijskega trga, njegove velikosti predvsem – kot enega od ključnih problemov, s
               katerim se sooča vsak medij v Sloveniji –, in da zaradi tega ne bo uresničil tistih
               temeljnih demokratičnih načel, ki bi jih moral. Če o tem dvomite; jaz upam, da ste
               vsi dobili to analizo, debel sveženj pripomb, ki so jih podpisale številne medijske
               hiše in tudi nekateri posamezni novinarji. Je pa teh gradiv bilo še nekaj, poleg tega
               ste se mnogi udeležili tudi javne predstavitve mnenj, kjer je bilo na to še kako
               argumentirano opozorjeno. Poleg tega ima zakon določbe, ki bistveno odstopajo ne samo
               od prakse, ki jo je uveljavil sedaj veljavni zakon, ampak tudi od tiste od prej, ko
               gre recimo za pravico do popravka. Ta bo v resnici mnogo boj omejena, kot se celo da
               razbrati iz teh razprav, ki so bile do sedaj, kajti zraven je nek dodaten pogoj, na
               katerega, zanimivo, mediji sami opozarjajo. Govori se o pogoju interesa javnosti.
               Interes javnosti je, da ve polno resnico in da ima pluralen medij. Zaradi tega je že
               poznavanje okoliščin neke izjave ali nekega dogodka, nekega dejanja lahko bistven
               element, ki vpliva tudi na vrednostno opredelitev uporabnika informacije za
               razumevanje posameznega dogodka in lahko bistveno okrni nekomu njegove pravne ali pa
               druge interese. Lahko nekoga v poslovnem svetu uniči ali pa ga po krivici favorizira;
               da ne govorimo še o vseh ostalih delih življenja, ki ga pač predstavljamo v medijih.
               Zanimivo je tudi ob tem dejstvo, da sedaj veljavno pravico do popravka ni predlagala
               politika, predlagal jo je del medijev takrat in jo je ministrstvo potem posvojilo, pa
               nekoliko celo omililo prvotni predlog.</p>
               <p>V sedaj veljavnem zakonu pa mediji sami opozarjajo, da ta pravica ni dobro urejena,
               ne vsi, številni pa. Seveda je pa treba vedeti, da bodo tukaj vedno nasprotna mnenja,
               tudi s strani tistih, ki jih to najbolj zadeva, predvsem medijev samih, pa tudi
               seveda njihovih uporabnikov. Kajti tukaj se soočita dva interesa: interes bralca,
               poslušalca, gledalca, da dobi objektivno, pluralno informacijo, osvetljeno z
               različnih vrednostnih zornih kotov, po drugi strani pa je tukaj tudi interes
               novinarja in pa medija, ki bi se rad čim bolj izognil popravku, kajti vsak popravek
               zase pomeni na nek način objektivno priznanje, da se ni delovalo povsem – ali pa
               sploh ne – v skladu z novinarsko etiko. Zaradi tega je to tako občutljivo področje in
               na to ste nekateri upravičeno tudi sami že opozorili.</p>
               <p>Ta zakon bo posegel v pluralnost medijskega prostora še na številne druge načine, ne
               samo na te, ki so bili tukaj že predstavljeni, in to samo v negativni smeri. Recimo,
               zakon zdaj predvideva tako imenovani <q>"must-carry"</q> – dolžnost, da so tudi ti
               predstavljeni – samo za javno radiotelevizijo, vse ostale pa iz tega izloča. Glede
               tega je ta zakon drugačen od celo nekaterih najbolj izrazito kapitalističnih držav,
               če želite, ki jih tukaj pogosto zelo kritično nekateri gledajo – od ZDA naprej –,
               kajti v mnogih teh državah je ta zapovedan za praktično vse relevantne medije, ravno
               zaradi tega, da se zagotovi dostopnost informacije na enostaven način vsakemu
               uporabniku, vsakemu prebivalcu, vsaki prebivalki. Tukaj se tega očitno ni imelo za
               cilj.</p>
               <p>Zraven se ta zakon pogojuje še z vprašanji radiotelevizije. Ravno v teh dneh je izšel
               zelo dobro argumentiran članek, ki opozarja, da to ni primerno. Ne morete vprašanje
               Radiotelevizije Slovenija vnaprej pogojevati s vprašanji medijev, razen če so cilji
               drugačni od deklariranih. Bom malo citiral, da ne bom napačno razumljen, in sicer bom
               uporabil kar gospoda Vinka Vasleta v današnjem odprtem pismu Borutu Pahorju.</p>
               <p>Zakon RTV Slovenija jemlje pomemben del prihodkov. Pri tem mislimo na zniževanje
               deleža od oglaševanja na RTV, kar je nesporno dejstvo in je tudi problematično, ampak
               gre tudi za del prihodkov zaradi spremembe Zakona o radiodifuziji, ki zahteva
               preselitev komercialnih ponudnikov iz javnega na komercialni multipleks. Slišati je
               celo, da je pri komercialnem multipleksu v zakulisju prišlo do nenavadnih dogovarjanj
               države – ministrstva, ki ga je vodil prvak Zaresa Gregor Golobič – v korist
               komercialnemu in na škodo javnega multipleksa. V pripravi pa naj bi bil potem tudi
               zakon o nekakšni nacionalizaciji oddajnikov in zvez, ki bi jih pa kasneje po
               prehodnem obdobju bilo mogoče tudi olastniniti.</p>
               <p>In vse to ruši temelje zavoda RTV Slovenija. In kakor potem gospod Vasle kot
               dolgoletni urednik in ugleden novinar vidi celo zgodbo, menimo, da je pogojevanje
               sprejemanja zakona o medijih z morebitnim kasnejšim povišanjem RTV prispevka
               nespodobno ravnanje, nekakšna politična agenda vladavine, ki v resnici več kot
               simbolično predstavlja tudi svojevrstno politično korupcijo. To je realna situacija
               slovenskega medijskega prostora in pa ravnanja politike v njej.</p>
               <p>Tukaj se moramo zavedati, da slovenski medijski prostor prav zaradi te svoje
               velikosti, zaradi te objektivne danosti ima še nekatere druge pasti. Dostikrat zanese
               koga in nastopa ne kot prikazovalec, kot ogledalo, ki je lahko ravno ali pa
               izkrivljeno, ampak nastopa kar kot akter v političnem prostoru. Včasih opravlja tudi
               kakšno najbolj tisto diskreditacijsko, sramotno ali pa žaljivo vlogo za kakšno
               politično opcijo, tudi ni prav, da se dogaja.</p>
               <p>Ampak kaj je največji demokratični deficit slovenskega medijskega prostora in s tem
               tudi največji demokratični deficit Slovenije? v resnici to, da pri nas ni dosledno
               uveljavljena, še huje, praktično skoraj ni uveljavljena tista praksa, ki v tujini
               sama najbolj zagotavlja kvaliteto informacije in po drugi strani daje tudi največjo
               odgovornost in svobodo medijem – to je tisto, da en medij sam nadzira drugega oziroma
               vse druge medije. V tujini je najbolj običajna stvar, da če nekdo objavi
               pomanjkljivo, pristransko ali pa celo izmišljeno informacijo, vsi ostali konkurenčni
               mediji tekmujejo, da to razkrinkajo kot neprofesionalno in neetično dejanje. S tem
               pade verodostojnost mediju, ki to počne in zraste verodostojnost vseh ostalih
               medijev. To je tisto, kar daje kvalitetno informacij in po drugi strani garantira
               svobodo medijskega prostora, obenem pa jim nalaga odgovornost v demokratičnih državah
               z dolgo tradicijo demokracije. V Sloveniji je bilo žal zdaj prenekajkrat popolnoma
               nasprotno; posamezni medij, ki je odprl teme, ki se večini niso zdele dobre za cilje,
               ki jih oni v svoji uredniški politiki sledijo, ali pa na drugačen, morda tudi bolj
               kritičen način, z nekega drugega vrednostnega zornega kota, ki je odstopal od
               povprečja tiste večine osrednjih najglasnejših medijev v Sloveniji, je bil deležen
               hudega napada, hudih diskreditacij. Tudi osebnih diskreditacij posameznih novinarjev;
               tudi prej, ko sem citiral gospoda Vinka Vasleta, tudi on je eden od tistih, ki je bil
               prepogosto zdaj žrtev diskreditacij s strani enega dela same novinarske srenje. In to
               je slabo, to je ta demokratičen deficit o katerem govorimo. In ta zakon ne bo v
               ničemer šel v smeri, da bi vzpostavil pogoje, da se ta demokratičen deficit odpravi;
               ravno nasprotno, potenciral ga bo, kajti posledica tega zakona, če pa spustimo vse
               velike besede, če bo sprejet tak, kot je zdaj predlagan, se bo še okrepil monopol
               nekaterih medijev v Sloveniji, nekateri pa bodo preprosto izginili. Tukaj tudi
               enostavno ni mogoče razumeti cinizma, ki ga včasih tudi znotraj samih medijev vidimo,
               ko govorijo eden o drugem; s strani tistih, ki so bili 40 let po nekdanji ustavi še v
               prejšnjem režimu stalno financirani s strani denarja davkoplačevalcev, pogosto
               slišimo za nove medije, ja, češ <q>"pa naj tekmujejo z nami na trgu in naj se
               uveljavijo"</q>. Ja, kako pa naj se pri tej majhni velikosti trga? To enostavno fizično
               ni mogoče, to je tako, kot bi zahtevali od vseh, da naj gredo na tekmo v šprintu na
               100 metrov in novi bi štartali z 0, stari bi pa štrtali z 90 metrov. Lahko uganete,
               kakšen bi bil rezultat na cilju, najbrž ni preveč težko. In zaradi tega je vsak poseg
               v ta medijski prostor tako zahteven in zaradi tega velja ohraniti vse tisto, kar
               krepi pluralnost medijskega prostora in tudi v sedaj veljavni zakonodaji, ki je v
               glavnem iz začetka tam obdobja po letu 2000, je kar nekaj dobrih rešitev. In zaradi
               tega sam osebno menim in se zavzemam za to, da bi ta zakon zavrnili, da bi ga
               umaknili, da bi ohranili v sedaj obstoječem zakonu tiste rešitve, ki so se že
               izkazale kot dobre, ki so krepile pluralnost medijskega prostora, in da bi obenem to
               dopolnili z nekaterimi rešitvami iz tega zakona, ki so tudi dobre in bi verjetno
               imele tudi pozitiven učinek, in obenem bi lahko tudi vse v celoti uskladili z prav
               vsemi evropskimi normami. Samo sklicevanje na evropske norme ob tem, ko krniš svoj
               medijski prostor, ne da bi upošteval to realnost slovenskega medijskega trga, pa ne
               pomeni ničesar, dejansko pomeni sprenevedanje, pa celo zavestno delanje škode. In
               vsako rešitev, ki jo predlaga ali ki jo zahteva Evropa, je treba zelo premišljeno
               preliti v slovenski zakonodajni paket, zato, da ne bo povzročena še dodatna škoda.
               Slovenski medijski trg je majhen, je zato toliko bolj občutljiv in dragocen in vsak
               poseg vanj mora biti zelo, zelo premišljen. Zato ne gre kar obrniti celote na glavo,
               ne gre zamenjati vseh sistemov naenkrat, ampak bi veljalo iti mnogo bolj postopno in
               zelo dobro narediti analizo trga, pogledati, kaj se je do sedaj uveljavilo, kaj se je
               do sedaj dobro obneslo pri krepitvi pluralnosti medijskega trga in obenem uveljaviti
               tiste dodatne rešitve, ki bi to še okrepile, to pozitivno tendenco, ki je vendarle do
               neke mere bila prisotna. Predvsem pa je treba razmišljati v smeri polnega
               izpolnjevanja načela pluralnosti medijskega prostora, ustavnega načela pravice do
               informiranosti in seveda ključno, čim večjega vzpostavljanja pogojev za odpravo
               največjega demokratičnega deficita v Sloveniji, torej za pospeševanje vseh tistih
               rešitev, vzpostavljanje vseh tistih rešitev na novo in dodatno, ki bi omogočale in
               nagrajevale tekmovanje med mediji samimi. Naj mediji v čim večji meri sami prevzamejo
               nadzor enega nad drugim, nad kvaliteto posredovane informacije, s tem prevzamejo
               odgovornost, zagotovijo etičnost novinarskega dela in obenem je to edina rešitev, ki
               trajno tudi njim samim zagotavlja polno svobodo medijskega prostora, kajti medijski
               prostor je temelj demokracije.</p>
               <p>Naj končam s tistim, kjer sem začel. Brez polno pluralnega medijskega prostora je
               demokracija samo farsa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Franco Juri. Pripravi naj se gospa Lavtižar Bebler.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsedujoči!</p>
               <p>Pričakovali smo, da se bo oglasila stran, ki je doslej delovala zelo <q>"učinkovito"</q> v
               medijski politiki, omogočala vse anomalije, ki so zaznamovale medijsko krajino v
               Sloveniji, od <q>"agitprop"</q> brezplačnikov do upravljanja in kupovanja medijev s strani
               slamnatih podjetij, do neposredne ingerence politike v delovanje slovenskim
               medijev.</p>
               <p>Ne bom ponavljal tistega, kar so že nekateri kolegi izpostavljali, da imamo opravka
               vedno s kritikami, ki prihajajo iz najmanj kvalificirane stranke; stranke, ki je
               poskušala v celoti podrediti medijsko krajino pod lastno politično taktirko. In
               ravnokar smo sedaj slišali, kaj je bistvo njihovih želja. Ko je predhodnik povedal
               naslednje, citiram: <q>"Naj mediji sami prevzamejo nadzor enega nad drugim."</q> To, mislim,
               ali je bil dejanski lapsus, ampak dejansko je povedal bistvo njihovega dojemanja
               medijske krajine: nekateri mediji naj nadzorujejo druge medije, torej nadzor enega
               nad drugim. Zanimivo. Dejstvo je, da imamo opravka z zakonom, ki ga že dolgo
               pričakujejo vsi novinarji, ki verjamejo, da je treba omogočati več avtonomije in
               hkrati tudi več profesionalnosti v medijski krajini. Kjer ni profesionalnosti medijev
               ni niti medijske avtonomije in to se je izkazalo v prejšnjih letih, kjer smo dejansko
               doživljali vsi skupaj tisti <q>"labodji spev"</q>, ki ga je napovedal predsednik Slovenske
               demokratske stranke, mislim da 1990 ali 1991 leta.</p>
               <p>Ta zakon v bistvu vključuje in ponuja nekaj od tistih dolgo pričakovanih rešitev,
               katerim ne nasprotuje a priori vsa kategorija novinarjev, tudi Društvo novinarjev
               Slovenije ni priori proti temu zakonu, zakon načelno podpirajo. Predlagali pa so
               nekaj dodatnih vidikov, ki v bistvu zaostrujejo tisto, kar že zakon zaostruje, zlasti
               pri omejevanju koncentracije kapitala in nadzorovanju medijev s strani kapitala. To,
               kar se v zadnjih tednih dogaja, denimo, v Dnevniku, dokazuje, da je razmerje med
               lastniki in novinarstvom zelo nedorečeno. Da je upravljanje z mediji skrajno
               neodgovorno. In ta zakon je korak naprej k vzpostavljanju odgovornega odnosa do
               medija in do javnega interesa. To, da se omejuje koncentracijo lastništva, to, da se
               vključuje Urad za varstvo konkurence, je ključni korak k temu, da se ne zgodi več to,
               čemur smo bili priče v zadnjih letih. Slamnata podjetja, ki so po naročilu nekoga,
               verjetno nekaterih lobijev ali nekaterih političnih krogov kupovala, prodala, se
               obnašala s pomembnimi časopisi, kot če bi bili neka igrača<gap n="…"/> To se je dogajalo pri
               Delu, to se je dogajalo pri Večeru, to se lahko zgodi z Dnevnikom. In zakon, ki ga
               danes obravnavamo, skuša opredeliti okvire, znotraj katerih takih manipulacij in
               takih zlorab ne bo več. Ali to dosežemo s tem zakonom, je seveda odprto vprašanje.
               Mnoga vprašanja so nastala tudi, ko smo poslušali zainteresirano javnost na javni
               predstavitvi mnenj v Državnem zboru. Moram reči, da mnoge pripombe in mnoga
               pričakovanja so še kako utemeljena in jih je moč vnesti z ustreznimi amandmaji. Ampak
               v celoti je ta zakon odlično izhodišče za to, da pridemo do konca postopka s skoraj
               idealnim zakonom.</p>
               <p>Vprašanje sveta. Poglejte, ta zakon v bistvu zmanjšuje politični vpliv tako, da
               odvzame Ministrstvu za kulturo pomembne odločitve in jih prenaša na svet, ki bo
               sestavljen na pobudo in predlog zainteresirane javnosti, zainteresiranih kategorij.
               To, da se stvari verificirajo v Državnem zboru, je lahko legitimno pod vprašajem. In
               če želimo, mislim, da lahko do konca postopka spremenimo tudi to, če bo potrebno.
               Ampak dejstvo, da nastaja svet za medije, je primerljivo z najboljšimi praksami v
               drugih evropskih državah. Naj jih nekaj navedem: Finska, Švedska, Nemčija, Združeno
               kraljestvo, Irska, Nizozemska, Danska. To so vse države, ki poznajo samoregulativno
               telo v obliki sveta ali novinarske zbornice. Skratka, telo, ki ni del aktivne
               politike, ki ni del vlade. In jaz razumem, da bi nekateri radi obdržali strateške
               odločitve, ki zadevajo medije, v vladnih rokah, ker že mislijo, da se bodo vrnili in
               da bodo tak nadzor spet potrebovali.</p>
               <p>In navsezadnje, najbolj ironičen pri vseh teh razpravah je poskus primerjave z
               Madžarsko. No, saj danes je treba priznati, da se največja opozicijska stranka te
               floskule ni poslužila posebej, da ste bili zelo previdni pri takšnih primerjavah.
               Zakaj? Preprosto. Na Madžarskem vlada stranka, ki je sestrska stranka SDS, ki sedi
               skupaj v Evropski ljudski stranki in kjer sedi tudi gospod Zver, torej znani
               evroposlanec iz vrst Slovenske demokratske stranke, ki je zagovarjal madžarski zakon.
               In torej to, kar Vladi očita eno društvo novinarjev in publicistov, je boleče za
               Slovensko demokratsko stranko, kajti na eni strani je tista politična opcija
               zagovarjala Orbana in njegov pristop do medijev, po drugi strani pa bi želeli
               dokazati, da se tej opciji in temu odnosu do medijev približujemo s tem zakonom. To
               je absurd. Svet, ki nastaja po tem zakonu, nima nobene podobnosti, nobene afinitete z
               državnim telesom, z državnim organom, ki nadzoruje medije na Madžarskem. Nima te
               pristojnosti, nima te ingerence.</p>
               <p>Ključni cilj zakona, ponavljam, je povečati avtonomijo novinarjev, uredništev,
               zaščititi pravice uporabnikov medijev, zlasti mlajših uporabnikov, zagotoviti
               samostojno produkcijo, čim več prisotnosti naše produkcije, tudi glasbene, omejiti
               vdor in moč kapitala pri upravljanju z mediji in s tem v bistvu razbremeniti
               novinarstvo in redakcije. Vem, da je to za marsikoga moteče in bo moteče, in
               razprave, ki se bodo odvijale od zdaj naprej, bodo spet zelo demagoške, bodo skušale
               zamegliti dejansko situacijo in omogočiti, da do teh sprememb ne bi prišlo. Ampak,
               pot je še dolga. Mi računamo, da za tem zakonom stoji Vlada v celoti, da stoji novi
               kulturni minister. Možnost amandmiranja odpira tudi možnost in priložnost, da se
               marsikatere predloge resnih novinarskih društev upošteva in vgradi v sam zakon. Tako
               da sem prepričan, da bomo na koncu prišli do odličnega rezultata in da bo to
               priložnost za bistveno izboljšanje medijske krajine v Sloveniji, kajti pri tem
               zakonu, kot vemo, so sodelovali najboljši strokovnjaki. Rešitve, ki jih imamo na
               mizi, so primerljive z najboljšimi praksami demokratične Evrope.</p>
               <p>Torej, želim izraziti optimizem, tako naše poslanske skupine kot posameznih Zaresovih
               poslancev, da se bo na koncu vendarle izkazalo, da je zainteresirana javnost v veliki
               večini naklonjena temu zakonu, in pričakujem tudi od civilne družbe, od
               zainteresirane javnosti, od novinarskih organizacij, da se tudi v tem obdobju od
               začetka do konca obravnave oglasijo in povedo, kaj si o tem mislijo. Ali želijo
               obdržati stanje takšno kot je, ali želijo da politiki izumijo medije, ki trajajo en
               mesec za predvolilne potrebe, nato da tiste novinarje izbrišejo, da slamnata podjetja
               lahko mešetarijo, kupujejo, razprodajajo pomembne medije? Če je to vaš cilj, upam, da
               vam ne bo uspelo.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Repliko gospod Grims. Izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Eno zelo zlonamerno interpretacijo spoštovanega gospoda Jurija mu rade volje ponovim.
               Največji demokratični deficit v Sloveniji je dejstvo, da je bistveno premalo
               medsebojnega nadzora medijev, ko gre za kvaliteto objavljene informacije, za njeno
               verodostojnost, za njeno celovitost, za njeno osvetljenost z različnih zornih kotov.
               Tukaj je temeljni problem, še huje pa je, da smo dostikrat priče nasprotnega trenda,
               da en del, glasen del medijev ali posameznikov v njih napade tisti medij, ki odpre
               neko tabu temo oziroma odpre en problem in ga osvetli z drugega zornega kota kot
               preostala večina. To pa je žalostno, da se to dogaja. Vendar je to dejstvo, ki je
               značilno za slovenski medijski prostor. No, pa ko sem že omenil, da ni samo problem
               vprašanje osvetljenosti z enega zornega kota teme, tudi tabu teme še vedno obstajajo.
               Če želite eno, povezano z vašo stranko konkretno – izjave gospoda Rožeja, ki bi jo
               bilo res treba ohraniti za zgodovino, o tem, da je France Prešeren seksist, ki je v
               Zdravljici ženske opredelil kot stroje za rojevanje, če jo na kratko povzamem, ni po
               mojem vedenju objavil noben slovenski medij. Očitno gre za tabu temo, pa je izjava,
               ki zelo jasno pove o vašem odnosu do zgodovine, do Franceta Prešerna, do Zdravljice
               kot naše himne, do poznavanja slovenske kulture in njenega izročila, in bi jo bilo že
               zato treba ohraniti za zgodovino. Očitno tabu teme še vedno so in zato ne morem v tem
               trenutku drugače tega razumeti, kot če se spomnim<gap n="…"/> Smo lahko brali o izjavah Gregorja
               Golobiča, da je v nekem trenutku dejal v tem mandatu, ko je bil že več mesecev v
               Vladi, da sedaj pa že obvladuje vse glavne slovenske medije. Očitno jih res, vsaj
               izgleda, da je to tako. Ampak če ste imeli to v mislih, ko ste dejali, da so prišli
               do besede tudi tisti, ki manipulirajo s slovenskimi mediji, in če spomnim na to, da
               smo o gospodu Golobiču lahko tudi brali, kako je pred volitvami 2004 klical na RTV
               Slovenija in zahteval, da gredo kamere še malo nazaj na gospoda Ropa – in so šle –,
               potem moram reči, da se v tem delu z vami strinjam. Dobili ste besedo, torej so tudi
               tisti, ki manipulirajo z mediji, ki jih politično obvladujejo in si jih podrejajo,
               res očitno prišli do besede.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Lavtižar Bebler, pripravi naj se gospa Klasinc.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik!</p>
               <p>Zdaj, ko obravnavamo to tematiko, zlasti tematiko uresničevanja pravice do popravka
               in odgovora, se spominjam, kako smo v veliki vnemi pred dvajsetimi leti snovali
               zlasti to poglavje v ustavi, ki obravnava človekove pravice in temeljne svoboščine.
               In takrat smo vpeljali marsikatero človekovo pravico na nek svoj poseben način, ki ji
               danes ne moremo docela najti ustrezne primerjave v drugih državah in v drugih
               ustavah. Ampak ne glede na to sem sama prepričana, da je bilo prav tako, in da je
               prav prizadevati si za uveljavitev čim višjih standardov na področju varstva
               človekovih pravic in temeljnih svoboščin. In pravica do popravka in pravica do
               odgovora po naši ustavi nista klasični človekovi pravici. Ustava sicer pri teh dveh
               pravicah izrecno ne določa zakonskega pridržka, vendar iz njune narave izhaja, da ju
               ni mogoče uresničevati neposredno na podlagi ustave, temveč je način njunega
               uresničevanja treba predpisati z zakonom. Pri tem si ne moremo kaj prida pomagati s
               primerjanjem, kako v drugih demokratičnih državah urejajo način uresničevanja obeh
               pravic. Z jezikovno razlago teh ureditev namreč pridemo do zaključka, da v teh
               popravek ni popravek, pač pa odgovor; risposta v Italiji, na primer, in réponse v
               Franciji. In da odgovor<gap n="…"/> Ampak je pač to odgovor, kot sem povedala. Odgovor pa tudi
               ni odgovor, ampak pravni institut, ki ga najlažje označimo kot dopolnitev
               informacije.</p>
               <p>Bivši sodnik Ustavnega sodišča Franc Testen v svojem komentarju k 40. členu Ustave
               zatrjuje, da je pravica do popravka dana v zasebnem interesu prizadetega posameznika.
               Pravica do odgovora pa je dana v javnem interesu, pri čemer pa tudi sam pove, da iz
               tega ne kaže delati preveč daljnosežnih, zlasti pa ne zanesljivih sklepov. Ustreznih
               odgovorov tudi ne moremo iskati v judikaturi Evropskega sodišča za človekove pravice,
               ker Evropska konvencija o človekovih pravicah pravice do popravka in/ali odgovora ne
               pozna. Nekateri trdijo, da je pravica do popravka v sožitju s pravico do osebnega
               dostojanstva in z varstvom pravic zasebnosti in osebnostnih pravic. Pravica do
               odgovora pa naj bi bila povezana s pravico vsakogar dobiti informacijo javnega
               značaja. Skratka, materija je zelo zapletena. Ni enoznačnih odgovorov, kako bi bilo
               najbolj prav in v skladu z našo ustavo, v zakonu o medijih urediti način
               uresničevanja obeh teh pravic. Pri tem je treba upoštevati tudi genezo, kako in čemu
               je prišlo do prav takšnega 40. člena Ustave. Zagotovo tičijo vzroki in razlogi v
               medijski praksi v sistemu pred letom 1990. Sama osebno menim, da je pomembno, da bi s
               tem zakonom, ki ga danes obravnavamo, ne znižali ravni zaščite pravice do popravka in
               odgovora, kakršna je bila uveljavljena doslej. Zato se nekako sam po sebi ponuja dvom
               v primernost ali ustreznost predlagane ureditve v 39. členu, ki nekako dopušča
               presojo odgovornega urednika o tem, ali sploh gre za odgovor, ki je v javnem
               interesu. Dopuščena je tudi taka razlaga in, kot vidim, mnogi novinarji so se
               oprijeli takšne razlage. Interes odgovornega urednika in interes upravičenca do
               odgovora pa sta namreč, kot vemo, praviloma v konfliktu, zato je treba v nadaljnjem
               postopku priprave tega zakona ta problem še posebej proučiti. Moram biti toliko
               poštena, da na tem mestu povem, da smo v prejšnjem mandatu v opoziciji svarili pred
               ureditvijo pravice do popravka in odgovora, kakršna je v sedanjem zakonu, češ da bo
               oblastna politika to gotovo zlorabila. Danes v glavnem ocenjujem, da so bili ti naši
               strahovi odveč in neupravičeni. Zato tudi upam, da smo vsi prišli do tiste stopnje,
               ko je v interesu nas vseh, da uredimo način uresničevanja teh pravic tako, da bosta
               pravici optimalno varovani in da bomo zagotavljali že dosežene standarde. Sprašujem
               se tudi, denimo, ali so potrebna vsa tako podrobna proceduralna določila v primeru,
               da pride do tožbe in postopka pred sodiščem. Ali ne zadoščajo splošna pravila
               civilnega sodnega postopka? Ne glede na to menim, da je mogoče v nadaljnji
               zakonodajni proceduri odpraviti napake in pomisleke, na katere je opozorila dosedanja
               javna razprava. Nekatere rešitve pa je zagotovo treba še dodatno preučiti in
               domisliti, zato bom predlog tega zakona podprla. Prepričana pa sem, da pomenijo
               osnovo za to, da pridemo do kvalitetnega zakona. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Klasinc, pripravi nas se gospod Zanoškar oziroma gospod Jerovšek.
            </p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovani gospod podpredsednik, spoštovani kolegice in kolegi!</p>
               <p>Naj najprej ugotovim, da me zelo veseli, da z eno kratko izjemo je današnja razprava
               v tej dvorani zelo konstruktivna, kljub temu, da se pogovarjamo o nekem zakonu, ki je
               tradicionalno sprožal v parlamentu in v javnosti vedno velika politična nasprotja.
               Mislim, da je želja vseh nas, da pripeljemo medijsko zakonodajo v tej državi v neke
               boljše vode, v vode omogočanja resnične svobode, in zato bi na samem začetku samo
               malce replicirala svojemu kolegu Petku, ki je v svoji razpravi omenil, da je
               Slovenija v času Pahorjeve vlade padla na tej lestvici svobode medijev v svetu; da
               moramo vedeti zakaj je padla. Padla je ne zaradi tega, ker bi ta država dušila
               medije, ampak padla je zaradi tega, ker tukaj, pri ocenah te svobode medijev je zelo,
               zelo pomembno število tožb, ki jih posamezniki in organizacije sprožajo proti medijem
               in vi veste, da je med temi tožbami ogromno tožb tudi iz vaših vrst, pa ne bi potem
               nadaljevala.</p>
               <p>Mislim pa, da Slovenija nima sreče v zadnjih letih z medijsko zakonodajo, mislim, da
               sedanji zakon ni najboljši. Imam kar nekaj pripomb nanj. Zakon o RTV, ki smo ga, po
               mojem, s težkimi mukami spravili in v tej dvorani tudi potrdili, pa je potem padel na
               referendumu iz povsem političnih, ne pa strokovnih razlogov, tudi na žalost ni v
               veljavi. Predlog zakona, ki ga danes obravnavamo, pa ima po mojem mnenju kar nekaj
               pomanjkljivosti. In zakaj imamo takšne težave vedno v tej državi s to medijsko
               zakonodajo? Zaradi tega, ker je tako: tukaj kot v vseh drugih državah so pač mediji
               vedno bili predmet plena – enkrat politike, drugič kapitala, še najpogosteje, po
               mojem mnenju in tudi po lastnih izkušnjah, pa kombinacije obojega. In politike in
               kapitala. In seveda, kaj je naša dolžnost? Naša dolžnost je, da napišemo zakon,
               sestavimo zakon, ki bo to v čim večji meri onemogočal.</p>
               <p>Zdaj bi pa rada povedala konkretne pripombe, ki jih imam na omenjeni predlog. Sama
               nisem naklonjena ustanovitvi sveta za medije. Poglejte, zakaj ne. Svet za medije je
               ponovno nek nov organ, ki se ga ustanavlja, ki bo opravljal zadeve, ki jih po mojem
               mnenju zdaj zelo dobro opravlja Ministrstvo za kulturo in Direktorat za medije. Jaz
               mislim, da je strah pred tisto – kolegica Širca je omenjala – politizacijo
               ministrstev odveč. Spolitiziran je lahko tudi ta organ. Zaradi tega ob tako dobri
               volji, kot so jo sestavljavci, to sem prepričana, tega zakona kazali, da ne bi bil to
               političen organ, lahko v kakšni konstelaciji sil to nastane političen organ. Ker
               konec koncev, sprejema se tukaj, v politiki. Tako da če hočeš ti politiko vpeljati
               kam, jo lahko vpelješ direktno, recimo na ministrstvu, lahko pa indirektno skozi
               kakšen organ, tako da jaz mislim osebno, da je tak organ nepotreben. Zakaj še posebej
               mislim? Zato ker vidim, da v obeh novinarskih združenjih in v Društvu novinarjev
               Slovenije in v Združenju novinarjev in publicistov – kjer jaz mislim, da s svojimi
               strahovi sicer odločno pretiravajo in je ta država še zelo daleč od kakšne madžarske
               medijske zakonodaje –, vendar mislim, da obe združenji izražata strah pred nekim
               takim organom. In če dve tako pomembni združenji novinarjev izražata strah, mislim,
               da je bolje, da bi ga umaknili. Kaže se namreč kot neki veliki brat, ki bi lahko
               tukaj urejal zadeve. Tudi če ni bila intenca predlagatelja taka, bolje, da se potem
               umakne.</p>
               <p>Prav tako pa mislim, z nalogami, ki se v 79. členu predloga zakona navajajo, s čim
               naj bi se ukvarjal ta svet, mogoče posegamo res v avtonomijo novinarstva. Ta organ
               naj bi spremljal spoštovanje etičnih in profesionalnih standardov v medijih. Veste,
               po mojem mnenju so ti standardi res prenizki. Ko sem bila jaz novinarka – in bila sem
               novinarka v prejšnjem sistemu in v novem sistemu –, so bili ti standardi višji. Sedaj
               so ti standardi nižji zaradi neprofesionalnosti novinarstva, ne zaradi kakšnega
               zakona ali pa zaradi političnih pritiskov ali pa kakšnih drugih stvari. Novinarji pa
               morajo sami, ali pa bom rekla moramo, ker sem jaz tudi po poklicu novinarka,
               poskrbeti za to, da bodo ti standardi večji. Jaz mislim, da Društvo novinarjev
               Slovenije ima častno razsodišče. Lahko bi se dogovorili v tej družbi, da bi
               ustanovili kakšen skupen organ, dokler ga pa oni ne ustanovijo, pa mislim, da je
               neprimerno, da bi sedaj neki organ, ki ga Državni zbor imenuje, bilo tisto
               <q>"ministrstvo resnice"</q>, ki bi reklo, <q>"to je etično, to je dobro, to ni dobro"</q>. To
               posega v svobodo medijev.</p>
               <p>Druga zadeva, ki me pri tem svetu moti, je, da bi s presojo<gap n="…"/> Tukaj naj bi ta organ po
               predlogu tudi izdajal mnenje o tem, ali je koncentracija lastništva medijev
               problematična ali ne. Jaz mislim, da je dovolj, da se s tem ukvarja Urad za varstvo
               konkurence v sodelovanju z ministrstvom. Tukaj bi mogoče dala temu Uradu za varstvo
               konkurence še kakšne večje pristojnosti, ampak tukaj nastajajo težave tako na
               področju popolnoma normalnih gospodarskih družb kot tudi posebnih družb, kot so
               medijske družbe. Mislim, da tukaj moramo krepiti predvsem vlogo tega urada.</p>
               <p>Drugo poglavje, ki je zelo pomembno, je avtonomija novinarstva in novinarjev. Jaz jo
               vidim v povezavi z lastništvom medijev in veseli me, da je predlog tega zakona
               naredil pomemben korak naprej pri tej avtonomiji, kar zadeva imenovanje odgovornih
               urednikov. Rekla sem, veseli me, da je naredil pomemben korak, sem pa osebno
               razočarana, da ni poslušal novinarjev – mogoče pa bomo mi to dosegli v zakonodajnem
               postopku kasneje –, da bi vezal imenovanje odgovornega urednika v mediju na absolutno
               soglasje večine članov uredništva. Sedaj vam bom povedala, iz preprostega razloga:
               mogoče res to v določeni meri omejuje lastnika oziroma upravo medija pri tem, koga
               hoče imeti za odgovornega urednika v svojem mediju, toda imeti odgovornega urednika,
               ki ga ne sprejema uredništvo, je tako kot da ga nimaš, ker ta medij potem ne deluje.
               Odgovorni urednik in kolektiv morajo delovati v sožitju, samo tako bodo uspešni. Zato
               bi pozvala kolegice in kolege, da bi v nadaljnjem postopku obravnave tega zakona
               razmislili še o tej spremembi; zakaj ne bi bili malce bolj pogumni in rekli, soglasje
               večine – več kot 50, 60 % ali kaj podobnega.</p>
               <p>Lastništvo medijev bi povezala s pluralizacijo medijev. Res je, kar je govoril kolega
               Grims prej – midva s kolegom Grimsom se zelo redko strinjava v teh prostorih, ampak
               tokrat se z njim popolnoma strinjam – treba je doseči večjo pluralizacijo medijev. Če
               se spomnite, sama se zelo boleče spomnim kakšni slabi dve desetletji nazaj, ko je
               Slovenija imela levi dnevnik in desni dnevnik, obstajala sta Slovenec in Republika.
               To sta bila dva dobra časopisa. Slovenec je bil dober za desni politični pol,
               Republika pa je bila dober profesionalen časopis na levem političnem polu. In kaj se
               je zgodilo? Oba sta propadla zaradi tega, ker je bilo slabo lastništvo, ne zato, ker
               bi bila slaba medija. In zaradi tega, ker država takrat še ni dala dovolj velikih
               instrumentov za spodbujanje pluralizacije medijev. V to smer bi morali gledati pri
               razvoju tega. Bi pa rekla, da me skrbi pretirana liberalizacija navzkrižnega
               lastništva, kajti to, da lahko zdaj s tem, ko bi ukinili te omejitve, ki smo jih
               imeli doslej, postane nekdo absolutni lastnik tako televizije, radija, časopisov in
               ne vem česa še, je mogoče v nekem lokalnem okolju normalno. Na nacionalni ravni pa to
               lahko pelje v berlusconizacijo Slovenije. Tu ne bi razpredala v detajle, vendar me
               čudi, da se je po eni strani predlagatelj strašansko bal nekih velikih lastniških
               monopolov v medijih, po drugi strani pa hoče razbijati neke radijske mreže, ki so pa
               po mojem mnenju dobre, dobro delujejo. Zakaj bi razbijali nekaj, kar dobro deluje? Na
               javni predstavitvi mnenj smo slišali vrsto novinarjev in urednikov, ki so zagovarjali
               te mreže. Zdaj ne bi ponavljala, bi pa opozorila še enkrat na ustavnopravno mnenje
               prof. Pirnata na tem področju. Tu se nam lahko tudi na popolnoma zakonodajnem
               področju pokaže problem, ne samo na vsebinskem. Mislim, da bi to lahko obdržali tako,
               kot je, te mreže.</p>
               <p>Kar zadeva pa popravek in odgovor, je pa kolegica Beblerjeva tako dobro obrazložila,
               da ne bi šla v detajle. Bi pa res opozorila, zelo slabo je bil doslej urejen
               popravek, saj je urejen preširoko. Mislim, da predlog zakona to ustrezno ureja,
               medtem ko pri odgovoru daje prevelik manevrski prostor odgovornemu uredniku.</p>
               <p>Če bi bile te točke, o katerih sem zdaj razpravljala, popravljene v nadaljnji
               parlamentarni proceduri, sem pripravljena ta predlog podpreti. V primeru, da teh
               sprememb ne bi bilo, pa predloga zakona ne morem podpreti. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jerovšek. Pripravi naj se gospa Bizjak Mlakar.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>Ko govorimo o medijskem zakonu, moram tudi sam reči, glede na maloprej izrečene
               ugotovitve, da je danes razprava iz nasprotnih klopi dokaj konstruktivna, kar je
               ugotavljala gospa Klasinčeva prej za naše nastope. Tudi jaz moram reči, da sem kar
               pri treh kolegicah – gospe Klasinčevi, gospe Beblerjevi in gospe Rihterjevi – opazil,
               da nastopajo popolnoma drugače in z drugimi stališči, kot sem jih bil vajen doslej.
               In pri tem ugotavljam, kako dobre posledice imajo včasih aspiracije na predsedniško
               mesto, kandidatura za izpraznjen Gantarjev sedež. Gospe nastopajo popolnoma drugače,
               kot doslej. Nisem se mogel načuditi tako demokratičnim stališčem. Edino se mi je
               zdelo, da je gospa Potrata ostala nekje pri bolj dogmatskih stališčih, ampak njo, če
               sem prav razumel nedavno izjavo gospoda Potrča, je že on izločil iz predsedniške
               konkurence, tako da ni mogla na to računati. Tudi nosilec ministrskega triumvirata,
               3-kratni gospod minister gospod Žekš, ki ga žal ni več tu, je na začetku dejal, da je
               pripravljen upoštevati vse resne pripombe. Domnevam, da je gospod Žekš zdaj
               najmočnejši minister v državi in bi se lahko malenkost posvetil novemu resorju in
               temu, kar je bilo že resnega in resnih pripomb rečenih o tem zakonu, ki ga je
               pripravila gospa Širca s sodelavci. Potem, če bi dobesedno mislil, bi s prvo potezo,
               ki bi jo naredil, umaknil ta zakon, ta predlog zakona. Kajti če bi res upošteval vse
               resne pripombe, resnih pripomb je bilo dovolj, tega zakona danes v obravnavi ne bi
               bilo. Vendar, žal se to ni zgodilo. Morda pa, upam, bo to naredil po prvi obravnavi.
               Drugače pa zaradi teh predsedniških aspiracij bi bil vesel, da bi ta zakon v drugi
               obravnavi obravnavali pred volitvami novega predsednika parlamenta. Ker potem bi
               imeli možnost, da bi sprejeli kakšne dobre amandmaje.</p>
               <p>Ampak, pohvaliti moram stališče gospe Beblerjeve, da zdaj poudarja, da je bila
               napačno histerija pred pravico do popravka ali ugovora zapisana v dosedanjem zakonu.
               In strinjam se, ni potrebe in se mora vrniti na ta standard. Ampak se pa ne strinjam
               s trditvijo, da Slovenija nima sreče z medijsko zakonodajo zato, ker je ljudstvo
               dvakrat na referendumu zavrnilo RTV zakon. To je nesreča za Slovenijo? Mislim, da je
               to derogacija enega ustavnega načela, da ima v tej državi oblast ljudstvo. Se pa
               strinjam, da so mediji vedno predmet plena in osnovni namen tega zakona je da
               ostanejo plen. Eden od institutov, ki to omogoča, ki se predvideva v tem zakonu, je
               svet za medije, proti kateremu sem jaz, temu svetu in vsemu, kar je zapisano, čeprav
               je spretno zapisano, perfidno zapisano, kako bo to vse lepo in prav, ampak toliko se
               že poznamo v tej državi, da vemo, kaj so perfidni zapisi iz te koalicije, kaj
               pomenijo v praksi. Kajti, podobno vlogo je nekoč igral, in ta svet zelo spominja
               nanj, Tiskovni svet pri nekdanji Socialistični zvezi, ki ga je vodil gospod Mitja
               Ribičič. To je tisti gospod, veste, ki je takrat tudi znal zelo fino reči, v tistih
               časih, <q>"s knjigo nad knjigo"</q>. Zelo <q>"ljubko"</q> do ljudstva, do ljudi, ampak v praksi pa
               nad besedo ni šel z besedo, ampak z represijo. To je tisti gospod, ki se je na
               Pučnikovi komisiji povedal, da je za Kočevski rog izvedel šele od Kocbeka. Mogoče je
               že pred tem imel malo slab spomin, ampak <gap n="..."/></p>
               <p>In drugo, kar pa mislim, da je bilo popolnoma nepravilno tukaj rečeno s strani
               gospoda Jurija, da je naša stran medijsko zelo uspešna. Če bi bilo to res, potem smo
               recimo mi včeraj naročili, da v današnjih časopisih ne sme biti besedice o tem, da
               smo včeraj v drugo obravnavo pospremili, praktično soglasno, spremembo Zakona o
               upravljanju kapitalskih naložb, ki se nanaša na tihe lastnike in tajkune sedanje
               oblasti. Ampak niti besedice; jaz sem dobesedno prerok postal, ker sem to včeraj
               napovedal in sem pri prejšnji obravnavi iste tematike tudi napovedal, da ne bo niti
               besedice v nobenem mediju, pa je to gotovo za stanje duha in družbe v tej državi
               včeraj najpomembnejši zakon dolgoročno, če ga boste pripravljeni tudi v drugi
               obravnavi sprejeti. Ali pa to, ko smo soglasno sprejeli, da bomo tukaj obravnavali
               rop, odlivanje denarja v davčne oaze, več sto milijonov evrov, kot je povedala
               direktorica davčne uprave, gospa Debeljakova. Niti besedice o tem, da se bomo o tem
               pogovarjali, da je bilo to sprejeto. In zdaj se vprašajmo, ko smo tu v medijskem
               zakonu, ali to odraža posledico avtonomije novinarjev, ki pravite, da jo boste
               zaščitili, pa pod vašo oblastjo očitno je popolna? Jaz mislim, da to ne odraža
               avtonomnih novinarjev, da odraža stanje, da so pod strašnim pritiskom režimskih
               urednikov in kapitala. Niso tako servilni vsi novinarji, da bi tisto, kar je družbeno
               koristno, ne zapisali, da ne bi vedeli za utrip med ljudmi, kaj je treba v tej državi
               narediti tudi skozi parlament in pa<gap n="…"/> Ne, to je na indeksu možne objave. In zaradi
               tega pa ne drži zgolj to, kar piše v teh obrazložitvah, da v tem času tiskani mediji
               najbolj občutijo krizne razmere. Oziroma to je res, ampak razlogi, da je to po eni
               strani posledica splošne ekonomske recesije, po drugi pa tehnološkega razvoja; to je
               delno res. Vrag jih jemlje tudi zaradi tega, ker pišejo tisto kar ljudje čutijo in
               spoznajo, da ne odraža realnega stanja in ne odraža potreb te družbe. Če zamolčijo
               tako pomembne stvari, ja pa saj jih imajo ljudje za neverodostojne in naj vsaj nekje
               neformalno zinejo, da so pod pritiskom, da jim uredniki in kapital ne pusti, da bi
               pisali tisto, kar ljudje pričakujejo, kar je treba v tej državi narediti, ker s tem,
               ko tako zamolčijo, ščitijo tiste, ki ropajo državo, ščitijo tajkune. In zakon gospe
               Širce predvideva, da bodo medijski tajkuni vladali temu medijskemu prostoru še
               naprej. In da bodo ti pritiski in avtonomija novinarjev še pod hujšo represijo, in če
               bo šlo tako naprej, potem je takšna svoboda govora in razmišljanja in misli, ki je
               sedaj, tudi pod pritiskom, ogrožena za v bodoče. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Juri, imate repliko. Izvolite.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo.</p>
               <p>Cenjeni kolega Jerovšek me je omenil in mi skušal spet dokazati, da so pravzaprav
               žrtve medijskega molka. Vsi smo včasih razočarani po teh dolgih sejah Državnega
               zbora, ko ne preberemo lastnega imena ali lastnih izjav ali ne preberemo članka o
               pobudah, za katere menimo, da so pomembne. To so dogaja vsem poslancem, vsem
               strankam, vsi vedno menimo, da je tisto, kar predlagamo, najpomembnejše, ampak to ni
               še razlog za to, da bi solili pamet novinarjem. In to, kar se dogaja v naših odborih,
               na naših razpravah, je dejansko poizkus discipliniranja novinarjev, tudi na posreden
               način, in kolega Jerovšek je pri tem mojster, ker vedno vedno navaja ali omenja
               nekega kolumnista ali drugega novinarja in se pri odborih, ki nimajo te pristojnosti,
               pritožuje o delu novinarjev. Evo, vidite, tukaj je ločnica med vami in nami, med
               razumevanjem medijskega dela in novinarskega dela na vaši strani in razumevanjem
               medijske avtonomije in novinarske avtonomije na naši strani. Jaz seveda včasih sem
               razočaran, ampak to spoštujem, ker menim, da ima vsako uredništvo, vsak novinar
               možnost, dolžnost in tudi pravico, da sami presodijo, ali je nekaj res tako pomembno
               ali ne. Torej, mislim, da smo zašli nekoliko izven bistva tega zakona in da so
               tovrstne ocene seveda bolj vprašanje egotripa vsakega poslanca, ampak tukaj nismo
               zato, da bi od medijev in novinarjev pričakovali, da nas vsakič promovirajo. Se tega
               zavedamo, zato naj ostane razočaranje del naše profesionalne stvarnosti.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Bizjak Mlakar, pripravi naj se gospod Slapnik oziroma gospod Bevk.
            </p>
            </sp>
            <sp who="SDZ5:BizjakMlakarJulijana">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, gospod predsedujoči. Spoštovane poslanke, poslanci, ostali
               prisotni!</p>
               <p>Delovanje medijev je nesporno v javnem interesu. Zato bi bilo neustrezno urejanje
               medijske dejavnosti tako, kot da bi šlo za katerokoli gospodarsko dejavnost, saj bi
               to pomenilo oviro za uresničevanje ustavne pravice javnosti do obveščenosti. In prav
               to zakonu očitajo novinarji. Tisti, ki smo spremljali nedavno javno predstavitev
               mnenj o Predlogu zakona o medijih smo bili razočarani nad številnimi pripombami o
               vsebini zakona gospe Majde Širca, ki kažejo na veliko konfliktnost vsebine
               predlaganega zakona. V oblikovanje tega zakona naj bi bilo vloženega veliko časa in
               dialoga. Kako je potem možno, da se v vsem tem času ministrica ni uspela uskladiti s
               strokovno javnostjo, očitno tudi ne s poslanci, niti ne s poslanci koalicije, vsaj o
               najbolj upravičenih zahtevah strokovne javnosti po varovanju javnega interesa? Po
               mnenju pomembnega dela strokovne zainteresirane javnosti smo dobili pomanjkljiv in s
               to javnostjo neusklajen zakon. Ker gre za krovni zakon, ki zagotavlja sistemsko
               okolje za razvoj kakovostnega novinarstva, ni dobro stanje tako velike neusklajenosti
               zakona s tistimi, ki se jih zakon najbolj tiče – to je z novinarji in s pomembnim
               delom ostale zainteresirane javnosti. Po mnenju novinarskih organizacij zakon ne
               varuje ustrezno avtonomije novinarjev in ne varuje ustrezno javnega interesa na
               področju medijev pred interesi kapitala, lastnikov in politike. V čigavem interesu je
               potem zakon sploh spisan? S kom je sploh usklajen? Društvo novinarjev Slovenije meni,
               da je ministrica podlegla lastnikom medijev, in da favorizira svobodo podjetniške
               pobude pred ustavno pravico javnosti do obveščenosti. Zato si podrobneje poglejmo
               najpomembnejše očitke predlogu zakona, s katerimi se strinjam tudi sama.</p>
               <p>Predlog zakona ukinja prepoved nezdružljivosti opravljanja telekomunikacijske ter
               radijske in televizijske dejavnosti. Ukinja prepoved navzkrižnih lastniških povezav
               in prepoved izdajanja med radijskimi in televizijskimi programi. Ukinja absolutno
               prepoved povezav – lastniških, izdajateljskih, povezanih oseb in podobno, med splošno
               informativnimi dnevniki ali tedniki in radijskimi oziroma televizijskimi programi.
               Gre torej za večjo liberalizacijo lastništva medijskega trga. Zakonu se opravičeno
               očita nezadostna regulacija lastniških razmerij, nezadostna regulacija lastninjenja
               in nezadostna regulacija kapitalskih prevzemov oziroma koncentracije lastništva v
               medijskih družbah. Namesto okrepljene regulacije in zaostrenih pravil, ki bi medijske
               lastnike omejila, prinaša zakon večjo liberalizacijo, kar bo po mnenju organizacije
               novinarjev omogočalo nepreglednost lastništva in finančnih poslov, omogočalo vstop v
               medijski prostor špekulantom in lastnikom, ki bi želeli medije zgolj finančno
               izčrpati ali pa jih uporabiti za politične namene. Ne preseneča me uvedba in
               pomanjkljiva regulacija koncesij v zakonu, ki bi omogočile opravljanje in razvoj
               komercialne dejavnosti pod isto streho z javno službo pridobitnim organizacijam in s
               tem možnost zlorabe javne službe, sredstev in javnega interesa. Vse to dobro poznamo
               že iz mešanja javnega in zasebnega interesa v javnih zavodih ter pri koncesionarjih,
               kjer se v predpisih tega zakona in nekaterih drugih s strani Zaresovih ministrov kaže
               interes povečati obseg mešanja javne in zasebne dejavnosti, ki naj bi se izvajali kar
               v profitnih organizacijah. Prav tako predlog zakona ne varuje ustrezno že
               pridobljenih pravic prebivalstva do ustavno zagotovljenega odgovora na napačne ali
               zlonamerne obtožbe v medijih. Nekaj o tem smo že slišali. Pravica do popravka in
               odgovora je ena izmed pravic, ki jih Ustava Republike Slovenije uvršča med temeljne
               človekove pravice in svoboščine. Predlagatelj zakona meni, da sedanja pravica
               prebivalcev do popravka in odgovora, ki pomeni za izdajatelja obvezno objavo
               določenih vsebin, lahko predstavlja poseg v ekonomski interes izdajatelja in kot
               omejevanje pravice medijev oziroma urednikov pri odločitvah, vezanih na objave. S tem
               postavlja predlagatelj zakona ekonomski interes izdajatelja in interese urednikov nad
               pravico do odgovora na napačne navedbe v medijih. To je padec že pridobljenega
               standarda, s čimer se ni možno strinjati.</p>
               <p>Znatnemu delu javnosti je hudo sporen svet za medije, ki naj bi bil politični organ,
               ker ga imenuje politika – Državni zbor, in katerega namen naj bi bil nadzirati
               medije. Podobno utemeljeni so ugovori na področju pristojnosti častnega razsodišča in
               njegovih odločb. Tudi te določbe zakona so očitno premalo premišljene. Pojavljajo se
               grožnje z referendumskim odločanjem, če bi bil ta zakon sprejet v Državnem zboru.</p>
               <p>Spoštovane kolegice in kolegi poslanci! Pred nami je še en zelo konflikten zakon
               ministrice, ki je Vlado, dokler je bila v njej, spodbudila v dva izgubljena
               referenduma. Iz vsebine zakona izhaja, da je zakon potreben še številnih premislekov,
               usklajevanj in sprememb. To je nesporno znano večini današnjih razpravljavcev. Dogaja
               pa se, da – podobno kot danes – slišimo skoraj absolutno javno kritiko zakona, ob
               glasovanju pa doživimo podporo zakonu, pri čemer se poslanci opravičujejo za
               nenavadno glasovanje s tem, da se bo potrebne popravke naredilo do naslednje
               obravnave zakona. Kot kaže praksa, se v nadaljnji parlamentarni proceduri, ko je
               zakon bolj, kot je danes, umaknjen od oči javnosti, lahko naredi manjše popravke, ne
               more pa se spremeniti osnovnih usmeritev zakona in običajno se tudi ne uvede
               potrebnih manjkajočih vsebin. In tokrat, v tem zakonu gre za cel sklop manjkajoče
               regulacije. Z zavrnitvijo slabega zakona, ki je v nasprotju z javnim interesom, pa
               četudi vsebuje kakšno ustrezno rešitev, bi sedanji vladi omogočili, da se pred
               ponovno vložitvijo zakona izvede potrebne premisleke, usklajevanje s strokovno
               javnostjo in pripravi zakon, ki bi ustrezno varoval interes na področju medijev.
               Interesov, kapitalskih in političnih, je na področju medijev veliko. Zato je prav na
               področju medijev potrebno odgovorno ravnanje poslancev, ne pa zasledovanje zasebnih
               interesov kogarkoli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MILAN POTRČ:</speaker>

               <p>Hvala lepa.</p>
               <p>Besedo ima gospod Samo Bevk, pripravi naj se Renata Brunskole. Izvolite.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Morda se še kdo spominja, da je Zakon o medijih pred desetimi leti nadomestil star
               Zakon o javnih glasilih. Seveda je bil glavni razlog za sprejetje prilagoditev
               oziroma uskladitev naše zakonodaje s pravnim redom Evropske unije. Obenem pa smo v
               zakon vgradili še vse tiste naše posebnosti, kar vse daje draž vsakokratnemu
               spreminjanju naše nacionalne zakonodaje. Ni treba posebej omenjati, da se ves čas
               sprejemanja in spreminjanja medijske zakonodaje pojavljajo zelo različni in
               nasprotujoči si interesi, pa najsi je šlo za krovni medijski zakon ali za Zakon o RTV
               Slovenija, ki je v zadnjih dveh mandatih doživel in tako ali drugače preživel kar dva
               referenduma.</p>
               <p>Velja obča resnica glede obvladovanja ali lastništva medijev, tako po svetu kot tudi
               pri nas doma. V knjigi Medijsko lastništvo lahko preberemo,navajam: <q>"Odgovor na
               vprašanje, kdo so medijski lastniki, je hkrati odgovor na vprašanje, kdo ima moč."</q>
               Vse prevečkrat prihaja do koncentracije medijskega, političnega in ekonomskega
               kapitala. Kar spomnimo se razkritja predsednice nadzornega sveta v Delu Andrijane
               Starina Kosem junija 2007 in trgovanja z mediji v času Janševe vlade. Če se je na
               začetku obravnave zakona pred desetimi leti razprava osredotočila predvsem na Sklad
               za pluralizacijo medijev, ki ga je predlagala takratna Bajukova vlada, pa se je proti
               koncu obravnave glavnina razprav osredotočila na različne možnosti za podporo
               dejavnosti lokalnih, regionalnih, študentskih in nepridobitnih radijskih in
               televizijskih programov. Takrat smo celo predlagali, da bi 3 % RTV prispevek namenili
               v Sklad za avdiovizualne medije za podporo prej omenjenim programom. Vendar je
               Ustavno sodišče to določbo Državnega zbora razveljavilo. Temu bi bilo sicer iz
               državnega proračuna namenjenih kar 400 milijonov takratnih tolarjev letno.</p>
               <p>Kje pa se danes nahaja jedro spora oziroma razprave? Skoraj vsi so omenjali 123. člen
               zakona, ki govori o tako imenovanih radijskih mrežah. Radijske mreže pa so ena
               glavnih pridobitev zadnjega desetletja, seveda po mojem mnenju v negativnem smislu.
               Zato lahko govorimo tudi o tajkunizaciji medijskega prostora. Prebrali smo lahko
               veliko argumentov za in proti vsebini, ki jo ponuja 123. člen, ki te mreže razbija.
               Vsekakor sem prepričan, da bo treba člen korigirati. Morda lahko te mreže celo še
               vedno ostanejo, vendar bodo morale lokalne radijske postaje, ki so sestavni del take
               mreže, imeti bistveno več vsebinskega, lokalnega in nepridobitnega programa. Žal je v
               teh desetih letih raznobarvnost in vsebinska pestrost lokalnih radijskih programov
               skoraj povsem zbledela, postala je povsem brezbarvna. Po nekaterih podatkih je samo v
               zadnjih nekaj letih izginilo kar 23 oziroma 28 lokalnih radijskih postaj, ki so
               postale zgolj še najemodajalci dodeljenih frekvenc. Zato je toliko bolj dragocen
               predlog zakona v delu, ki ureja državne pomoči programom posebnega pomena. Ti bi na
               podlagi koncesije končno pridobili stabilen in daljnosežen vir financiranja, kar bi
               vsaj nekoliko ublažilo nadaljnje bledenje medijske pestrosti.</p>
               <p>Grožnja z referendumi je danes postala že folklorna posebnost Slovenije, način
               političnega odločanja. Tudi tokrat, ob sprejemanju Zakona o medijih se že pojavljajo
               ideje o novem referendumu; nekateri baje že zbirajo podpise. Namesto parlamentarne
               demokracije se pri nas uveljavlja referendumska demokracija, da ne rečem
               referendumska diktatura. V izogib novemu referendumu bi prisluhnil ministru dr.
               Boštjanu Žekšu, ki je uvodoma dejal, da bi bilo lepo, da res ugotovimo, pri katerih
               točkah imamo širši konsenz in pri katerih ne. <q>"Če bo zakon šel skozi prvo branje, smo
               mi pripravljeni vse resne pripombe upoštevati za drugo branje in ugotoviti, kje smo
               skupaj in kje nismo."</q> je dejal minister dr. Žekš, zato bom tudi sam v prvi obravnavi
               zakon podprl. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima Renata Brunskole, pripravi naj se Eva Irgl.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Hvala lepa. Prav lepo pozdravljeni, spoštovani predsedujoči, spoštovani predstavniki
               ministrstva, kolegice in kolegi!</p>
               <p>Sama bom Predlog zakona o medijih v prvi obravnavi podprla.</p>
               <p>Podprla ga bom iz več razlogov, prav gotovo pa je eden izmed najpomembnejših zagotovo
               ta, da državljankam in državljanom Republike Slovenije damo tisto, kar jim pripada.
               To je dostop do informacij, pravih in verodostojnih informacij, ter tudi neposredno s
               terena, kot pravimo.</p>
               <p>Eden izmed takšnih medijev v Republiki Sloveniji so tudi televizije s statusom
               posebnega pomena, posebnega pomena za Republiko Slovenijo. Takšni televizijski mediji
               so tudi mediji, ki jih uporabljamo prebivalci, ki živimo morebiti tudi na obrobju
               Republike Slovenije, vendar je za nas tudi dostopnost do takšnega medija, poleg
               osrednjih televizijskih postaj, zagotovo izrednega pomena. Tako so v Sloveniji s
               takšnim statusom TV Primorka, RTS Maribor in televizija Vaš kanal – območje
               jugovzhodne Slovenije, torej Posavja, Dolenjske in Bele krajine. Le-tem je država
               podelila status posebnega pomena, priznala jim je ta status na osnovi zakonsko
               zavezujočih programskih vsebin in jih priznala kot pomemben člen v verigi medijev, ki
               delujejo v javnem in kulturnem interesu in zagotavljajo pravico državljank in
               državljanov do obveščanja in seveda pravico do obveščenosti.</p>
               <p>Seveda se gospodarska kriza odraža zagotovo tudi v medijih, verjetno tudi v osrednjih
               medijih, zagotovo pa v regionalnih medijih, še posebej v tem smislu, da so na nek
               način zaradi gospodarske krize v veliki meri osiromašeni v finančnem smislu, saj je
               njihov glavni vir sredstev, njihov glavni vir prihodkov ravno TV oglaševanje. In za
               regionalne medije z javnim interesom žal v današnjih časih tega ni ali je v bistveno
               manjši meri, kot je bilo to v preteklosti.</p>
               <p>In ker sem prej že omenjala te medije in omenila tudi primer Bele krajine – na račun
               višje stopnje brezposelnosti, zmanjšanja plač, odpuščanja in raznih težav, s katerimi
               se soočamo<gap n="…"/> Tudi včeraj je bilo predstavljeno stališče poslanskih skupin v zvezi z
               zakonom o Beli krajini in naj povem, ker je ravno v teh dneh veliko vprašanj tudi
               meni, zakaj ni bilo podpore. Tudi mene preseneča zakaj se kolegi sopredlagatelji niso
               odločili, da bi na sami seji odbora prisostvovali in da bi morebiti tudi ta zadeva
               šla skozi in bi včeraj v drugi obravnavi tudi o tem lahko razpravljali. Vendar, žal
               je bilo temu tako, da nekoliko je zadeva šla resnično v smeri demagogije, kot sem že
               pred dnevi razpravljala oziroma pred nekaj tedni na seji, da se bojim morebitnih
               demagoških nastopov, na nek način s figo v žepu nekaterih. Žal je temu tako.</p>
               <p>V povezavi z zakonom o medijih sem prepričana, da v prvi obravnavi bo zakon šel
               skozi, saj razprave tudi mojih kolegov pred menoj, strokovne razprave, torej z
               argumenti, so zagotovo bile tiste, ki bodo pripeljale tudi do tega, da bi zakon o
               medijih v drugi obravnavi še dopolnili z nekaterimi amandmaji in popravki ter prišli
               do tega, da bi zakon resnično bil takšen, da bi bil sprejemljiv tako za večino
               prisotnih glasujočih poslancev.</p>
               <p>Naj pa tudi povem še<gap n="…"/> Nadaljujem vezano na zadevo, o kateri sem govorila, vezano na
               informacije in na medije, tudi na območju regije Jugovzhodne Slovenije. Torej, tudi
               primer naše televizije posebnega pomena, kot je televizija Vaš kanal, ima s strani
               države sofinancirani samo dve programski vsebini, primorani pa so bili oddajati zgolj
               digitalno in so s tem dolžni zagotavljati plačilo signala, medtem ko radijske postaje
               še vedno oddajajo analogno in tiste, ki imajo status posebnega pomena, oddajo svoj
               program še vedno neodplačno. Moram reči, da zagotovo to pomeni v danem trenutku.
               Zatorej je sprejem tega zakona o medijih zagotovo pomemben. Pomeni diskriminatornost
               do televizijskih postaj posebnega regionalnega pomena. In ta zahteva po plačevanju
               signala je na primer na območju, od koder prihajam, kot je Bela krajina, pripeljala
               do tega. Večkrat govorimo o nevarnosti električnega mrka v Beli krajini, sedaj pa smo
               8. julija že doživeli informacijski TV mrk postaje regionalnega posebnega pomena.
               Verjemite, da za prebivalstvo Bele krajine – poleg pomembnih osrednjih dnevnih
               informacij, kot sem že govorila, največjih dveh TV medijskih hiš in ostalih radijskih
               hiš – imajo informacije regionalnega in tudi lokalnega značaja zagotovo prav poseben
               pomen. Prej sem govorila o tem informacijskem mrku. Ljudje me sprašujejo, zakaj? Se
               to ne plačuje iz RTV naročnine? Ali mi ne plačujemo tega oddajanja? Skratka, hočem
               povedati in predvsem danes poudariti v tej svoji razpravi, da je težko ljudem
               poudariti, da gre tukaj dejansko za nujnost sprejema zakona o medijih, ki bi v tej
               smeri ljudem ne samo na območju Bele krajine, tudi na vseh ostalih območjih, kjer
               delujejo tovrstne televizijske postaje, omogočil normalen sprejem in predvsem tudi
               informiranost.</p>
               <p>Država je uvedla plačljiv program oddajanja. Gre za plačevanje stroškov pri javnem
               operaterju. Namreč, ti stroški, več kot 10 tisoč evrov, ki jih recimo plačujejo
               tovrstne televizijske postaje, jih plačujejo javnemu operaterju, torej RTV Slovenija
               na tako imenovanem nekomercialnem multipleksu A. Stroški se povečujejo. Kot sem že
               omenila, pomenijo v danem trenutku krize nesprejemljivost za medijske hiše. Očitno se
               bodo te TV postaje morale odločiti, ali komercializacija, torej ali državljankam in
               državljanom iz posameznih območij na nek način ukiniti tovrstno informiranost, ki je
               posebnega pomena. In predvsem bi na ta način ukiniti tovrstno informiranost, ki je
               posebnega pomena. Zagotovo pa je, kot sem že povedala, rešitev sprejem novega
               medijskega zakona. In predvsem bi na ta način uvedli ponovno neodplačno oddajanje,
               kot je bilo to v praksi že v preteklosti. Da povem po domače – to pomeni, da vsi
               tisti, tudi sama sem med tistimi, ki imamo doma možnost sprejemanja prek
               televizijskih anten, praktično nam je ta dostopnost odvzeta. Na drugi pa naj
               poudarim, da gre tukaj za širši aspekt, ko govorimo ali o programu Pokolpja ali o
               katerih drugih programih. Tukaj gre za težavo. Na Ministrstvu za visoko šolstvo,
               znanost in tehnologijo je bil, recimo, v velikem delu, veliko občinam v Sloveniji
               izdan negativen sklep, vezan na širokopasovno omrežje, saj bi potom tega danes bilo
               to drugače in bi si lahko tudi tovrstne postaje na ta način pogledali. Ker pa sem
               prepričana, da bomo v tako kratkem času izredno težko napeljali širokopasovno omrežje
               po Republiki Sloveniji, bo nujno treba to rešiti z zakonom o medijih in na ta način
               vrniti ljudem to, kar jim je bilo dano. Marsikdo razmišlja, <q>"ali s plačilom RTV
               naročnine ne plačam tudi sprejemanje našega regionalnega programa?"</q>. Odgovor je: ne.
               S tem se ne prejema, torej je treba to zadevo celostno zakonsko rešiti. Torej, sama
               bom zakon v prvi obravnavi podprla. Predvsem tudi zato, da se vse, o čemer je bilo
               danes že govora<gap n="…"/> Predvsem pa tudi zato, da tudi ljudje na obrobju Slovenije ne
               čutimo, vsaj v tej smeri, še dodatne odrezanosti, če že nimamo ceste; a sedaj pa še
               informacij lokalnega in regionalne pomena ne bomo imeli? Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Eva Irgl, pripravi naj se Anton Urh ali za njim gospod Janko Veber.
            </p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Najlepša hvala za besedo, spoštovani predsedujoči. Najprej lepo pozdravljam
               predstavnike Ministrstva za kulturo! Žal mi je edino, da med nami ni več trojnega
               ministra, gospoda Žekša. Verjamem, da ima več tudi bolj pomembnega dela glede na to,
               da zdaj opravlja že trojno funkcijo v tej vladi, ampak po drugi strani ga pa razumem;
               težko je zagovarjati nekaj, kar lahko razumeš tudi tako, da je bilo podtaknjeno s
               strani ministrice, ki je nato odtopila s svojega ministrskega položaja in danes lepo
               spremlja to razpravo iz fotelja poslanke Državnega zbora.</p>
               <p>Pred nami je torej zakon o medijih, ki ga je v proceduro vložilo Ministrstvo za
               kulturo, takrat še pod vodstvom gospe Majde Širca. Ampak preden nanizam nekaj zadev,
               ki mene osebno motijo znotraj tega zakona in ga seveda ne bom podprla v nadaljevanju,
               moram najprej replicirati kolegu Juriju, ki je prejle dejal za kolega Jerovška, da
               vedno soli pamet novinarjem, in da je mojster discipliniranja. Jaz zdaj ne vem, ali
               se je kolega Juri tukaj malce šalil in hecal; lahko sicer si mislim, da morda
               novinarji se bojijo kolege Jerovška, mogoče zaradi njegove mogočne postave, ampak
               zaradi besed bi pa rekla, da vendarle ne. Imamo pa na drugi strani bistveno bolj
               primer, kjer pa se novinarji lahko bojijo. Njihov predsednik stranke, gospod Golobič
               namreč, v medijih govori, da so medijska kanalizacija. Se pravi, to je tista stranka,
               ki danes spreminja medijsko krajino. Se pravi, tukaj so kar precejšnji razkoraki in
               bi bilo prav, da ko govorimo o nekomu in ga kar tako etiketiramo, da najprej pometemo
               pred lastnim pragom. Javna razprava o zakonu o medijih, ki je bila pred približno
               štirinajstimi dnevi, je pokazala, da zakon še zdaleč ne dosega rešitev, s katerimi bi
               se strinjala bodisi zainteresirana javnost – se pravi tisti, ki so kakorkoli povezani
               z medijskim prostorom –, ampak danes tekom razprave se je pa vendarle tudi pokazalo,
               da tudi praktično skorajda nobena poslanska skupina tega zakona ne podpira. Vsaj ne v
               takšni meri in v celoti, kot si je to zamislila spoštovana, zdaj že poslanka, gospa
               Majda Širca. Prej je kolegica Julijana Bizjak Mlakar, ki jo sama imam za izjemno
               konsistentno v svojem delovanju in pa tudi načelno, povedala, da bi bilo pravzaprav
               bolje, da se ta zakon umakne iz procedure. Tako je bilo razumeti njene pomisleke. In
               tukaj, če je bila že prej odprta razprava o tem, da imamo s 1. septembrom odprto
               mesto predsednika Državnega zbora in glede na to, da ženske še ni bilo na tem metu,
               mogoče ne bi bilo slabo razmisliti, da bi predlagali gospo Mlakar na to mesto.
               Verjetno bi dobila kakšen glas tudi iz opozicije. Toliko v razmislek.</p>
               <p>Na javni razpravi, ki se je odvijala pred štirinajstimi dnevi, so govorci nakazovali
               na dejstvo, da se medijska krajina, kot si jo zamišlja gospa Majda Širca, s tem
               zakonom poslabšuje. Zaostrujejo pa se predvsem določbe na področju novinarjeve
               avtonomije in svobode, vendar te določbe ne gredo v pozitivno smer temveč v negativno
               smer. Jasen pokazatelj, da je temu nedvomno tako, je med drugim tudi ustanovitev
               sveta za medije, kjer se kaže več kot očiten interes politike, seveda vsakokratne, ki
               bi bila morebiti na oblasti, da prek organa, ki ga imenuje Državni zbor z navadno
               večino, na nek prikrit način nadzira novinarja. To pa je po mojem skromnem mnenju
               nedopustno in nikakor ni sprejemljivo. To je v prvi vrsti povem skregano z etičnimi
               in profesionalnimi standardi neke demokratične države, kjer naj bi bili mediji v prvi
               vrsti pluralni, kjer bi lahko bili kritični do tistega, ki je na oblasti, in seveda,
               kjer bi lahko svobodno poročali in bili pri tem avtonomni. Bojim pa se, da se prav s
               temi predlogi, ki jih prinaša zakon o medijih, odmikamo od teh, pravzaprav osnovnih
               postulatov, vezanih na medijski prostor. Preden smo začeli z današnjo prvo obravnavo
               tega zakona v Državnem zboru, je Združenje novinarjev in publicistov poslalo tako
               poslankam in poslancem kot predsedniku Vlade pa v. d. ministra za kulturo gospodu
               Boštjanu Žekšu javni poziv za zavrnitev predlaganega zakona. Se pravi, tisti, ki so
               najbolj odvisni od tega zakona, so ponovno poskusili, da se ta zakon, še preden ga
               vsi res popolnoma raztrgajo, umakne iz te razprave. Zapisali so takole, citiram:
               <q>"Vnovič pozivamo predsednika vlade Boruta Pahorja, da umakne Predlog zakona o
               medijih, ki ga je Vlada v Državni zbor poslala 2. junija letos. Pozivamo v. d.
               ministra za kulturo dr. Boštjana Žekša, da zakona, ki mu ga je prepustila njegova
               predhodnica Majda Širca, ne zagovarja pred poslanci. Pozivamo tudi vse poslanke in
               poslance Državnega zbora, da zakona o medijih v predlagani obliki ne podprejo in ga v
               celoti zavrnejo. Predlagani zakon je napad na medijsko svobodo in novinarsko
               avtonomijo in je v nekaterih poglavjih prav toliko sporen kot madžarski medijski
               zakon, ki ga je sprejela vlada Viktorja Orbana."</q> In seveda, zraven so tudi navedli,
               da se predvsem ne strinjajo z ustanovitvijo in vlogo sveta za medije, saj pravijo
               zanj, da si aktualna oblast prek njega želi nadzirati medije.</p>
               <p>In glede na vse razprave, ki smo jih do zdaj bili deležni, tako s strani opozicijskih
               poslancev kot s strani koalicijskih poslancev in poslank, lahko vidimo, da bi
               minister Žekš resnično lahko danes ta zakon umaknil iz procedure. In nihče mu ne bi
               zameril, mogoče le gospa Majda Širca, ki pa je danes ni več, očitno, zdaj med nami,
               ker mogoče pa tudi ona razmišlja, da bi bilo dobro, da se ta zakon umakne iz
               procedure.</p>
               <p>Nedvomno slovenski medijski prostor je potreben resne obravnave, predvsem z vidika
               upoštevanja tako evropskih direktiv kot tudi praks evropskih držav, predvsem tistih,
               ki imajo daljšo demokratično tradicijo in s tem tudi bolj dodelan sistem medijske
               krajine. Vendar pa, če pogledamo ta zakon, ki ga imamo danes pred sabo, lahko vidimo,
               da pravzaprav v ničemer ne sledi evropskim smernicam, skorajda v ničemer, ampak se v
               nekaterih primerih, kot opozarja tudi Združenje novinarjev in publicistov, približuje
               ali celo presega sporni madžarski zakon, ki je v širši javnosti sprožil do zdaj hude
               polemike in dileme. Celo včeraj smo lahko brali, da Viktor Orban, madžarski premier,
               celo zahteva razkritje novinarskih virov. Bojim se, da smo zdaj v tako zaostrenih
               časih, da bi lahko tudi kdo iz te koalicije lahko kaj takšnega predlagal.</p>
               <p>Za konec bi želela samo še omeniti, da je pri tem zakonu sodelovalo tudi Društvo
               novinarjev Slovenije, ki največkrat z roko v roki sodeluje z levo politično opcijo.
               Vedno, ko je treba kaj spraviti v javnost, se to skanalizira skozi določene medije,
               skozi Mladino in skozi druge medije. Vemo, kdo je do nedavnega bil predsednik tega
               društva – gospod Grega Repovš – in gospod Grega Repovš je tudi sodeloval pri pripravi
               te zakonodaje. Ampak, zanimivo. Tudi gospod Grega Repovš in ostali iz Društva
               novinarjev Slovenije v večjem delu nasprotujejo temu zakonu. Se pravi, jaz res ne
               razumem te trmoglavosti, da je treba po vsej sili vztrajati pri takšnem zakonu, ki ga
               praktično nihče ne podpira. Tudi zdajšnji minister je v uvodu, ko sem poslušala, ko
               je povedal približno 10 stavkov, ni tega zakona podpiral oziroma je imel resne
               pomisleke. In to osebne pomisleke; se pravi, jaz ga razumem, zakaj danes tudi ne more
               tukaj sedeti na tej razpravi. Tudi koalicijski poslanci imajo resne pomisleke.
               Mislim, da so nekateri zelo natančno argumentirali, zakaj ne želijo podpreti tega
               zakona. Bojim pa se, da bo ta scenarij šel nekje v tej smeri, <q>"no, saj zdaj bomo
               povedali, da se ne strinjamo s tem zakonom, ampak za potrebe politike ga bomo pač
               spravili nekako že skozi to vladno oziroma skozi državnozborsko proceduro…"</q> – v prvi
               obravnavi zagotovo, v to sem prepričana – <q>"potem pa bomo videli, kakšnih sprememb se
               bomo lotevali"</q>.</p>
               <p>Skratka, jaz mislim, da bi bilo modro in pametno, sploh glede na situacijo v kakršni
               smo, ko bi se morali ukvarjati z bistveno bolj pomembnimi zadevami – od gospodarskih
               zakonov do socialnih zakonov in tako naprej –, da se ta zakon o medijih, ki ni
               prioriteta, umakne iz procedure, da se napiše nekaj res dobrega, da bomo lahko
               primerljivi z evropskimi državami tudi na medijskem področju. Potem mislim, da bomo
               imeli bistveno manj težav na družbenopolitičnem prostoru. Tako da jaz zakona ne bom
               podprla, polagam pa na srce vsaj zdajšnjemu ministru, da resno premisli in umakne ta
               zakon iz procedure. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Anton Urh ne bo razpravljal. Gospod Janko Veber. Pripravi naj se Breda Pečan.
               Gospod Janko Veber.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav vsem!</p>
               <p>Sam menim, da če že pripravljamo nov zakon o medijih, mora ta zagotavljati
               raznolikost medijske ponudbe in predvsem tudi upoštevati specifiko v Sloveniji, da
               približno polovica prebivalcev živi v mestih, polovica prebivalcev pa na podeželju.
               In cilj tega medijskega zakona bi moral biti, da je dostop do informacij in do
               različne ponudbe medijev približno uravnotežen prav na celem območju Slovenije, še
               posebej bi pa tukaj izpostavil obmejna območja, ki so še vedno odrezana od številnih
               medijev in nimajo dostopa do ustreznih informacij.</p>
               <p>Če pogledamo vsebino tega zakona in izkušnje, ne nazadnje tudi pri izvajanju
               dosedanjega zakona, bi po mojem mnenju kljub vsemu bilo primerneje, da bi popravili
               tiste določbe v obstoječem zakonu, ki so se izkazale kot pomanjkljive, ki jih je
               treba dopolniti, izboljšati in s tem tudi doseči tisti cilj, ki sem ga v uvodu
               povedal. Ko pa imamo pred sabo popolnoma nov zakon in ko ugotovim, da tem mojim
               uvodnim ugotovitvam, da naj bi zagotavljal raznolikost medijske ponudbe in čim boljše
               pokrivanje po celotnem območju Slovenije, temu ta zakon ne sledi, se sprašujem, kako
               je to mogoče, da sploh lahko dobimo v parlament tako oblikovan zakon. Namreč, če
               pogledam samo določbe, ki govorijo o preprečevanju koncentracije medijev, ugotovim,
               da je v Sloveniji mogoče prav vse – da se združi tako radijski program, tako
               televizijski program in kot tudi tiskani dnevnik. In če vemo, da gre tukaj za
               komercialni interes in za interes kapitala, potem je hitro zelo jasno, da v tistem
               trenutku, ko nekdo obvladuje nacionalni radijski, nacionalni televizijski in
               nacionalni tiskani medij – torej nacionalni glede na število prebivalcev, ki jih
               dosega ta medij –, lahko ugotovimo, da gre za monopol in da gre za zelo ozek interes,
               ki je predvsem škodljiv za dobro in primerno obveščanje javnosti. Sam si želim, da ne
               bi v Sloveniji bila še kar naprej slaba novica dobra novica, in sam si želim, da bi
               vendarle tudi dobre stvari znali v medijih predstaviti, da so resnično dobre in da je
               treba graditi prihodnost Slovenije na tem, kar je dobrega. No, temu zaenkrat ni tako,
               ker ima kapital predvsem enostavno logiko – s čim manj stroški doseči čim večji
               izplen, čim večji dohodek, in to je vedno mogoče skozi promocijo slabe novice. Žal je
               temu tako. Če pa si potem naredimo sliko, kaj se lahko zgodi v Sloveniji v
               perspektivi na tem področju, ko postane nekdo lastnik vseh teh medijev, je samo še
               korak do tega, da tudi ustanovi neko skupino ali stranko, ki se imenuje Moja
               Slovenija ali Naša Slovenija ali kakorkoli, bo zagotovo kandidiral tudi na
               državnozborskih volitvah in obvladoval ne nazadnje tudi politično sceno. Torej gre za
               odpiranje vrat, da si na podoben način, kot si je to zgradil Berlusconi v Italiji,
               nekdo zgradi tudi v Sloveniji. Mislim, da se tega ne smemo privoščiti in da imamo
               toliko modrosti vendarle vsi, ki imamo možnost o tem odločati, da tega ne
               dovolimo.</p>
               <p>Drugi primer, s katerimi želim utemeljiti te moje ugotovitve, da zakon ne sledi
               raznolikosti medijske ponudbe in dostopa informacij do vseh, je v tem, da so
               najkvalitetnejše radijske frekvence že podeljene. Torej, govorim o frekvencah, ki so
               podeljene na območjih, ki pokrivajo predvsem večja mesta. Veliko težje je
               zagotavljati eksistenco lokalnih radijskih postaj na podeželju, kjer je bistveno manj
               tržnega interesa, manj je gospodarskih družb, manj je tistih, ki bi lahko oglaševali
               svojo ponudbo v teh radiih. Te lokalne radijske postaje so obsojene na propad. V
               tistem trenutku ko pač te lokalne radijske postaje propadejo, seveda, je dostop do
               informacij v tem podeželskem delu in v obmejnem delu Slovenije bistveno bistveno
               manjši, kot bi smel biti, po mojem mnenju.</p>
               <p>Ukinjanje radijskih mrež s tem zakonom je dejansko tudi ukinjanje možnosti dostopa do
               informacij resnično čim širšemu krogu prebivalcev, predvsem pa se odreže tisti del,
               ki je komercialno manj zanimiv. Ta rešitev s katero se ukinjajo radijske mreže, je
               resnično izjemno slaba. In tudi tukaj se kaže, da je pravzaprav interes po
               monopolizaciji medijskega prostora in komercializaciji medijskega prostora na račun
               preprečevanja druge radijske mreže. Sprejet zakon, s katerim prepoveš konkurenco
               zato, da ti lahko obvladuješ medijski prostor, je ravno tako nekaj, na kar ne bi
               smeli biti ravno ponosni, da se nam to sploh dogaja in zapiše v zakon, ki ga danes
               obravnavamo. Vse te rešitve, ki so, po mojem mnenju, izjemno obsežne v tem zakonu, bo
               izjemno težko spremeniti v naslednji obravnavi tega zakona. Sam se bolj nagibam k
               temu, da dejansko zaključimo postopek že v tej prvi obravnavi in pripravimo zakon, ki
               bo sledil zahtevam evropske direktive, ki bo sledil ugotovitvam pomanjkljivosti pri
               trenutni izvedbi medijskega zakona v slovenskem prostoru in se približal v čim večji
               meri vsem tem interesom, ki sem jih omenjal.</p>
               <p>To, da imam prav pri teh mojih ugotovitvah, kaže tudi vloga medijskega sveta. Namreč,
               medijski svet naj bi tudi nekako nadziral dogajanja v medijskem prostoru. In tudi, ko
               se odloča o tem, kako naj bi prihajalo do koncentracije in povezovanja določenih
               medijev, naredi sicer medijski svet celotno analizo v javnosti, kakšne posledice bi
               to v javnosti imelo, potem pa se v naslednjem členu zapiše to, da pravzaprav organ,
               ki bo odločal o tem, ali bo to koncentracijo dovolil ali ne, da temu organu ni treba
               upoštevati teh analiz, kakšen vpliv bo ta koncentracija imela na javni interes.</p>
               <p>Cela vrsta pomanjkljivosti, ki kažejo na to, da bi morali ponovno razmisliti o tem,
               kako bomo oblikovali bodoči medijski zakon v Sloveniji. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Breda Pečan, pripravi naj se Milenko Ziherl, za njim Alenka Jeraj.
            </p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Bom kar se da kratka. Nikakor ne bom komentirala razprav svojih predhodnikov, tako
               kot sem poslušala prej enega od poslancev. Menim, da bi si moral vsak ustvariti svoje
               mnenje. Sama menim, da je koristno, da zakon danes oziroma jutri potrdimo. Računam s
               tem, da bomo vse tiste spremembe členov, ki so bile v javni predstavitvi mnenj, in
               tudi danes in tudi sicer v različnih medijih posebej izpostavljene, sprejeli tako, da
               bo zakon primeren tudi za nadaljnjo obdelavo. Se pravi, da bomo lahko amandmajsko
               tiste najbolj štrleče pomanjkljivosti odpravili in da bomo potem lahko zakon tudi
               jeseni sprejeli. Mislim, da je pred nami dovolj časa, da bomo tudi ob sodelovanju
               vseh tistih, ki so nas z ene in druge strani, da ne rečem, obstreljevali z različnimi
               elektronskimi pismi, ki so tako, kot je bila nekoč neka taka prilika glede tega,
               zakaj je tako malo molitev uslišanih, ki jih ljudje pošiljajo bogu<gap n="…"/> Ta prilika pravi,
               da je to zaradi tega, ker je velika večina molitev z ene ali z druge strani med sabo
               skreganih in se na poti proti bogu med seboj zaletijo in padejo nazaj na Zemljo. In
               nekaj podobnega je s temi pripombami na zakon o medijih. Namreč, te pripombe so tako
               zelo različne, da menim, da se bo lahko zgodil kvečjemu čudež, da bodo med seboj
               kolikor toliko usklajene. Zato želim tistim, ki boste operativno delali na pripravi
               amandmajev in na usklajevanju teh izredno raznolikih interesov, da vam bo uspelo
               narediti neko salomonsko rešitev in da bo zakon res primeren tudi za dokončen
               sprejem. Jaz bom zakon jutri podprla. Upam pa, da vam bo uspelo, kot sem že enkrat
               rekla. Prepričana sem, da volja je, in če je volja, je po navadi tudi moč.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Milenko Ziherl ne bo razpravljal. Gospa Alenka Jeraj. Pripravi naj se Jože
               Tanko.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala za besedo.</p>
               <p>Jaz predloga novega zakona o medijih ne bom podprla. Razlogov je več, nekaj jih bom
               navedla, kolikor imam časa.</p>
               <p>V uvodu oziroma obrazložitvi, zakaj sploh sprejemamo zakon, zakaj sprememba oziroma
               novi zakon, lahko preberemo cel kup nekih citatov sodnika Stewarta iz ZDA, kolumnista
               New York Timesa in tako naprej, zelo malo pa izvemo ali imamo osnovnih podatkov, ki
               bi jih morali imeti o analizi slovenskega medijskega trga; koliko medijev dejansko
               deluje, v čem je problem, koliko ljudi zaposlujejo, kakšno je finančno stanje in
               podobno. Zato včasih kakšnih rešitev morda ne moremo povezati z razlogi, zakaj so v
               zakonu. Če bi taka predhodna analiza bila, bi te stvari lažje razumeli in vedeli in
               se tudi ne bi dogajalo, da so nekatere stvari kontradiktorne.</p>
               <p>Zdaj pa po nekaj členih, tisto, kar me moti oziroma kar ocenjujem, da ni najbolje
               urejeno v zakonu.</p>
               <p>Najprej je to svet za medije, o katerem je že marsikdo pred mano govoril, zakaj ga
               rabimo, ali ga sploh potrebujemo oziroma ali ga ne, ali bo političen ali ne bo; glede
               na to, da se bo sprejemal v Državnem zboru z navadno večino, si lahko mislimo, kakšen
               bo. Ena njegovih nalog je spremljanje spoštovanja etičnih in profesionalnih
               standardov. Verjetno imamo za to neke strokovnjake in tako imenovane novinarske
               strokovne organizacije, ki bi naj to urejale, ne pa neka podaljšana roka države.
               Poleg tega zakon temu svetu daje možnost, da predlaga zunanje predstavnike
               novinarskih častnih razsodišč. O tem bom povedala še nekaj več v nadaljevanju, ker so
               očitno mnenja Novinarskega častnega razsodišča tako zelo pomembna, da je nekdo lahko
               samostojni novinar ali pa ne, čeprav nima nobenih pravnih posledic, pač pa gre le za
               oceno nekega članka, neke objave določenega novinarja.</p>
               <p>Še morda nekaj o častnem razsodišču. Vemo, da smo v preteklosti imeli že primere, ko
               je častno razsodišče nekega drugega novinarskega združenja obsodilo novinarja iz
               nekega drugega združenja, potem je najbrž določba, da je to lahko tudi razlog, da
               nekdo ne dobi statusa samostojnega novinarja, le malce prehuda. Poleg tega Rajko
               Pirnat opozarja, da to ni enako, kot če je nekdo obsojen na sodišču. To je normalno,
               da pač nekdo ne more takega statusa dobiti, če je bil sodno preganjan in so proti
               njemu dokončani postopki, za razliko od častnega razsodišča, ki samo presoja, ali je
               pač torej nekaj v doktrini novinarski in podobno. In v zadnjem času, kot sem rekla,
               je bilo kar nekaj takih razsodb, subjektivnih in spornih, seveda pa na to ni nobene
               pametne pritožbe, pač pa se potem to kar zgodi in ostane madež na tistem novinarju,
               praktično nima nobenih možnosti, da bi torej lahko ovrgel tako negativno sodbo o
               sebi.</p>
               <p>Doktor Rajko Pirnat tako pravi, da je najprej problem to, da ne vemo, za katero časno
               razsodišče gre, pri kateri organizaciji ali v več organizacijah, kakšne pogoje mora
               izpolnjevati. Potem govori o tem, da je posledica, kot sem že omenila, zelo huda,
               torej prepoved opravljanja poklica – to zagotovo ne more biti na podlagi razsodbe
               častnega razsodišča – in seveda ocenjuje, da bi bile te določbe lahko tudi
               neustavne.</p>
               <p>Naslednja stvar je popravek. Nekaj o tem so prav tako povedali tisti pred menoj.
               Popravek se sedaj predvideva in pač nekateri ocenjujete, da je zadeva urejena bolje,
               vendar pa je ministrstvo zapisalo v obrazložitev oziroma v uvodu citiralo ustavno
               odločbo, ki govori, da je bistvo pravice do popravka v tem, da ima vsakdo pravico
               odzvati se na obvestilo, objavljeno v medijih, ki prikazuje netočna dejstva o njem in
               so z njim prizadete njegove pravice ali koristi. Pravica do popravka je primarno
               namenjena varstvu zasebnega interesa prizadetega posameznika, ki lahko v odgovoru na
               objavljeno obvestilo zatrjuje netočnost <gap n="..."/> <stage>/ znak za konec razprave/</stage> <gap n="…"/> svoje
               osebnostne pravice. V zakonu pa zapišemo, da se bo popravek objavil le, če je to v
               interesu javnosti; najbrž je pa razlika interes javnosti ali pa pravica posameznika.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za gospoda Tanka in gospoda Zorna je čas potekel. Mag. Majda Potrata, želite besedo?
               Besedo ima mag. Majda Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Poslušala sem zelo natančno razprave pa tudi stališča poslanskih skupin in moram
               reči, da imajo po mojem nekateri kar precejšnje metodološke težave, pa bom na
               nekatere opozorila.</p>
               <p>Prvo vidim v tem, da si v svojih stališčih precej nasprotujejo, ko trdijo, da bi bilo
               treba zakon o medijih sprejeti na začetku mandata. In eden od argumentov, zakaj bi
               naj tega zavrnili, je ravno ta, ker smo pač v situaciji, ko teče tretje leto mandata
               – ga ne bi bilo treba sprejeti. Ampak po mojem ga je, ker je termin uskladitve z
               evropsko direktivo tisti, ki kaže na to, da je skrajni čas, da tako rečem, da ta
               zakon sprejmemo. Dosti bolj zanimiva je naslednja metodološka napaka, na katero
               mislim opozoriti. Primerjava slovenskega zakona z madžarskim zakonom je za mene
               presenetljiva v toliko, da prihaja iz desne politične opcije, zaradi tega, ker je pač
               desna, <q>"naša"</q> politična opcija; iz skupine EPP evropski poslanci so zakon madžarski
               šteli za vzorni zakon, potem bi jaz pričakovala, da bodo oni prvi, ki bodo medijski
               zakon podprli. To velja tudi za Društvo novinarjev in publicistov, ki je v svojem
               nastopu na javni predstavitvi mnenj celo zagrozilo z obvestilom evropske javnosti in
               ne vem s čim vse je še grozilo, če bo zakon sprejet.</p>
               <p>Sedaj pa tisto, kar se mi zdi pri javni predstavitvi mnenj pa vseeno vredno
               poudariti. Napravljen je tudi zapis javne predstavitve mnenj. In tam boste videli, da
               je bilo 30 razpravljavcev, in med 30 razpravljavci jih je bilo 16 takšnih, ki so vsi
               prihajali iz Radia 1. Jaz bi potemtakem vseh teh 16 štela za en nastop in potem bi
               bila predstava o tem, kakšne so bile pripombe, kolikšna je bila stopnja
               nezadovoljstva s čim, čisto drugačna. Vseh 16 predstavnikov Radia 1 pa je v glavnem
               se ukvarjalo samo z eno stvarjo, to je s členom 123, o katerem smo tudi povedali, da
               ima marsikdo morebiti o njem pomisleke.</p>
               <p>Tisto, kar bi pa bilo vredno še omeniti – pa mislim, da bo čas za razpravo še ostal
               in bo razdeljen –, je pa metodološka zadrega pri razlagi termina pluralizacija
               medijev.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Besedo ima predstavnik Vlade, državni sekretar gospod Jožef Školč.</p>
               <p>Izvolite.</p>
            </sp>
            <sp who="SDZ5:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Spoštovane poslanke, spoštovani poslanci!</p>
               <p>Pred Ministrstvom za kulturo in pred Vlado je precej zapletena naloga. Vse te
               pripombe, ki smo jih tu poslušali, bi poskušali tako, kot je rekel minister Žekš, na
               nek način prevesti v popravke zakona za naslednjo obravnavo. Zato vas tudi prosim, če
               je mogoče, da ta tekst s to mislijo tudi podprete.</p>
               <p>Z mojega vidika so povsem razumljive vse te različne dileme in pripombe, ki se jih je
               danes, ne prvič, tukaj slišalo. Tisto, kar velja reči, je, da vse pripombe ne gredo v
               isto smer in zato tudi ta obljuba popravkov ne more zadeti pozitivno vseh morebitnih
               pričakovanj, kar upam, da je vsem tudi in v celoti jasno.</p>
               <p>Naslednja stvar je, ali je mogoče doseči kakšen dogovor in konsenz; jaz se te besede
               v tako pregretem prostoru in v tako pregreti družbi na nek način bojim in zato tudi
               izogibam. Vprašanje je, ali je mogoče dobiti sprejemljiv kompromis, da se zakon
               zgradi v tistem delu, kjer so stvari nujne, in spremeni tam, kjer je prostost
               Državnega zbora in Vlade, da to sprejme mimo direktive, ki narekuje del rešitev. To
               bi bilo tako rekoč vse, kar lahko povem ob zaključku današnje diskusije, ki je bila
               poučna. Pod črto velja povedati še nekaj – da se gospod minister Žekš te diskusije ni
               izogibal, ampak je, tako kot je običaj ob četrtkih, sedel po 10. uri, ko je šel od
               tukaj, na redni seji Vlade. Za tiste, ki jih razveseljujejo njegove številne
               zadolžitve, bi rad povedal, da je on enkrat minister in dvakrat vodja službe, da smo
               zelo natančni. In za tiste, ki jih vse to zelo skrbi, bi tudi rad povedal, da se bo
               vodenja ene službe zelo hitro v dogovoru s predsednikom Vlade in z ustreznimi
               rešitvami znebil, tako da se bo lahko tudi v večji meri posvetil vašim pričakovanjem
               v zvezi s tem zakonom.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Školč.</p>
               <p>Vsi prijavljeni razpravljavci, ki ste to želeli, ste dobili besedo. Ker pa čas za
               razpravo še ni potekel, sprašujem, ali na podlagi 71. člena Poslovnika želi še kdo
               razpravljati? Vidim interes, prosim, da se prijavite. Gospa Majda Potrata, pet minut.
               Izvolite.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala gospod podpredsednik.</p>
               <p>Napovedala sem že, da bi rada opozorila na oženje pomena pluralizacije medijev.
               Kadarkoli smo v Državnem zboru razpravljali o pluralnosti medijske krajine, se je
               običajno vse zaustavilo samo pri informativnem programu, da tako rečem, ali pri
               informativnih vsebinah. Da pa je pluralnost medijskega prostora zvezana z različnimi
               vrstami prenosnikov medijskih vsebin in z različnimi zvrstmi medijskega poročanja, je
               pa dejstvo. Mislim, da je bilo, kadarkoli smo, vsaj kadar sem sama razpravljala o
               medijskem prostoru in o pluralizaciji, v mojih mislih vedno nujnost za zagotavljanje
               ravno tega tipa pluralnosti. Tu se mi zdi, da gre zakon v tej smeri, da predvideva
               tudi sprotno spremljanje pluralizacije medijev, ne na škodo vseh tistih nalog, ki jih
               imajo mediji po ustavi zato, da zagotavljajo javni interes in pravico do
               obveščenosti. Te vrste so pa mediji odgovorni tudi za druge medijske vsebine. In
               najhuje, kar se nam je zgodilo v zadnjih letih in kar je po mojem tudi pokazalo
               posledice na kakovosti novinarskega dela, je zahteva po uravnoteženosti, ki se
               najpogosteje potem zreducira na pro et contra. Zdi se mi v takem načinu razmišljanja
               pač iluzorno, da bomo kdaj lahko postali družba dialoga. Ker v pro et contra je samo
               izključujočost poudarjena, ne pa dialog in iskanje konsenza. Tu se mi zdi tudi, da je
               težava zakona o medijih ravno v tem, da tudi ko danes poslušamo razpravo, cela vrsta
               pogojuje, <q>"če bo tole, kar mislim, jaz, sprejeto bom zakon podprl, če to ne bo
               sprejeto bom zakonu odrekel podporo"</q>. Mene so pa v politiki izkušeni ljudje učili, da
               je treba gledati na zakon kot celoto in videti, ali je tistega, kar je dobrega v
               zakonu, bistveno več, in ali je tisto, kar je moteče, res tako zelo moteče, da
               upravičuje odrekanje podpori zakona. Zato sem nekoliko skeptična ali pa si
               predstavljam težavnost naloge, ki je pred pripravljavci amandmajev za drugo obravnavo
               na seji matičnega delovnega telesa, da bodo imeli srečno roko pri iskanju kompromisa
               pri tako zelo različnih pogledih na isto stvar.</p>
               <p>Meni se, ob koncu bom to še rekla, zastavlja resda v prvi vrsti vprašanje, kako ima
               zainteresirana javnost, kako imajo ustvarjalci medijev svoje stališče oblikovano ob
               tem zakonu. In v tem tudi vidim eno skupino v okviru enega združenja; nekoč je neko
               protipeticijo podpisalo 21 podpisnikov, kako ti zahtevajo zavrnitev zakona, medtem ko
               pa druga skupina, drugo poklicno združenje pa vendarle vidi v zakonu tudi dobre
               rešitve in poziva k nekaterim spremembam, s katerimi bi potem zakon po njihovem tudi
               izboljšali. Tu, se mi zdi, je treba prisluhniti zlasti apelu, ki so ga aktivi
               novinarjev medijskih hiš posredovali na Vlado in o katerem sem že govorila. Zdi se
               mi, da je precej tega, kar je v tem apelu zapisano, mogoče najti tudi v predlogu
               zakona, za vse drugo pa upam, da je še tudi dovolj volje, da se bo to uresničilo.
               Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Zaključujem razpravo o predlogu sklepa, da je predlog zakona primeren za nadaljnjo
               obravnavo. Bomo v skladu z časovnim potekom seje zbora odločali v petek, 15. julija
               2011 v okviru glasovanj. S tem prekinjam to točko dnevnega reda.</p>
               <p>Prehajamo na <title>22. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  ODVZEMU PREMOŽENJA NEZAKONITEGA IZVORA V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina 38 poslank in poslancev s
               prvopodpisanim gospodom Francom Jurijem. V zvezi s tem predlogom zakona je skupina 37
               poslank in poslancev s prvopodpisanim Francom Jurijem zahtevala, da Državni zbor
               opravi splošno razpravo. Prehajamo torej na splošno razpravo in dajem besedo gospodu
               Francu Juriju za obrazložitev predloga zakona. Izvolite.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod podpredsednik. Spoštovani državni sekretar, kolegice in
               kolegi!</p>
               <p>Celo leto smo čakali na predlog zakona, ki ga imamo danes na delovno mizi. Kot veste
               – če obstaja ena šibka točka te obravnave, je, da prihaja malce pozno. Ampak, kot
               pravimo, bolje pozno kot nikdar. Pred enim letom smo že nekateri poslanci oblikovali
               prvi osnutek, prvi predlog, in ga vložili, nato pa so sledila usklajevanja, ki so
               bila dolga, ampak tudi kvalitetna. Zato imamo danes pred seboj zakon, ki je vreden,
               upam, podpore vseh poslank in poslancev tega parlamenta, kajti je namenjen predvsem
               preprečevanju širitve in razvoja organiziranega kriminala v delu, kjer organizirani
               kriminal najde sredstva in možnosti, da reproducira svojo varnost – to je premoženje.
               Iz številnih evropskih praks vemo, da zatiranje organiziranega kriminala in
               preprečevanje delovanja organiziranega kriminala temelji in je najbolj učinkovito
               takrat, ko temu organiziranemu kriminalu odvzameš materialne možnosti, materialno
               infrastrukturo za nadaljevanje svojih dejanj in za zaščito svojih interesov. Temu je
               namenjen tudi zakon o odvzemu premoženja nezakonitega izvora, ki ga na podoben način
               poznajo tudi v nekaterih drugih evropskih državah, tudi sosednjih, kjer se že leta
               bije boj proti mafijam in je prav ta ukrep, ki ni vezan na zakonski pregon, ampak
               nastaja samostojno na podlagi finančne preiskave, prav ta ukrep se je izkazal kot
               najbolj učinkovito sredstvo.</p>
               <p>Ključni namen tega zakona je, da se premoženje tistih, ki so podvrženi kazenskemu
               pregonu – ampak ta kazenski pregon je samo priložnost, da se začne tudi finančna
               preiskava o njihovem domnevno nezakonitem premoženju –, se ta finančna preiskava
               nadaljuje ločeno, samostojno in lahko privede do končne ugotovitve o nezakonitem
               premoženju, kar pomeni tudi dokončni odvzem tega premoženja. Vmes pa se to
               premoženje, ljudsko rečeno, lahko zamrzne. V bistvu se začasno odvzame, dokler ne
               pride do dokazov, ki razbremenijo tistega, ki ni mogel na podlagi podatkov iz Dursa,
               torej iz Davčne uprave dokazati, da je premoženje, ki presega napovedi in to, kar
               Durs ugotavlja, da lahko ima, da ni zakonitega izvora. Zakon je naletel, kot veste,
               na podporo stroke, javnosti, in verjamemo, da bo doživel soglasno podporo parlamenta,
               kajti ni zakon, ki je vezan na eno stranko. Je zakon, ki želi ključno prispevati k
               boju proti organiziranemu kriminalu, tudi in zlasti gospodarskemu kriminalu. In ga je
               treba razumeti tudi v sklopu, v kontekstu vseh zakonov, ki v tej smeri sedaj
               nastajajo. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Vlade bo uvodno obrazložil državni sekretar v Ministrstvu za pravosodje,
               gospod Boštjan Škrlec.</p>
            </sp>
            <sp who="SDZ5:ŠkrlecBoštjan">

               <speaker>BOŠTJAN ŠKRLEC:</speaker>

               <p>Hvala lepa, gospod podpredsednik. Spoštovane poslanke in poslanci, lepo
               pozdravljeni!</p>
               <p>Temeljni namen in cilj predloga zakona je preprečevanje pridobivanja in uporabe
               premoženja nezakonitega izvora. Tako premoženje je treba odvzeti osebam, ki z njim
               razpolagajo, seveda ob zagotovljenem varstvu njihovih pravic in pravic tistih oseb,
               ki so jih na takem premoženju pridobile zakonito in dobroverno. Predlagana ureditev
               ima namen zagotoviti odvzem premoženja nezakonitega izvora v posebnem postopku, ki
               ima v kazenskem postopku le izhodišče z vidika suma nezakonitega izvora premoženja
               ter suma storitve enega izmed kataloško definiranih kaznivih dejanj. Vsebinska
               podlaga za postopek odvzema premoženja se zagotavlja v finančni preiskavi, ki je
               urejena v tem predlogu zakona. O začasnem zavarovanju odvzema v prvi fazi odloča
               kazensko sodišče, pristojno za postopek proti osumljencu storitve kataloškega
               kaznivega dejanja, v nadaljevanju pa pravdno sodišče, ki je pristojno tudi za
               odločitev o dokončnem odvzemu. Pri tem je določeno načelo obrnjenega dokaznega
               bremena, kar pomeni, da zakonitost izvora tega premoženja, ki presega tisto vrednost,
               ki je zakonito izkazana, leži na tistemu, ki je lastnik oziroma ki tako premoženje
               uživa.</p>
               <p>Vlada Republike Slovenije podpira utemeljen in legitimen cilj, ki se zasleduje s
               predlogom tega zakona, to je, da nihče ne more obdržati premoženja, ki ga je pridobil
               na nezakonit način oziroma z nezakonito dejavnostjo. Ob vzpostavljenem sumu storitve
               kaznivega dejanja, in to enega izmed hujših kaznivih dejanj, ki so določena
               kataloško, je namreč sprožen sistem preverjanja izvora takšnega premoženja. Postopek
               odvzema premoženja nezakonitega izvora po tem zakonu tako ni kazenski ali kaznovalni
               postopek, temveč gre za civilnopravno posledico dejstva, da je storilec ali drug
               upravičenec pridobil premoženje z nezakonitim dejanjem. Ob tem Vlada Republike
               Slovenije ocenjuje, da so poslanci s tem nadomeščenim besedilom predloga zakona
               upoštevali tudi nekatere pomisleke iz poprejšnje strokovne razprave o neustreznosti
               in nejasnosti prej predlaganega besedila.</p>
               <p>Nadalje kot izredno pozitivno ocenjujemo tudi dejstvo, da predlog zakona ne uvaja
               novih državnih organov, temveč pristojnosti in naloge po tem zakonu nalaga državnim
               organom, ki že delujejo, in v okviru njihovih obstoječih področij delovanja. S tem je
               zagotovljeno ustrezno spoštovanje načela ekonomičnosti in smotrnosti porabe javnih
               sredstev.</p>
               <p>V pravni stroki tudi v zvezi s tem besedilom predloga še obstajajo določeni
               pomisleki, predvsem v zvezi s sorazmernostjo predvidenih ukrepov ter dejstvom, da za
               odvzem nezakonito pridobljenega premoženja ni potrebna pravnomočna obsodba za kaznivo
               dejanje.</p>
               <p>Glede na to, da gre za popolnoma nove institute v slovenskem pravnem redu, je široka
               strokovna razprava še posebej dobrodošla, saj omogoča razmislek in v posledici lahko
               tudi izboljšave besedila.</p>
               <p>Vlada Republike Slovenije predlog zakona podpira in meni, da je primeren za nadaljnjo
               obravnavo. V nadaljnjem zakonodajnem postopku pa bo treba ustrezno preučiti vsa
               opozorila pravne stroke in po potrebi z ustreznimi amandmaji besedilo izpopolniti.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanke skupine Slovenske demokratske stranke bo predstavil dr. Vinko
               Gorenak. Izvolite.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Ko sem poslušal oba predgovornika, tako gospoda Jurija kot gospoda državnega
               sekretarja, in sem primerjal njune nastope 4. 3. 2010 pa tiste nastope ob zakonu, ki
               ga je vložila Cveta Zalokar Oražem, si ne morem drugače tolmačiti spremembe njunih
               stališč kot tako, da sta bila na Brezjah pa sta molila, ali pa da sta bila mogoče kje
               tam dol v Bosni v tistem znanem kraju, kjer tudi Marijo srečaš in potem čisto drugače
               misliš o življenju.</p>
               <p>Poglejte, zakon o odvzemu premoženja nezakonitega izvora. Naj v štartu povem, da bomo
               mi zakon podprli kot zakon, ki je primeren za nadaljnjo obravnavo. Pa vendarle, dajmo
               se malo spomniti – 4. 11. 2010 je koalicija, takrat je bila še ta resna, ne tista z
               rezervno sestavo, vložila zakon o odvzemu premoženja nezakonitega izvora. Takrat smo
               rekli, da je to redni postopek. Da bi, recimo, povabili SDS k podpisu, se ni zgodilo.
               Ni se pa zgodilo – mi smo tisti zakon tudi podprli – seveda se ni zgodilo zakaj?
               Zaradi jasnih namer podpisnikov, ki so imeli en sam jasen cilj, ta pa je
               javnomnenjski učinki. Saj zakon ni važen, vsebina ni važna, vse drugo ni bilo važno,
               ampak javnomnenjski učinki, ker je to lepo tako govoriti.</p>
               <p>Naj vas spomnim, da smo opravili za tisti zakon, ki smo ga mi tudi podprli, javno
               predstavitev mnenj. Deležen je bil velike medijske pozornosti, vse od vložitve pa tam
               do januarja letos. Pisalo se je, kako bo koalicija naredila zdaj red, medijski so
               poročali elektronski, kako bo zdaj vzpostavljen red, skratka, vse premoženje tajkunom
               bo pobrano. Številni strokovnjaki so pa vpili, da seveda gre za posege v zasebno
               lastnino, da je to protiustavno in ne vem, kaj še vse. No, potem pa je prišel
               minister kot član takrat še resne koalicije, pa je ta zakon zmasakriral, sesul ga je,
               iz njega je naredil neprepoznavno gmoto. Tako ga je napadel. Državni sekretar mu je
               asistiral. Ampak dobro, minili so trije meseci, javnomnenjski učinki so bili
               doseženi. Ampak ker javnomnenjski učinki morajo trajati, zlasti pa v času, ki
               prihaja, ta je tudi zelo pomemben, 29. 6. 2011 dobimo na mizo, <q>"umikamo zakon o
               odvzemu premoženja nezakonitega izvora iz oktobra 2010"</q>. Umikamo. Zakaj pa umikamo?
               To je bil vendar zakon, ki je bil dober. To je bil vendar zakon, ki so mu mediji
               namenili hektolitre črnila in ne vem koliko časa v elektronskih medijih. Ne, zdaj ga
               pa koalicija umakne. Ga umakne. Ampak to je že potem tista manjšinska koalicija z
               rezervno sestavo.</p>
               <p>Ampak poglejmo naprej. Isti dan seveda dobimo na mizo nov zakon, to je zakon o
               odvzemu premoženja nezakonitega izvora. To je tisti zakon, ki smo ga tri dni nazaj
               umaknili, pa so ga zdaj spet dali. In spet smo bili deležni stampeda in gospoda
               Jurija sem videl v vseh medijih. V vseh medijih, ker je pač prvopodpisani. Bistvo je
               epepe. Spet imamo medijske učinke. Zato je zame temeljno vprašanje, ki danes obstaja.
               Gospe in gospodje, jaz sem v štartu rekel, <q>"mi bomo ta zakon podprli"</q> – ampak nastane
               eno temeljno vprašanje: ali iščete predvolilne učinke s tem zakonom, pa ga boste spet
               potem v en predal dali, pa enkrat tik pred slovesom iz tega parlamenta napisali,
               <q>"umikamo zakon"</q>, ali pa bo umrl ta zakon sam od sebe, ko bo parlament prenehal
               delati, ali pa mislite resno? Ja, zdaj vidim, da gospod Juri mi kima. Prav, mislite
               resno, zato tudi mi sodelujemo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Gorenak, vas lahko prosim, da počasi preidete na predstavitev stališč
               poslanske skupine. Do zdaj enega stavka v tej smeri niste povedal. Prosim. Hvala
               lepa.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Prav, saj mogoče mi boste tudi izklopili mikrofon, vem, da boli, saj bo že šlo. Pa
               čas mi dajte, prosim, nazaj.</p>
               <p>Torej, mi bomo sodelovali pri pripravi tega zakona, pri nadaljnjih postopkih,
               vendarle moramo iti nazaj v zgodovino. Namreč, še nekoliko nazaj – 4. 3. 2010, takrat
               smo obravnavali Konvencijo Sveta Evrope o pranju denarja, odkrivanju, zasegu in
               zaplembi premoženjske koristi, pridobljene s kaznivim dejanjem. Gospod predsedujoči,
               to se veže na zakon, ki je pred nami, zato omenjam. Takrat koalicija pride z izjavo;
               Slovenija je bila, mislim da edina evropska država, povsem edina evropska država, ki
               je rekla tako: <q>"Skladno s točko a) četrtega odstavka 53. člena konvencije, Republika
               Slovenija izjavila, da si pridržuje pravico, da četrtega odstavka 3. člena konvencije
               ne bo uporabljala."</q> Ampak zdaj, to je paragraf, pojdimo na vsebino. Torej, mi pa
               govorimo zdaj prav o tem. Namreč, ta paragraf govori točno o tem, da Slovenija ne bo
               šla v zasege premoženja na tak način, odvzemanje premoženja na tak način, kjer ima to
               urejeno posebej, in sicer tako, da ko si obsojen, ti pa vzamejo, če ti kaj dokažejo,
               dokažejo ti pa itak nič. V SDS smo takrat vložili amandma in smo rekli: <q>"Izjava iz 5.
               točke 4. člena tega zakona preneha veljati 5. marca 2011."</q> Kaj smo hoteli doseči? Mi
               smo hoteli doseči to, da bi v tistem času uredili pravni red tako, da bi Slovenija
               lahko uporabljala to konvencijo in tudi ta člen te konvencije, ki se veže na to.
               Torej, želeli smo prilagoditev našega pravnega reda, tako da bi ta pridržek lahko
               umaknili. Naš amandma je bil zavrnjen; tudi razdelili ga niste poslancem, gospe in
               gospodje iz koalicije, in ga nismo dobili na mizo, ni bil razdeljen. Danes ta zadržek
               torej velja. Republika Slovenija ne uporablja četrtega odstavka 3. člena te
               konvencije. Ta pa govori ravno o tem. Gospe in gospodje, se vam ne zdi, da je zakon,
               ki je pred nami, ki ga danes obravnavamo, v nasprotju z 8. členom Ustave? Treba je
               zdaj to popraviti. 8. člen Ustave pravi, da zakoni morajo biti v skladu z Ustavo in
               mednarodnimi pogodbami, kar ta konvencija je. Se pravi, če bomo ta zakon pripeljali
               do konca, je treba tudi ta pridržek umakniti, sicer nam zakon ne bo veljal glede na
               Ustavo in ga nam lahko sesujejo – Ustavno sodišče. Ni resnih namenov, ni še resnih
               namenov. Dobro. Mi pristopamo resno in bomo tudi resno nadaljevali z nadaljnjimi
               obravnavami, v tej fazi pa zakon podprli. V amandmajski obliki, to vam pa vnaprej
               povem in najavljam, pa bomo skušali narediti bolj operativnega, o čemer bom govoril v
               nadaljevanju, in takšnega, ki bo bolj učinkovit, bom povedal, kje in na katerih
               področjih. In pričakujemo podporo našim amandmajem, če imate resen namen; če ni
               resen, potem bog pomagaj, ne morem na to vplivati. Od naše podpore amandmajem, ki jih
               bomo vložili in pripravili, so odvisna nadaljnja glasovanja. Ker če je zakon
               propagandnih učinkov, pri čemer je brez zveze se z njim truditi, potem se raje
               ukvarjajmo s kakšnim drugim zakonom. Če pa ima resne namene in bo tudi konvencija
               poštimana, da bi bila stvar v okviru ustave, potem lahko gremo naprej in bomo tako
               tudi glasovali.</p>
               <p>Konkretne pripombe. Poglejte, konkretne pripombe so naslednje. Člen 3 govori o 50
               tisoč evrih. Prav. Ampak je možno tudi o manj govoriti. Veste, 50 tisoč evrov je
               grozovito velik denar, ker nekako da potem slutiti, da tisto, kar je pa pod 50 tisoč
               evrov, pa lahko kradeš še naprej oziroma, če je večkrat pa tako, veste, ampak o tem
               se da pogovarjati. Menimo, da je to dobro še znižati, ta znesek, da se zajame večji
               krog teh ljudi.</p>
               <p>Poglejte, 4. člen, točka 10, alineja 12. Tam govori o kaznivih dejanjih gospodarstva,
               tri leta ali več zapora. Kako je ta naša zakonodaja naštimana, tudi vemo, in bi
               kazalo mogoče razmisliti, da tudi na določena kazniva dejanja pod tremi leti
               posežemo. Zakaj pa ne?</p>
               <p>4. člen, točka 10, zadnja alineja. Menim, da je treba zajeti tudi kazniva dejanja, za
               katera je predpisano manj kot pet let zapora. Zdaj je pet let zapora meja in bi bilo
               dobro zajeti tudi tisto, kar je pod pet let. Do neke meje, se zavedam.</p>
               <p>Člen 5, odstavek 2. Opa, tukaj smo pa že malo hudi. Na več mestih, prvič pa na tem
               mestu predlog zakona zelo jasno govori o zadnjih petih letih. A mislite, da se pred
               letom 2005 ni nič kradlo? A dajte no! Samo oblastniki so bili drugi. Zato me pa moti.
               Torej ta zakon je nastavljen na zadnjih pet let. Pa saj iščete koga konkretnega v
               zadnjih petih letih? Ne, dajmo, če imamo resen namen, reči: od začetka lastninjenja.
               To pa, da se je lastninilo pod levimi vladami dlje časa, je to pač bog pomagaj. Če
               imamo resen namen, zajemimo vse lopove in ne samo tiste po letu 2005. To pa pazite,
               prosim. To bo pa naš pogoj.</p>
               <p>Člen 7, točka 3. Tukaj ni nič posebnega. Govori samo o tem, da je za to Okrožno
               sodišče v Ljubljani, pa specializirani oddelki; če tako vztrajate, O. K., če se
               sodišče strinja, O. K., bojim se pa, da bodo zasuti z delom, bi kazalo še koga v
               Sloveniji zadolžiti, mogoče kakšno mariborsko, celjsko, koprsko sodišče, ne vem. Ne
               vztrajamo pa na tem, če mislite, da je tako prav. Res pa je, pazite, Vrhovno sodišče
               molči, ste opazili? Vrhovno sodišče ob tem zakonu ni reklo še A ne B. Mislim, da bomo
               mi vsi skupaj previdni pri tem, kako bomo ravnali naprej s to zadevo. Tožilstvo je
               reklo tako tako, <q>"podpiramo vse oblike…"</q>, kar si sedaj lahko razlagate, kakor hočete,
               ampak bo le treba dobiti tudi tam še kakšno podporo.</p>
               <p>Člen 8, točka 2. Opozarjam samo na to, da ni sankcije za razkritje podatkov. Ker
               sedaj ti pristojni organi bodo zbirali takšne in drugačne, finančne, davčne, ne vem
               katere podatke, pa piše v zakonu samo to, da ne smejo razkriti te zadeve eventualnim
               osumljencem. Tako da tukaj bi kazalo videti, ali je to pokrito v kakšnem drugem
               zakonu ali ni, in če ni pokrito, bi kazalo pokriti tukaj sankcijo, in to močno, ker
               nič vam ne pomaga, če pristojni organi dajo na razpolago tožilstvu podatke, hkrati pa
               osumljencu. Razmislite, če je ali ni.</p>
               <p>Člen 10, točka 2. Ponovno poudarjam – celotno obdobje, od začetka lastninjenja
               naprej, in ne zadnjih pet let. Ker mi zelo smrdi teh zadnjih pet let. Še je treba
               zajeti. Člen 10, točka 3. Enako. Celotno obdobje od začetka lastninjenja naprej.</p>
               <p>Člen 13. Ni noben pogoj z naše strani, ampak bi bil na stališču, da tožilec mora
               usmerjati druge organe, ne da jih lahko usmerja. Mislim, da bi bilo boljše. Nič
               posebnega, mila pripomba.</p>
               <p>Člen 15. Ni jasno, zakaj se dokazi ne morejo uporabiti še v predkazenskem postopku.
               Ne pogojujemo, samo smešno pa je, da če ima tožilec na tej strani mize, ko vodi ta
               postopek odvzema premoženja, jasne dokaze, pa jih ne sme uporabiti na tem koncu mize,
               ko pa kazenski postopek vodi v isti zadevi. Ne vem, če je to najbolj operativno.
               Mislim, da ne.</p>
               <p>Člen 16. Ne vidimo razlogov, zakaj bi bili podatki, pridobljeni v finančni preiskavi,
               tajni. Ne vem, zakaj bi morali biti tajni. To izgleda tako, da karkoli se bo peljalo
               v teh finančnih preiskavah, ne bo noben novinar nič izvedel, tako kot za NPU ne more
               nič izvedeti, ker gospod Šoltes pravi, da je tajno.</p>
               <p>Člen 17, odstavek 1. Precej preohlapno določilo je po mojem to, pravi pa tako, da
               morajo organi postopati posebej hitro. Za slovenska sodišča je posebej hitro tudi 10
               let. Treba je malo videti.</p>
               <p>Člen 17, odstavek 2, člen 18 odstavek 1. Ne vem, 18 mesecev, to je dokaj ambiciozno
               zastavljeno, pa tudi prav je, da je nek limit postavljen za dokončanje teh preiskav.
               Mi sicer soglašamo z 18 meseci, da ne bo nesporazuma. Ampak hkrati je treba reči
               nekaj: da se bojim, glede na to, da ni nobenih sankcij, saj tožilca ne morete
               sankcionirati, sodnika ne morete sankcionirati, in če pač ne bodo končali, pač nič ne
               bo; treba je še razmisliti in dodelati ta člen, po mojem mnenju.</p>
               <p>Člen 29, odstavek 2. Razmisliti kaže o roku za sodišča, sodišča ne bodo imela tu
               osrednje vloge. Osrednjo vlogo bo imel tožilec. Menim, da je treba tudi s 3 možno
               dati na 2, ni pa naš pogoj, recimo, ali kaj takšnega.</p>
               <p>Člen 36, odstavek 2. No, sedaj vas moram pa nekaj spomniti, ker sem pri koncu. Ko smo
               imeli v tem prostoru Državnega zbora interpelacijo zoper gospoda Lukšiča, prof. dr.
               Lukšiča, je tam gori rekel, da mi še pisati ne znamo, da smo polpismeni. Jaz pa ne
               bom tak do vas, pripravljavcev zakona, ampak bom zelo vljuden, pa bom rekel,
               <q>"poglejte 36. člen, so notri tiskovne napake, ampak to se da odpraviti, ni težav;
               "</q>da<q>" se zamenja s "</q>s<q>", potem 40. člen: "</q>ki, ki, ki<q>" bi moralo biti "</q>ali, ali, ali".
               Ampak to bomo odpravili, ker to je pa res najmanjši problem. Ne želim biti žaljiv.
               Moram vas spomniti, da dr. Lukšič je pa rekel, da smo mi polpismeni, ker smo dve
               vejici pozabili napisati.</p>
               <p>Člen 46, odstavek 3 govori o obveznosti Republike Slovenije, da premoženje vrne v
               primeru, da se dokaže, da je bilo to premoženje pridobljeno na legalen način. Ti roki
               niso, po mojem, najbolj pametno postavljeni. Mislim, da je treba te roke premisliti.
               Država mora v 15 dneh reagirati in vrniti ali izplačati denar in vse ostalo. Ta
               gospod osumljeni ima pa tri mesece časa, kar je napisano pa v 47. členu. Mislim, da
               bi tudi država lahko v mesecu dni, in gospod osumljeni, recimo, imel samo mesec dni
               časa, da zahteva premoženje nazaj. Skratka, te roke je treba še malo pogledati.</p>
               <p>57. člen, oba odstavka. Pogojna, to pa moram reči. Od začetka lastninjenja, ne
               zadnjih pet let! Tu pa res moramo iti v to.</p>
               <p>Sem pri koncu. Kljub neki skepsi, ki temelji na trikih dosedanjih podpisnikov – ko
               zakon vložijo se slikajo, mahajo ljudstvu, potem ga pa umaknejo, pa nič ni, pa dajo
               novega in se spet slikajo – kljub tej skepsi mi pristopamo resno k obravnavi zakona
               in ga bomo podpirali, zlasti, to pa moram vnaprej povedati, tisto obdobje je pa
               jasno: od začetka lastninjenja naprej. Tisto je pa prelomna točka našega odnosa do
               tega zakona.</p>
               <p>Težko je biti dobronamerno verujoč v podpisnike tega zakona, če pa so tako menjana
               stališča. Če državni sekretar še pred pol leta govori o tem, da pač je lastnina,
               lastnina, lastnina vele zadeva, ki ni dotakljiva, samo kazenski postopek, ki je
               končan pravnomočno<gap n="…"/> Kdaj to je, nikoli, to vemo ali pa še skoraj nič, takrat lahko
               potem neko premoženje vzamemo. Od tega konteksta je ta zakon na pravi poti. Je ta
               zakon na pravi poti.</p>
               <p>Ampak še ena težava bo, to pa tudi moram reči. Že danes lahko berete v Delu, bomo kar
               kmalu srečali vrsto strokovnjakov, ki se bodo imenovali ustavni pravniki, ki se bodo
               imenovali mednarodni pravniki gospodarskega<gap n="…"/> Ne vem, kaj vse se bo imenovalo. Tako
               bodo metali polena pod noge, da bo kar veselje. Vnaprej bodo rekli, da je to
               nezakonito, da je to neustavno, pa se ustavno sliši, mogoče samo od zunaj, bomo
               videli. Še to nam bodo dopovedovali. Kričali bodo kot ne vem kaj. Tako kot minister
               spomladi. Saj je on spomladi bil tudi na oni strani, zdaj je prestopil na to
               stran.</p>
               <p>Ampak, kar se tiče pravnikov, pa bi bilo treba, da spoštujemo vsi skupaj na tej točki
               v glavnem tistega, ki pa vendarle nekako z vidika slovenskih pravnikov veliko pomeni
               tudi v Evropi. To je dr. Boštjan M. Zupančič, ki je na nekem srečanju, mislim, da
               gospodu Bavconu, zelo jasno povedal, da sodi v neke druge čase, ki je zagovarjal
               pravico do zasebne lastnine pa ne vem kaj vse. Velika večina pravnikov bo na tej
               točki zagovarjala to pravico do lastnine in tako dalje, pa domnevo nedolžnosti, to pa
               sploh pomembno bo postalo zdaj. Ampak, če imate resen namen, se bo treba sklicevati
               na tisto, na kar se sklicuje tudi dr. Zupančič, ki pravi, da lastnina pravzaprav ima
               še neko drugo funkcijo in govori o socialni funkciji lastnine. To bo treba po mojem
               zelo paziti.</p>
               <p>Jaz bom rekel tako. Če je resen namen, bi iz tega zakona lahko nastal, po mojem, za
               državo Slovenijo v času ki prihaja, eden boljših zakonov. Tudi ta precej neslaven
               mandat te vlade in te koalicije bi lahko zaključili z nekim obližem na vseh ranah, če
               bi ta zakon spravili skozi. Mi bomo pri tem resno sodelovali in računamo, da bodo
               tudi naši amandmaji upoštevani, zlasti pa, poudarjam še enkrat za zaključek, tisti,
               ki govori o tem, da govorimo o uporabi tega zakona za vse primere nezakonito
               pridobljenega premoženja, tam od začetka lastninjenja naprej, 1990,1991 leta, in ne
               zadnjih 5 let, ker to pa potem smešno izgleda. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo.</p>
               <p>Jaz bi se najprej želel zahvaliti kolegu iz Slovenske demokratske stranke za podporo
               temu zakonu in za ves prispevek, ki ga bodo vložili v to, da se izboljša ta zakon.
               Jaz sem zelo podrobno, natančno prisluhnil nekaterim pomislekom – nekateri so
               verjetno utemeljeni, nekateri potrebujejo še dodatna pojasnila –, tako da me veseli,
               da začnemo danes to razpravo in to obravnavo v nekem pozitivnem vzdušju; ne gre samo
               za medijski učinek. O medijskem zakonu smo danes zelo dolgo razpravljali že. Gre za
               to, da končamo tudi ta mandat dejansko z enim koristnim zakonom, ki bo pomagal
               Sloveniji v spopadu z organiziranim kriminalom. In ta organiziran kriminal je velik
               problem. Slovenija je raj za mafijo. To je nedavno povedal mafijski skesanec, eden od
               botrov italijanske mafije, in to mnenje je posredoval znameniti pisatelj in novinar
               Saviano. V Sloveniji se mafija dobiva zlahka, ker tukaj zakonodaja očitno jim
               dovoljuje potepanje in tudi razpolaganje z našo državo, z našim prostorom za to, da
               opravljajo svoje posle. Ni bilo pravzaprav prave zakonodajne infrastrukture, ki bi to
               preprečila. Vsaj po mnenju nekaterih analitikov Slovenija je ena od takih tolerantnih
               držav. Najbrž gre za pretiravanja, ampak tudi v pretiravanju je nekaj resnic, zato
               mislim, da ko se spopadamo s tem vprašanjem in skušamo najti prave odgovore, je prav,
               da se tega lotimo predvsem z realizmom. In realizem nam svetuje, da je treba biti
               zelo pozoren do teh pojavov.</p>
               <p>V Sloveniji je toleranca do kriminala, zlasti do gospodarskega in organiziranega
               resnično velika in najbrž se bomo s tem vsi strinjali. Organizirani kriminal in
               korupcija spodkopavata temelje pravne države, zaradi česar mora biti boj proti tem
               vrstam kriminala naša absolutna prioriteta. In to mislim tudi v preventivnem smislu
               besede; tudi če to še ni vidno, lahko kmalu, ker smo majhna država, lahko kmalu
               postanemo plen in prostor, kjer bodo tolpe obvladovale vse – gospodarstvo, politiko
               itd.</p>
               <p>Stvari v zadnjem času so še posebej jasne, vidne in tudi vnebovpijoče. V času
               gospodarske krize, ko moramo vsi skupaj zategovati pas, ko sta Vlada in Državni zbor
               prisiljena sprejemati nepopularne ukrepe, je nesprejemljivo, da bi tolerirali
               kriminal, namesto da bi svojo veljavo dobilo predvsem pošteno delo. Kriminal se ne
               sme izplačati nikoli in nikdar. To je ključno sporočilo predlagateljev zakona, za
               katerega želimo, da postane tudi skupno sporočilo Državnega zbora in vseh državnih
               institucij našim državljanom. Pri pisanju zakona, ki je danes na naših mizah, smo se
               zgledovali po uveljavljenih in uspešnih zgledih iz tujine. Ob tem je pri ureditvi
               tega področja ključnega pomena najti, poiskati ravnotežje med učinkovitostjo na eni
               strani in zaščito posameznika, subjekta oziroma njegovih ustavnih pravic na drugi
               strani.</p>
               <p>Glede na to, da se v Sloveniji malo postopkov v zadevah organiziranega kriminala
               dejansko konča z obsodilno sodbo in so sodni postopki pri nas nesorazmerno dolgi, kar
               bi lahko pomenilo, da bi za zaseg premoženja lahko potrebovali tudi desetletje, se
               nam zdi rešitev v smeri civilnega postopka odvzema z obrnjenim dokaznim bremenom
               najprimernejša in, kar je še najpomembnejše, najučinkovitejša.</p>
               <p>Odvzem premoženja ni kazenska sankcija in ga kot takega ne tretirajo niti mednarodni
               akti niti sodna praksa mednarodnih sodišč. Prav tako tudi ne druge države z uspešno
               uvedenimi sistemi odvzema premoženja, zaradi česar je postopek odvzema premoženja
               povsem samostojen postopek, ki se vodi po finančni preiskavi. Logika je enostavna: če
               ukradem vašo uro, ura s tem ne postane moja, nisem jo pridobil na zakoniti način, z
               zakonitim pridobitnim naslovom. Če mi jo organi vzamejo in vrnejo pravemu lastniku, s
               tem ne kršijo moje ustavno zaščitene pravice do lastnine. Enako, ker v postopku
               ugotavljamo zgolj lastništvo ure in ne ugotavljamo moje kazenske odgovornosti zaradi
               tega dejanja – ali sem kriv ali ne –, in lahko trdim celo, da je s sistemom nekaj
               hudo narobe. In prav zakon, ki ga obravnavamo danes, na sistematičen, jasen in lahko
               predvidim tudi učinkovitejši način ureja prav to, še kako problematično področje.</p>
               <p>Naj zaključim; na vprašanje, ali naj se tajkunom res tresejo hlače<gap n="…"/> Tega nisem jaz
               izjavil, ampak je bilo novinarsko vprašanje, na katero sem takrat odgovoril, <q>"upam,
               da ja"</q>. V Poslanski skupini Zares mislimo vendar, da ja. Če bo ta parlament v celoti
               ta zakon podprl in ga bo morebiti tudi izboljšal z racionalnimi amandmaji, mislim, da
               smo na pravi poti in da ne samo tajkunom, ampak vsem tistim, ki so pridobili
               premoženje na nezakonit način, se lahko tokrat, če ponovim že tretjič, tresejo
               hlače.</p>
               <p>Še en pomislek v zvezi z obdobjem, ki naj bi veljalo za nazaj in ki ga je
               problematiziral kolega Gorenak. O tem se lahko pogovarjamo. Sledili smo logiki in
               tudi nasvetom Ministrstva za pravosodje, ki trdi, da je to eno racionalno obdobje, ko
               je še možno ugotoviti za nazaj z dejanskimi dokazi, ali je bilo neko premoženje
               pridobljeno na zakonit način ali ne. Lahko podaljšamo to obdobje. Zelo težko se mi
               zdi, da bi šli nazaj za 20 let, kajti obstajajo določeni kriteriji, določene omejitve
               in tudi določeni racionalni okviri, znotraj katerih je možno nekaj dokazati. Dlje
               gremo s časom nazaj, težje bo nekaj dokazati. Tako da so bolj sveži primeri
               nezakonitega pridobivanja premoženja v bistvu lažje dokazljivi. Tako, kot je vsota 50
               tisoč evrov v bistvu tista meja, kjer je zagotovljena racionalnost postopka, če
               želimo tvegati. In država bo vsakič, ko se bo podala na pot finančne preiskave,
               sprejela tudi tveganje, da nima prav. In na koncu, če finančna preiskava ne bo
               dokazala nezakonitosti določenega premoženja, bo država tista, ki bo plačala vse
               stroške obravnave. Torej, če bi ti stroški znašali več kot 50 tisoč evrov, je
               vprašanje, ali se sploh splača iti v takšno preiskavo. Torej, tukaj je vrsta nekih
               racionalnih vidikov, ki jih bo treba še obdelati. Mi mislimo, da je v zakonu zajeto
               na optimalen način tisto, kar je učinkovito, kar daje temu zakonu in izvajanju tega
               zakona določeno učinkovitost in racionalnost. Vse drugo, seveda je lahko legitimno,
               ampak tu pa tam moramo paziti, da ne bomo zasliši v demagogijo, kajti tisto bi bilo
               res namenjeno samo medijskemu učinku, ne pa učinkovitosti zakona.</p>
               <p>Tako, da mi bomo ta zakon podprli, saj smo med predlagatelji in smo prepričani, da
               usklajevanje z Ministrstvom za pravosodje je bilo izjemno koristno, da imamo dober
               izdelek in da do konca bomo podprli, upoštevali in mogoče tudi predlagali tiste
               amandmaje, ki jih bomo smatrali za potrebne. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Gvido
               Kres.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Gospod sekretar s sodelavko, spoštovane
               kolegice in kolegi!</p>
               <p>Kjer je volja, tam je moč, bi lahko rekli. Zakaj sem malo ciničen na samem začetku
               našega stališča? Naj vas spomnim na sprejemanje Zakona o ratifikaciji Konvencije
               Sveta Evrope o pranju, odkrivanju, zasegu in zaplembi premoženjske koristi,
               pridobljene s kaznivim dejanjem, in o financiranju terorizma. 4. marca lanskega leta
               je Državni zbor ratificiral konvencijo s pridržkom, da ne bomo uporabljali četrtega
               odstavka 3. člena konvencije, ki se glasi: <q>"Vsaka pogodbenica sprejme take
               zakonodajne ali druge morebitne ukrepe, s katerimi zagotovi, da pri težjem kaznivem
               dejanju ali dejanjih, ki jih opredeljuje nacionalna zakonodaja, storilec kaznivega
               dejanja izkaže izvor domnevne premoženjske koristi ali drugega premoženja, ki se
               lahko odvzame, če je taka zahteva skladna z načeli njene nacionalne zakonodaje."</q> Ob
               razpravi v Državnem zboru smo edino poslanci takratne opozicije, se pravi poslanci
               Slovenske ljudske stranke in poslanci Slovenske demokratske stranke, nasprotovali
               takšnemu zadržku in se spraševali, čemu tako. V Slovenski ljudski stranki smo takrat
               dejali, citiram: <q>"Nikakor takšnega zakona ne moremo podpreti, kajti če danes takšen
               zakon, kot je predlagan, podpremo, se Slovenija dejansko odreče bistvu te konvencije.
               In mislimo, da bi bilo prav, da ga zavrnemo in tudi zaradi mednarodnega ugleda
               Slovenije pripravimo takšen predlog zakona, ki tega izvzetka ne bo imel."</q> Takrat se
               ni dalo, ker je bilo v nasprotju z ustavo. Ali smo v tem času kaj spreminjali ustavo?
               Da bi jaz vedel, ne. Torej, danes ob isti ustavi se to da. Nas veseli, da stališča
               zorijo in da ste se tudi sami iz povolilne okupacije delitve plena posvetili tudi
               vsebinskim stvarem, tokrat iskreno in nič cinično. Očitno se nekatere stvari tudi v
               Sloveniji dajo premakniti z mrtve točke, vendar je žal tako, da se urejanja določene
               akutne družbene problematike polotimo šele takrat, ko je to skoraj prepozno. Kot da
               bi ugotovili, da je treba obnoviti hišo šele takrat, ko se zruši zadnja stena. A
               bolje pozno, kot nikoli.</p>
               <p>V Slovenski ljudski stranki absolutno podpiramo vsebino in namen zakona. Ta predlog
               zakona bo deležen podpore vseh naših poslancev. Možno ga je tekom postopka izboljšati
               in v Slovenski ljudski stranki bomo sodelovali pri tem.</p>
               <p>Pa naj v tem našem stališču predstavim pogled Slovenske ljudske stranke še na en
               korak dlje od tega zakona. Ker se zadnje čase kaže volja in tudi konkretne rešitve
               problemov, ki se jih do sedaj ni moglo urejati, mislimo, da bi vsi skupaj morali
               začeti razmišljati še korak dlje. Ta zakon je kljub vsemu vezan na razloge za sum, da
               je neka oseba storila kaznivo dejanje, šele takrat osebo lahko doletijo sankcije tega
               zakona. Menimo, da bi morali najti učinkovitejšo zakonsko rešitev tudi za primere, ko
               ne gre za nobene sume kaznivih dejanj in ima posameznik nesorazmerno veliko
               premoženje. Gre torej za vse primere, ko se je premoženje v preteklosti pridobilo na
               takšen ali drugačen način in ga oseba danes poseduje, nihče pa je ne vpraša, kako je
               do tega enormnega premoženja prišla. Vem, rekli boste, da te pristojnosti že ima
               Davčna uprava Republike Slovenije. Mogoče res, a je s sistemsko ureditvijo nekaj
               narobe, saj je očitno, da ne deluje. Po mnenju Slovenske ljudske stranke bi bil
               naslednji korak, ki bi ga s skupnim naporom morali storiti, ta, da bi omogočili
               učinkovitejšo podlago za preveritev nesorazmerno velikega premoženja.</p>
               <p>Stvar, ki pa nam v tem zakonu v tem trenutku poraja največje vprašanje, pa je, zakaj
               se finančna preiskava lahko opravi najdlje za obdobje 5 let pred letom, v katerem je
               bila uvedena preiskava. To se nam zdi popolnoma nelogično, enostavno take zadeve ne
               morejo zastarati in gre za celotno tranzicijsko obdobje oziroma za obdobje samostojne
               države, Republike Slovenije. Sprašujemo se, ali je to na nek način tiha abolicija
               vseh večjih privatizacijskih zgodb naše preteklosti? Legitimiramo s to rešitvijo
               krajo oziroma kraje državnega premoženja? Se bodo tajkuni in privatizerji državnega
               premoženja zdaj na ta način končno lahko oddahnili? Vsekakor pričakujemo od
               pristojnega ministrstva oziroma predstavnika ministrstva ustrezno pojasnilo.</p>
               <p>Kot sem že povedal, možno je tekom postopka zakon izboljšati in v Slovenski ljudski
               stranki bomo sodelovali in v ta del bomo vložili veliko napora in svojega znanja in
               jaz sem prepričan, da bomo to tudi izboljšali. Več pa v nadaljevanju ob naših
               individualnih razpravah. Kot rečeno, poslanci Slovenske ljudske stranke bomo
               predlagali zakon kot primernega potrdili za nadaljnjo obravnavo. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Anton Urh. Izvolite.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Hvala lepa za besedo. Spoštovani gospod podpredsednik, spoštovani gospod državni
               sekretar, spoštovane kolegice in kolegi!</p>
               <p>Ideja odvzema premoženja nezakonitega izvora ni nova. Zakonsko podlago imamo že sedaj
               v kazenski zakonodaji. Da pa bi bil ta odvzem učinkovitejši, seveda ob določenih
               predpisanih predpostavkah, ob natančnejši opredelitvi postopanja v fazi preiskave in
               seveda ob hkratni zaščiti pravic tistih, ki bi bili obravnavani, pa se poslanci
               Državnega zbora odločneje zavzemamo v tem mandatu.</p>
               <p>Sedaj je ta ideja uresničljiva v smislu, da bomo sprejeli ta zakon, ki bo končno
               uzakonil dilemo, ali se pri tem vprašanju postopa po kazenskem ali po pravdnem
               postopku. Predlog predvideva kompromisno rešitev, in sicer poseben postopek, ki ima v
               kazenskem postopku le izhodišče z vidika suma nezakonitega izvora premoženja. Tako se
               bo sama vsebinska podlaga za postopek odvzema premoženja zagotavljala v finančni
               preiskavi, podrobno urejeni v tem predlogu. O samem začasnem zavarovanju odvzema in
               dokončnem odvzemu pa bo odločalo sodišče v pravdnem postopku.</p>
               <p>Veliko razprav je bilo tudi o samem dokaznem bremenu oziroma, na koga je le-to
               prevaljeno. Predlog predvideva po našem premišljeno in pravično rešitev. Predvideva
               namreč načelo obrnjenega dokaznega bremena, če je podano očitno nesorazmerje med
               zakonitimi dohodki in vrednostjo premoženja, kar pomeni, da bo na strani tiste osebe,
               o kateri se vodi postopek oziroma glede katere je premoženje sumljivega izvora, da
               dokaže, kako je do tega premoženja prišla.</p>
               <p>V Poslanski skupini DeSUS smo prepričani, da bo ta zakon z nekaterimi popravki
               primeren. Z njim se nikakor ne posega v ustavno zagotovljeno pravico do zasebne
               lastnine. Prav tako vsebuje več varovalk, da do neupravičenega odvzema premoženja ne
               bo prihajalo. Sami mehanizmi in pogoji za uvedbo preiskave, in v končni fazi rezultat
               preiskave, torej odvzem nezakonito pridobljenega premoženja, če se seveda izkaže, da
               to premoženje je take narave, pa bodo zagotovo doprinesli k učinkovitejšemu boju
               predvsem zoper organizirani kriminal.</p>
               <p>Z ozirom na kvaliteto zakona in na sam cilj, h kateremu predlog teži, bomo poslanci
               DeSUS, ki smo hkrati tudi sopodpisniki tega predloga, prispevali svoje glasove k
               njegovemu sprejemu. Seveda pa bomo prispevali v primeru, ko bodo podane tudi
               dopolnitve za ta zakon. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Zmago
               Jelinčič Plemeniti.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Zakona v Slovenski nacionalni stranki ne bomo podprli. Dejstvo je, da gre v tem
               zakonu za nekaj zelo čudnega. Za nekaj takega, ko si po eni strani ostanki koalicije
               skupaj s koalicijo poskušajo oprati umazano ime in se pokazati kot odrešeniki
               lopovskih dejanj, ki so se vrstila kar dolgo časa– vsaj zadnjih 20 let. Dejstvo je,
               da teh gospodov ne zanima sčistiti zadeve in jih urediti ter prikazati, kaj je bilo
               prav in kaj ni bilo prav, ampak še naprej krasti na način, ki je zelo perfidno
               zagotovljen v tem zakonu. Ampak o tem bo kolega Silven še kaj povedal kasneje.
               Dejstvo je, da imamo za pregon kriminalitete v demokratičnih državah kazensko pravo
               in v kazenskem pravu je omogočen odvzem nezakonito pridobljene lastnine, če seveda
               spoštujemo zakone. Vendar v Sloveniji se ne spoštuje zakonov. Konec koncev,
               bulmastifi so bili odvzeti lastniku, ampak se pojavi odvetnik in so bulmastifi romali
               nazaj. Kaj je zdaj tukaj pravilno in nepravilno? Kadarkoli se je koga zagrabilo, se
               je zagrabilo tistega, ki je ukradel kaj majhnega, kajti tisti, ki so ukradli veliko,
               so bili zaščiteni s svojimi političnimi botri in zdaj nameravajo ti ljudje prek
               svojih političnih zvez pripeljati skozi parlamentarno proceduro zakon, ki jim bo
               omogočal zadevo nadaljevati. Na prvi pogled to sicer ne izgleda, pa vendar je ta
               stvar dejansko takšna. Tukaj se gremo en čuden način določanja krivde na način, kot
               so ga poznale nacistična Nemčija, Sovjetska zveza – še posebej pod časom Stalina – in
               pa nekdanja Jugoslavija, pa še ta ne ves čas. V bistvu lahko rečemo, da je takšna
               zaplemba premoženja, ko boš moral dokazovati kaj je tvoje in kako si prišel do
               česarkoli, v bistvu izum Hitlerjeve Nemčije. In če bo kakšen političen nasprotnik
               komu nezaželen ali pa ne ravno pogodu, bodo prišli policaji zaradi suma kaznivega
               dejanja k njemu domov, poslala jih bo kakšna policijska ministrica, državni tožilec
               bo odredil finančno preiskavo, ki jo bo morda požegnal minister iz iste politične
               opcije, in v predkazenskem postopku bodo podani razlogi za sum. Podan razlog za sum
               je karkoli. Če hočeš nekoga spraviti v keho, karkoli. To sem jaz doživel na svoji
               koži, ko je gospa Kresalova naredila oborožen desant, policijski desant na Državni
               zbor, in potem, ko je poskušala z nočnimi desanti na mojo hišo izvesti svinjska
               dejanja moje aretacije in pa hišne preiskave, ko bi specialci, odeti v črno, z
               brzostrelkami, z reflektorji ob zid pritisnili moji dve – štiri in sedem let stari –
               hčerki in ženo in podobno. K sreči so bili policisti dosti pametni in fer, da tega
               niso naredili. To nas čaka, gospodje, če bomo sprejeli ta zakon. Kajti nekomu se bo
               zazdelo, <q>"no Jelinčič ima pa na steni sliko, ki je vredna sto tisoč evrov, pojdimo k
               njemu"</q>. Bodo pridrveli k meni, ker bo nekdo rekel, da jo imam, recimo, in bodo rekli,
               <q>"aha, no, pa jo vzemimo"</q>, in jo bodo odnesli. In jaz bom imel, recimo, deset let
               časa, da bom dokazoval, ne dokazal, da bom dokazoval, da je moja, medtem bo pa ta
               slika že visela pri enem od političnih veljakov iz kakšne nekdanje, zares nekdanje
               LDS, nekdanje SD ali pa kaj podobnega. Tako, kot se je dogajalo leta 1945, predvsem
               pa tja nekam do leta 1949. Saj to poznamo v naši zgodovini, saj ni nič novega. Zopet
               smo na istem. Zanimivo je, da je tak način zaplembe premoženja, kot sem že povedal,
               Hitlerjeva iznajdba. To je bil eden od prvih in ključnih nacističnih ukrepov, na
               podlagi kriminalizacije uničiti ekonomsko neodvisnost Judov. To je bil začetek. Potem
               se je zadeva nadaljevala, dokler ni vse skupaj prišlo do tiste Wannsee konference, na
               kateri je Reinhard Heydrich napovedal Endlösung der Judenfrage, ki se je končalo s
               holokavstom.</p>
               <p>Zadeve niso tako enostavne, da bi tak zakon kar potrdili. Sploh<gap n="…"/> Gospod Juri se
               seveda smeje. Ne vem, čemu se smeje. Morda se smeje pogromu nad Judi. Jaz upam, da
               ne. Ampak to je nedopustno, da se smejite na take zadeve, gospod Juri. In dokler niso
               Judov, ki so bili praktično uspešni umetniki, medijski ljudje, predvsem pa advokati
               in finančni mogotci, dokler niso teh ljudi Nemci, nacisti odstranili, niso mogli
               prikrito, vendar uspešno odstraniti tudi judovskih množic, ki so jih tudi potem. Če
               se sliši še tako srhljivo in paradoksalno, vendar dejstvo, da se prav sedaj tako
               zagnano ureja to vprašanje pri nas, to grozeče spominja na nacistične metode dokončne
               rešitve. Kajti stanje, ki so ga vladajoči povzročili v Sloveniji po osamosvojitvi, ni
               mogoče videti drugače kot dokončno rešitev slovenskega vprašanja. Jezik, kulturo, pol
               državnega teritorija, pol državne meje, prijatelje, obrambno sposobnost in voljo
               živeti svobodno so nam že vzeli. V tej policijski državi tega nimamo več. In sedaj
               nadaljujejo svoj pogrom nad slovenskim narodom. Še enkrat pravim, obstoječa
               zakonodaja dovoljuje odvzem premoženja in ga omogoča, pa vendar se to ne dogaja.
               Dogaja se, da vzamejo nekaj tistemu, ki že tako nič nima. In da zaprejo tistega, ki
               je kriv kakšnih minornih zadev. Nekdo, ki je ukradel burek v Kranju, je dobil 6
               mesecev zapora. Nekdo, ki je oklofutal homoseksualnega voditelja, je dobil 2 leti in
               pol zapora. Nekdo, ki je vrgel ročno bombo med ljudi, je dobil pa 2 leti zapora. Ali
               ni to zanimivo? In indikativno, točno kaže na intenco slovenske sedanje vladajoče
               kohorte, kaj hoče narediti s slovenskim narodom. Gospodje, vi to delate, vi nasedate.
               Ne vem, zakaj.</p>
               <p>Kot kaže bo treba Slovencem odvzeti še materialno podlago. Skoraj dokončno je ta
               vladajoča struktura že uničila gospodarstvo in treba je zgolj odvzeti preostanek
               imetja še tistim posameznikom, ki so ga imeli. Tistim posameznikom, ki so si to
               imetje počasi pripeljali na kup in danes težko dokažejo, kateri od njihovih prednikov
               je kakšno zadevo zaslužil, prinesel ali kaj podobnega. Seveda pa ste lahko
               prepričani, da ne bodo odvzeli nobenega premoženja Hildi Tovšak. Kajti je njihova,
               prepletena je z obstoječo vladajočo koalicijsko strukturo! Pa če mislite, da bo
               Kordež kaj izgubil – po mojem mnenju čisto nič. Ali pa Zidar? Zagotovo ne. Ampak
               boste pač sprejeli in počasi<gap n="…"/> Ker bomo Slovenci potem samo še hlapci, se bodo, tako
               kot pravi Milharčič danes, po <q>"beli"</q> Ljubljani<gap n="…"/> On komaj čaka, da bo to <q>"zatohlost"</q>
               Ljubljane prevetril z raznimi zamorci, emigranti iz Afrike in s podobnimi zadevami.
               Ali to želite? Vsaj v naši stranki, v Slovenski nacionalni stranki nočemo takih
               zadev, zato zakona ne bomo podprli.</p>
               <p>Že utemeljitve, ki jih imajo gospodje, so grozljive. In tudi, če vzamemo – v 37.
               členu, da bo premičnine varovala Carinska uprava, hrambo premičnin. Po drugi svetovni
               vojni je bil posebni zavod, ki je tudi hranil nepremičnine, razne umetniške predmete
               tistih ljudi, ki so jim gospodje komunisti to pokradli po drugi svetovni vojni.
               Večina teh zadev kje je danes, niso bile vrnjene. Marsikatera visi po domovih raznih
               gospodov predstavnikov koalicijskih strank ali pa gospa, pa še danes – leta 1945 je
               bilo konec vojne, zaračunajte si, koliko let je to nazaj –,lastniki niso dobili
               ničesar, in tako bo tudi tukaj. Nekateri pa se bodo na račun tega krasno odebelili.
               Računajo seveda: tisti direktni lastniki bodo pomrli, otroci bodo pozabili, vnuki
               bodo še bolj pozabili in mi bomo bogati in ploskali eden drugemu.</p>
               <p>Skratka, ta zakon je sramota za Slovenijo. Ta zakon je udarec po demokraciji in je,
               mirno lahko rečemo, nacističen. Ne vem, kaj se bo zgodilo, morda nam bodo na koncu še
               prepovedali slovenski jezik, se ne bi čudil.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Ljubo
               Germič. Prosim.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Gospod državni sekretar s sodelavko,
               kolegice in kolegi!</p>
               <p>V Poslanskem klubu LDS smo prepričani, da mora biti v Republiki Sloveniji povsem
               jasno in splošno sprejeto ter uresničeno prepričanje, da se ne sme dovoliti, da bosta
               nepoštenost in kršenje predpisov nagrajevana. Na prste je treba stopiti vsem tistim,
               ki so si nagrabili premoženje na nezakoniti način. Ne samo z učinkovitejšim pregonom
               kaznivih dejanj v sistemu, ki s spremembami Zakona o sodniški službi in Zakona o
               državnem tožilstvu postaja sodobnejši in bolje pripravljen na izzive, ki jih predenj
               postavljajo kriminalne združbe in posamezniki, ampak tudi z učinkovitim odvzemom
               tistega premoženja, ki je posledica nezakonitih dejanj.</p>
               <p>V Poslanskem klubu LDS ocenjujemo, da je sklop sprememb zakonodaje na tem področju
               pripravljen celovito in domišljeno. Ustanovitev Nacionalnega preiskovalnega urada,
               vzpostavitev specializiranih oddelkov na sodiščih in tožilstvu ter jasno postavljena
               prioriteta pregona organiziranega in gospodarskega kriminala to tudi dokazujejo. Ne
               moremo in ne bomo se sprijaznili s tem, da se premoženje nezakonitega izvora kopiči
               pri posameznikih, ki na račun dolgih postopkov in spretnih odvetnikov tako premoženje
               ali skrijejo ali ga nikdar ne izgubijo, ker je postopek dokazovanje nezakonitosti
               izvora premoženja v skladu z današnjo zakonodajo izredno težaven. Vprašanje zakonito
               oziroma nezakonito pridobljenega premoženja postaja predvsem v zadnjih letih pereče
               vprašanje v naši družbi.</p>
               <p>V Poslanskem klubu LDS smo mnenja, da je na področju odkrivanja, začasnega
               zavarovanja, začasnega odvzema in odvzema premoženja nezakonitega izvora treba
               vzpostaviti drugačen normativni okvir od trenutno obstoječega, in zato podpiramo
               rešitve, ki jih zakon o odvzemu premoženja nezakonitega izvora prinaša.
               Nesorazmernost med prihodki in premoženjem kogarkoli je znak, da nekaj preprosto ni v
               redu. Ključni miselni preskok, ki ga predlaga prav ta zakon, je v tem, da daje državi
               možnost, da na podlagi utemeljenih sumov in zbranih dokazov zahteva od posameznika,
               da dokaže izvor svojega premoženja. Zakoni morajo veljati za vse enako, obenem pa
               mora država regulirati podsisteme tako, da zaščiti tako javni interes kot tudi
               pravice posameznikov. Ne moremo trditi, da zakoni veljajo za vse enako, če na eni strani država zmore izterjati neplačane
               prekrške ali davke od številnih državljanov, na drugi strani pa ne more zapleniti
               premoženja vsem tistim, ki so svoje premoženje pridobili na nezakonit način.</p>
               <p>V Poslanskem klubu LDS smo prepričani, da ne smejo obstajati dvojna merila, da smo
               pred zakonom vsi enaki, predvsem pa zakoni ne smejo dopuščati izjem oziroma je takšne
               zakonske luknje treba takoj korigirati in odpraviti nedoslednosti.</p>
               <p>Pri oblikovanju zakona o odvzemu premoženja nezakonitega izvora so po našem mnenju
               združeni interesi države, politike in ljudi. To se je pokazalo tudi pri pripravi te
               zakonodaje, ko je bil v prvi fazi pripravljen en predlog zakona, potem pa se je v
               nadaljevanju, ob sodelovanju večjega števila političnih strank, zainteresirane
               javnosti in tudi Ministrstva za pravosodje oblikoval predlog zakona, ki ga
               obravnavamo danes.</p>
               <p>Predlog zakona kot osnovni cilj, s katerim se v Poslanskem klubu LDS popolnoma
               strinjamo, postavlja preprečevanje pridobivanja in uporabe premoženja nezakonitega
               izvora. Takšno premoženje mora biti odvzeto, pri čemer pa je pomembno tudi varovanje
               pravic oseb, ki so svoje premoženje pridobile zakonito in dobroverno. Ključnega
               pomena za razumevanje zakona je tudi dejstvo, da ta zakon ne prinaša inkvizicije
               oziroma lova na premoženje kar vsepovprek. Določbe zakona jasno postavljajo pogoje,
               ki morajo biti izpolnjeni, da se lahko postopek finančne preiskave, ki je ključen za
               pričetek postopka odvzema premoženja nezakonitega izvora, sploh začne. Finančno
               preiskavo, ki je časovno omejena na največ eno leto, z možnim podaljšanjem, odredi
               državni tožilec, če se v predkazenskem ali kazenskem postopku ugotovijo razlogi za
               sum, da je osumljenec storil kataloško kaznivo dejanje in ima v lasti, posesti,
               uporabi ali uživanju premoženje v vrednosti več kot 50 tisoč evrov, v zvezi s katerim
               so podani razlogi za sum, da je nezakonitega izvora oziroma je s takšnim premoženjem
               razpolagal ali je prešlo na njegove pravne naslednike ali ga je prenesel na povezane
               osebe ali je bilo pomešano s premoženjem teh oseb. To pomeni, da bodo morale poleg
               osumljenca zakonitost premoženja dokazovati tudi bližnje osebe osumljencev, na katere
               je bilo premoženje tudi preneseno. Nič več ne bo skrivanja premoženja na račun
               družinskih vezi, in prav je tako.</p>
               <p>Ključne procesne novosti, ki jih prinaša zakon, pa sledijo potem, ko oziroma če
               finančna preiskava ugotovi dejstva in predloži dokaze, ki državnemu tožilcu
               specializiranega državnega tožilstva Republike Slovenije, ki bo ustanovljeno na
               podlagi novega Zakona o državnem tožilstvu, dajejo podlago za vložitev tožbe zoper
               lastnika premoženja. Postopek oziroma tožba za odvzem premoženja nezakonitega izvora
               je pravdni in ne kazenski postopek, kakor je veljalo do zdaj. Prav zato, ker postopek
               odvzema premoženja ni kazenski postopek in teče proti premoženju nezakonitega izvora,
               in ker je bilo dejanje, s katerim je bilo premoženje pridobljeno, nezakonito že v
               času pridobitve, tudi ne moremo govoriti o kršitvi domneve nedolžnosti ter o kršitvi
               ustavne pravice do lastnine. Sodna praksa Evropskega sodišča za človekove pravice je
               pokazala, da prilagajanje ukrepov držav na razvoj organiziranega kriminala ne pomeni
               avtomatične kršitve človekovih pravic, česar se bojijo nekateri odvetniki in pravni
               teoretiki. Ukrepi, ki zasledujejo zakonit interes države in hkrati zagotovijo
               sorazmerno varstvo posameznika, niso v neskladju s pravicami Evropske konvencije o
               človekovih pravicah.</p>
               <p>Druga, in to ključna novost, ki jo prinaša obravnavani zakon, pa je uvedba in uporaba
               instituta obrnjenega dokaznega bremena v pravdnem postopku. To pomeni, da mora tožena
               stranka izpodbijati domnevo o nezakonito pridobljenem premoženju s tem, da dokaže, da
               je bilo premoženje pridobljeno iz zakonitih virov.</p>
               <p>V Poslanskem klubu LDS verjamemo, da sta ti dve ključni novosti in seveda celoten
               postopek, kot ga predvideva zakon, izrednega pomena za to, da bodo postopki
               ugotavljanja in odvzema premoženja nezakonitega izvora v prihodnje bistveno hitrejši
               in učinkovitejši. Hkrati tudi obžalujemo, da ustrezne zakonske rešitve za navedeno
               področje niso bile sprejete že pred leti. Navkljub vsemu – nikoli ni prepozno za
               miselni preskok, kakršnega na področju odvzema nezakonito pridobljenega premoženja
               prinaša obravnavani zakon. V Sloveniji je treba utrditi načelo, da se poštenje splača
               in prepričan sem, da večina Slovenk in Slovencev živi v skladu s tem načelom. Na nas
               pa je, da tudi z ustreznimi spremembami zakonodaje utrdimo to načelo v družbi in
               stopimo na prste tistim, ki se požvižgajo na pravila in pravno državo. Navedeni zakon
               je korak v tej smeri. V Poslanskem klubu LDS smo zadovoljni, da je pri pripravi
               besedila zakona prišlo do širše razprave in soočenja različnih mnenj, kar se je
               odrazilo v pripravi novega besedila zakona, ki je v veliki meri upoštevalo pripombe
               in predloge, ki so se izoblikovali v teh razpravah. Tudi sami se pridružujemo dilemam
               o roku, v katerem naj se vodi postopek – danes zakon opredeljuje pet let –, zato tudi
               sami mislimo, da je na ta tej točki potreben še dodaten razmislek in eventualna
               korekcija tega obdobja na eventualno daljše časovno odboje. Zagotovo pa menimo, da je
               to odločitev, ki mora biti pretehtana in imeti svoje temelje v strokovnih argumentih.
               V poslanskem klubu LDS ocenjujemo, da je zakon v predlagani obliki primeren za
               nadaljnjo obravnavo, hkrati pa tudi jasno izražamo pripravljenost sodelovanja pri
               njegovi nadgradnji in prizadevanjih, da bo zakon končno sprejet in stopil tudi v
               veljavo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine nepovezanih poslancev bo predstavil Andrej
               Magajna. Prosim.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Gospod predsednik, predstavnika Vlade, kolegice in kolegi!</p>
               <p>V poslanski skupini podpiramo Predlog zakona o odvzemu premoženja nezakonitega izvora
               soglasno, vseh pet. Leta smo čakali na ta zakon. Ne bom citiral oziroma navajal vse
               to, kar piše o ciljih, namenih zakona, veliko je bilo že danes povedanega. Gre za to,
               da bomo uzakonili obrnjeno dokazno breme, žal šele sedaj. Tudi lansko leto bi bilo
               prepozno, čeprav smo dobili na klop konvencijo Sveta Evrope lanskega marca, pa so se
               zadeve takrat zatikale. Zakaj so se zatikale, je bilo tudi že danes marsikaj
               osvetljeno, odgovorjeno verjetno ne bo nikoli do konca. Žal, kot pravim, šele letos
               smo se tega lotili bolj resno, kar pa ne pomeni, da zakona ne bo treba še izboljšati,
               popraviti. Kajti bojim se, kot je bilo že rečeno, da se bodo tajkunom tresle hlače,
               verjetno le tistim petletnikom, dvajsetletnikom pa se ne bodo več tresle hlače, ker
               so že bolj izkušeni in so znali kar dobro zadevo prikriti in skriti. Zadnjič berem v
               eni reviji, kako je prišla do ogromnega premoženja oseba, ki je 30 let delala v
               javnem sektorju, niti leto v gospodarstvu. Kako, na kakšen način? Delala je pa na
               investicijah ta oseba. Zanimivo. Morda se bo tudi kaj začelo odpirati v tej naši
               ljubi Sloveniji. Kazenski zakonik že zdaj določa, da se premoženje, pridobljeno na
               nezakonit način, zapleni, vendar smo vpeljali to, česar do zdaj ni bilo – obrnjeni
               dokazni postopek. Omogočeno bo, da bo finančna preiskava doletela osebe, pri katerih
               obstaja sum, utemeljen sum, da je med vrednostjo in obsegom premoženja in njegovimi
               uradnimi dohodki ogromno nesorazmerje. Ta nesorazmerja ugotavljamo in vidimo v
               vsakdanjem življenju. Morda ni odveč tudi pripomba predstavnika Slovenske ljudske
               stranke, da bi razširili to področje v tem smislu, da ne bi bilo vezano izključno na
               sum kaznivega dejanja. Seveda v tem zakonu morda s tem ne bi to reševali, pač pa bi
               morali zaostriti delo predvsem in usposobiti finančno policijo, finančno in davčno
               inšpekcijo, ki bi ob takšnih sumih že pravočasno in že danes lahko reagirala.</p>
               <p>Poleg tega, da bo treba v amandmajih pogledati in razmisliti o cenzusih – danes je
               bilo tudi že omenjeno, ali je vrednost 50 tisoč tista meja, od katere se pravzaprav
               reagira –, treba bo razmisliti, ali je zagrožena kazen treh let oziroma petih let
               tista meja, prava meja, ko bodo organi pravzaprav uvedli postopke, in pa, s čimer se
               jaz absolutno strinjam, zadnjih 5 let je prekratko obdobje. Treba bo pogledati
               pravzaprav od začetka, podobno kot so na Hrvaškem, čeprav so tu tudi pravni ugovori,
               da tako daleč ne moremo posegati. Na Hrvaškem so šli od začetka tranzicije,
               pravzaprav se je takrat tudi največ dogajalo.</p>
               <p>Ena zamera gre tudi prvi vladi oziroma tisti takratni Demosovi koaliciji, v kateri
               sem tudi sam bil. Mnogi smo opozarjali, da bo tranzicija prinesla številne anomalije,
               da se bo ta družbena, državna lastnina polastninila, da se bo pretakala v zasebne
               žepe, da nismo, preden smo zgradili pravzaprav nov politični sistem s strankami,
               usposobili tudi nov pravni red, ki bi preprečeval vse te zadeve. Takrat je bilo
               mišljeno, Demos je verjel, da bo tudi naslednji mandat na oblasti, da zgolj s tem, ko
               se bodo na vodilnih položajih pojavili novi ljudje z višjimi moralnimi standardi, teh
               anomalij ne bo. Vendar, skušnjava je vedno tista priložnost, ki ne glede, od kje kdo
               izhaja, vedno je lahko tudi sam podvržen skušnjavi in zlorabam. Prepozno smo takrat
               reagirali. Politični sistem je šel pred pravnim sistemom, nismo zgradili osrednjih
               varovalk že v tridomni večstrankarski skupščini. Pozneje pa lahko celo opažamo
               razgraditev pravnega reda. Pravni red se je pravzaprav tako zapisal, da so bile vse
               te anomalije in nepravilnosti na nek način omogočene. Tako se ni čuditi, da je
               Slovenija ocenjena kot eldorado za malverzacije in korupcijo. Lepe fasade, kaj se za
               njimi skriva?</p>
               <p>Upam, da bomo z amandmaji ta zakon ustrezno dopolnili, popravili in s tem pokazali,
               ali je šlo res ali ni šlo samo za medijski performance – nekateri, ki so se hoteli
               pokazati pred kamerami –, ali pa smo resno mislili s tem zakonom.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Anton Colarič.
               Prosim.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa, gospod predsednik. Predstavnica Vlade, kolegice in kolegi.</p>
               <p>Gospodarska in finančna kriza kot tudi zgledi v sosednjih državah, v katerih so se v
               lanskem letu zvrstile medijsko odmevne akcije odvzema premoženja, so tudi pri nas
               pripeljale do tega, da je skupina poslank in poslancev v zakonodajni postopek vložila
               Predlog zakona o odvzemu premoženja nezakonitega izvora. Omenjeni predlog je dobil
               takojšnjo visoko politično podporo, je pa bilo na drugi strani tudi nekaj
               nasprotnikov oziroma kritikov predlaganega teksta. Menilo so, da je takšna zakonodaja
               nepotrebna, saj naj bi tovrstne anomalije odpravljale se že v kazenskem pravu –
               uveljavljen princip, da nihče ne sme obdržati premoženjske koristi, ki je bila
               pridobljena zaradi kaznivega dejanja. Vendar ta institut ni deloval oziroma še ne
               deluje, vsaj ne v takšni meri, kot si vsi skupaj želimo.</p>
               <p>V letošnjem februarju je bila v Državnem zboru opravljena javna predstavitev mnenj,
               kjer so predstavniki različnih institucij, ki se ukvarjajo s sorodno tematiko,
               pozdravili vsakršne rešitve, s katerimi se bo to področje začelo urejati, ter v
               končni fazi pripeljalo do razmišljanja, da se kazniva dejanja, na podlagi katerih si
               posameznik ali združba pridobi premoženjsko korist, ne splačajo. Izkazalo se je, da
               prvotni tekst predloga zakona ni bil dovolj dobro premišljen. Na podlagi pripomb in
               mnenj se je tako pripravil nov predlog zakona, za katerega v Poslanski skupini
               Socialnih demokratov menimo, da je primeren za nadaljnjo obravnavo, v želji, da se ga
               čim prej sprejme.</p>
               <p>In kaj pravzaprav prinaša predlog zakona? Na ravni splošne določbe je opredeljen
               namen predloga zakona tako, da opredeljuje javni interes, ki upravičuje poseg v
               ustavno varovano pravico do lastnine z dejstvom, da je osumljenec na podlagi
               kataloško navedenega kaznivega dejanja ali drug nedobroverni upravičenec pridobil
               premoženje z nezakonitim dejanjem. Dejanje, s katerim je bilo premoženje pridobljeno,
               je bilo nezakonito v času pridobitve, zato lastninska pravica zakonito sploh ni mogla
               nastati. Premoženje nezakonitega izvora je opredeljeno kot premoženje osumljenca,
               obdolženca, obsojenca ali zapustnika, glede katerega so podani razlogi za sum, da je
               storil kaznivo dejanje, v zvezi s premoženjem pa ni dokazano, da je bilo pridobljeno
               iz njegovih zakonitih dohodkov. Že v uvodnih določbah pa so vzpostavljene tudi
               domneve, v zvezi s katerimi bo potekalo dokazovanje v sodnem postopku za odvzem
               premoženja nezakonitega izvora. Tako se domneva, da premoženje ni bilo pridobljeno iz
               zakonitih dohodkov, če je podano očitno nesorazmerje med njegovim obsegom in dohodki,
               zmanjšanimi za davke in prispevke, ki so jih navedene osebe, osumljenec, obdolženec
               ali zapustnik plačale v obdobju, v katerem je bilo premoženje pridobljeno. In drugič,
               da je bilo premoženje nezakonitega izvora preneseno brezplačno ali za plačilo, ki ne
               ustreza dejanski vrednosti, če je bilo preneseno na ožje povezane osebe ali družinske
               člane. Seveda je obe domnevi mogoče izpodbiti, kot je razvidno iz poglavja o postopku
               odvzema premoženja nezakonitega izvora. Glede na naravo posameznih faz postopka po
               tem predlogu zakona je določena smiselna uporaba drugih predpisov, če s tem predlogom
               ni drugače določeno, kar bo olajšalo uporabo predloga zakona v praksi.</p>
               <p>Pomembna novost je finančna preiskava. Odredi jo državni tožilec, če se v
               predkazenskem ali kazenskem postopku ugotovijo razlogi za sum, da je osumljenec
               storil kataloško kaznivo dejanje. Finančna preiskava se opravi za obdobje, kot smo
               zapisali, petih let pred letom, v katerem je bila uvedena. Če se med finančno
               preiskavo pokažejo razlogi za sum, da je bilo premoženje preneseno ali je prešlo na
               povezane osebe, državni tožilec odredi, da se finančna preiskava razširi tudi zoper
               te osebe. Mimogrede, glede petih let je verjetno lahko stvar še pogovorov in
               dogovorov v naslednjih fazah sprejemanja zakona.</p>
               <p>V postopku so določeni pogoji za začasno zavarovanje odvzema in za začasni odvzem
               premoženja nezakonitega izvora. Prav tako je določen postopek odvzema premoženja
               nezakonitega izvora. Postopek odvzema premoženja nezakonitega izvora je po tem zakonu
               civilnopravno dejanje in ni povezan s pravnomočno končanim kazenskim postopkom.
               Tožena stranka lahko izpodbija domnevo, da je pridobila premoženje zaradi
               kateregakoli kataloškega kaznivega dejanja, kar pomeni, da mora dokazati, da je pri
               pridobitvi premoženja plačala dejansko vrednost. In v zakonu so navedena tudi
               kataloška kazniva dejanja iz Kazenskega zakonika, ki so praviloma povezana z
               organizirano kriminalno dejavnostjo, katere namen je prav pridobivanje premoženja
               nezakonitega izvora. Gre za huda kazniva dejanja kot: terorizem, spravljanje v
               suženjsko razmerje, trgovina z ljudmi, neupravičena proizvodnja in posest drog,
               neupravičena proizvodnja in promet s prepovedanimi drogami, nedovoljenimi snovmi v
               športu, omogočanje uživanja prepovedanih drog, organiziranje denarnih verig in
               nedovoljenih iger ne srečo, kazniva dejanja zoper gospodarstvo, jemanje in dajanje
               podkupnine itn., do zadnje alineje – druga naklepna kazniva dejanja, za katere se sme
               izreči kazen petih let zapora ali več, če lahko iz njih izvira premoženje
               nezakonitega izvora.</p>
               <p>Predlagani zakon ne uvaja novih državnih organov, ampak državnemu tožilstvu,
               policiji, carini, davčni upravi, Uradu za preprečevanje pranja denarja nalaga nove
               naloge in pristojnosti na podlagi katerih bodo sledili osnovnemu načelu zakona, in
               sicer, da nihče ne more obdržati premoženja, ki ga je pridobil na nezakonit način
               oziroma z nezakonito dejavnostjo.</p>
               <p>Naj končam. Ko smo predstavljali zakon na tiskovni konferenci, sem rekel, da je zakon
               pozen, vendar upam, da ni prepozen. Že od rimskih časov se je ohranila misel, da mora
               storilec vrniti stvar ali njeno vrednost, do katere je prišel na protipraven način.
               Morda smo v sedanjem času na to malo pozabili. Danes je bilo rečeno, da mogoče
               podpisniki ne mislimo resno. Moram povedati, da Socialni demokrati z zakonom zagotovo
               mislimo resno, pripravljeni smo na nadaljnje pogovore v nadaljnjih fazah in upamo, da
               ga bomo uspešno skupaj podprli v najkrajšem času. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev.</p>
               <p>K besedi se je javil Franco Juri kot predlagatelj. Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsednik.</p>
               <p>V stališčih je bilo začutiti na splošno podporo temu zakonu z eno samo, bi rekel kar
               ekstremno izjemo gospoda poslanca Jelinčiča in Slovenske nacionalne stranke, ki je
               uporabil nekaj besed, ki so vsekakor neprimerne. Označil je zakon kot nacističen in
               zdaj, ker smo vsi navajeni njegovih pretiravanj, se ne bom toliko ustavil pri sami
               besedi. Ampak bi mu pojasnil in ga tudi malo pomiril, da stvari v zakonu ne gredo
               tako kot jih je on opisal, in da so njegove slike – če so bile seveda zakonito
               pridobljene – na varnem, nihče se jih ne bo dotaknil, niti sosed ga ne bo ovadil.
               Ampak zakon točno predvideva način in začetek morebitne finančne preiskave, ki se
               začne po tem, ko je sprožen kazenski pregon, in na podlagi tega se začne finančna
               preiskava, če je ugotovljeno, da neko premoženje presega tisto, kar davčni urad v
               bistvu izkazuje. Tako da ni nobenih bojazni, da bi se ta zakon zlorabil na tak način.
               Zakon ni zakon o socialni pravičnosti in tudi ni zakon o nacionalizaciji
               denacionaliziranega premoženja. To je drugo področje. S tem se ta zakon ne ukvarja.
               Ta zakon se ukvarja samo z nezakonito pridobljenim premoženjem. Zaplemba oziroma
               odvzem ni enostaven, ampak se zgodi po tem, ko je ta nezakonitost dokazana. In
               dokazana je po obdobju, ki ga predvideva zakon, in to ni deset let. Torej, gospod
               Jelinčič, naj povemo, da njegove slike ne bodo visele deset let nekje drugje, ampak
               po osemnajstih mesecih, ko se bo zaključila preiskava, bo jasno, kje bodo visele.</p>
               <p>Drugih odgovorov zaenkrat niso potrebni. Vse ostale poslanske skupine, ki podpirajo
               zakon, so odprle nekaj vprašanj, za katera menimo, da jih bo mogoče rešiti ali
               izboljšati v sami obravnavi, če bodo oblikovani tudi racionalni in primerni
               amandmaji. In to je zaenkrat vse, pričakujem pa tekom razprave še možnost, da pojasni
               <gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Darja Lavtižar Bebler, pripravi naj se Franc Pukšič.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala gospod.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ne,pripravi naj se Franc Pukšič!</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Lahko pa vam dam prednost, gospod Pukšič.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ne, ne, jaz določam dnevni red, gospa Beblerjeva. Prosim, imate besedo.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Oprostite gospod predsednik, spoštujem to, kar vi opravljate kot predsednik Državnega
               zbora pri vodenju tega postopka.</p>
               <p>Zakon, s katerim se danes ukvarjamo, je zelo, še bolj točno rečeno, nadvse resna
               stvar, tako rekoč dramatično resna stvar. Jaz jo pač tako jemljem. Ta nov pristop –
               odvzem premoženja nezakonitega izvora, ne da bi poprej storilcu, imetniku dokazali
               storitev kaznivega dejanja, ampak gre za odvzem premoženja, ki dokazano ni od
               njegovega imetnika in ustreza storitvi kaznivega dejanja – še vedno v kazensko-pravni
               teoriji odpira vrsto resnih vprašanj. Res je, aktualne družbene razmere in številne
               anomalije v družbi, ki jih zaznavamo tudi pri nas tako rekoč vsak dan, terjajo
               nekatere nove obrambne mehanizme družbe in terjajo nove načine učinkovite borbe proti
               nezakoniti, protipravni pridobitvi premoženja, največkrat nenormalno visoke
               vrednosti. Res je, številni mednarodnopravni instrumenti vpeljujejo nekatere elemente
               in podlage za razrešitev teh vprašanj, še prej pa za zakonsko ureditev celotnega
               mehanizma. Naj samo navedem: Civilnopravna konvencija o korupciji, Kazenskopravna
               konvencija o korupciji, Konvencija Združenih narodov zoper nezakonit promet mamil,
               Konvencija Združenih narodov proti mednarodnemu organiziranemu kriminalu, Mednarodna
               konvencija o zatiranju financiranja terorizma, konvencija, poenostavljeno če rečem, o
               pranju denarja in tako dalje.</p>
               <p>Skratka, še posebej po 11. septembru 2001 se bolj sproščeno sprejemajo tovrstne
               mednarodne pogodbe. Naj samo povem o svoji izkušnji, ker sem bila v Svetu Evrope
               takrat 11. septembra 2001 in sem tudi sama pravzaprav zelo presenečeno gledala na
               neko lahkotnost, ki se je takrat uveljavila, da je bilo tudi na račun manjšanja
               zaščite človekovih pravic mogoče na hitro sprejemati nekatere rešitve, ki naj bi šle
               v večjo korist varnosti in boja proti takrat konkretno terorizmu. Ampak vselej se je
               to izkoriščalo pozneje tudi pri snovanju različnih konvencij, zlasti konvencij proti
               korupciji in proti pranju denarja. To je nekakšen problem, ampak problem je to, kar
               se dogaja v naši družbi in zoper kar se mora družba seveda tudi zaščititi. Mene pa
               zdaj pri tem zanima tudi tisto področje, ki zadeva potem stanje, ko se zapleni takšno
               premoženje. Kdo in kako bo upravljal s tem premoženjem? Kako bo v primeru naknadne
               utemeljene odškodnine? Treba se je zavarovati. Družba se mora zavarovati, da ne bo
               prišlo do situacije, ko bodo odškodnine potem še višje kot pa je pravzaprav vrednost
               tega premoženja, ki je zaplenjeno. Potem, recimo, če se zapleni neka celotna
               gospodarska družba, kako se bo postavilo novo vodstvo, nova uprava te družbe? Kdo bo
               odgovarjal, če bo ta družba in to vodstvo družbe poslovalo slabo, če se pozneje
               izkaže, da je to premoženje bilo pridobljeno vendarle zakonito. Gre za celo vrsto
               resnih vprašanj. Mislim, da tudi mi v politiki oziroma mi kot zakonodajalci na ta
               vprašanja ne moremo definitivno ta hip odgovoriti. Mi o tem vemo enostavno premalo.
               Morda celo tudi stroka ve premalo, ker to so nekateri novi pojavi, s katerimi se
               soočamo in zoper katere se moramo na ustrezen učinkovit način boriti.</p>
               <p>Prej sem prek ozvočenja poslušala razpravo oziroma stališče gospoda Gorenaka, ki je
               predstavljal stališče Poslanske skupine SDS. Nekako je okrcal tiste, ki opozarjajo na
               morebitno protiustavnost ali neskladje z ustavo tega zakona. To niso tako enostavna
               vprašanja. Zato sem prepričana, da se zavedamo, da je nek takšen zakon treba
               sprejeti, treba oblikovati, ampak vendarle, v nadaljnjem postopku je treba predvsem s
               stroko razčistiti še vrsto utemeljenih pomislekov. Morda je problem tega, da pač
               sodimo neko generacijo, kjer smo na pravni fakulteti sledili nekim teorijam, ki so
               morda ta čas že nekako oddaljene, ampak vendarle so fundamentalne. To so teorije o
               tem, na čigavi strani je dokazno breme. To so teorije o tem, da je domneva
               nedolžnosti zelo zveličavna stvar, zlasti kar zadeva področje človekovih pravic.
               Rekli boste, <q>"očitno ste s figo v žepu podpisali ta zakon, ko sedaj odpirate tovrstna
               vprašanja"</q>. Ne. Jaz sama osebno nisem s figo v žepu podpisala tega zakona, ker čutim,
               da to je problem, ki ga moramo razrešiti, ampak pri tem, poznavajoč tudi nekatere
               načelne stvari, ki zadevajo to tematiko, se mi odpira cela vrsta vprašanj in se
               zavedam, da jih mi tukaj ne bomo mogli razrešiti. Podpisniki tega zakona smo
               poslanci. Večinoma se na to materijo strokovno ne spoznamo in bo treba na nek način
               zagotoviti, da bodo poklicani in naprošeni, da pri nadaljnjem oblikovanju tega zakona
               sodelujejo vsi tisti, ki lahko dejansko strokovno pripomorejo k pravemu ali
               optimalnemu razreševanju teh problemov.</p>
               <p>Pred kratkim sem govorila z nekim kazenskim pravnikom, da rečem tako, ki se v sodstvu
               ukvarja s tovrstnimi stvarmi. Očitno je pristaš teorije – tudi sama sem vedno –, da
               je pri vsaki stvari treba se postaviti na stališče, da bog ne daj, da bi nekomu
               prizadeli njegove človekove pravice. In on pravi, <q>"če bo nekdo moral dokazovati, da
               je to premoženje pridobil zakonito, se utegne sam sebe obtožiti na ta način, da bo
               govoril o nekih stvareh, ki mu utegnejo pozneje škodovati v kazenskem postopku, zato
               ker je morda prava neuk, prava nevešč in ker se ne zaveda vseh možnih posledic"</q>.
               Drugi stojijo spet na stališču, da to ni pomembno. Tisti, ki je dobil nekaj
               nezakonito, protipravno to mu gre odvzeti. Hočem povedati samo to, da gre za resno
               vprašanje, da v nobeni državi, kjer že imajo tovrstne zakone, ni mogoče trditi, da so
               ti zakoni optimalni, in si sama kot tista, ki se vedno zavzemam tudi za človekove
               pravice, ne želim, da bi mi že v ta zakon morebiti, ne rečem da zagotovo, vgradili
               neke sistemske napake. Sistemske napake, ki bi jih pozneje lahko močno obžalovali in
               ki bi to državo in naše davkoplačevalce utegnile zelo veliko stati.</p>
               <p>Torej, jaz podpiram ta zakon, ker je to prva obravnava. Apeliram pa hkrati zlasti na
               Ministrstvo za pravosodje, da bi uspelo pridobiti in organizirati širše strokovne
               razprave, ki bi nam vsem v dobrobit nas vseh pomagale razčistiti ta vprašanja, na
               katera sem opozorila, pa vem, da še zdaleč niso vsa, ki so relevantna. Hvala lepa.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Pukšič. Pripravi naj se Matjaž Zanoškar. Za njim, Silven Majhenič.
               Prosim. Se opravičujem, gospod Pukšič. Gospod Franco kot predlagatelj.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Mislim, da je kolegica Darja Lavtižar Bebler odprla kar nekaj področij, o katerih
               moramo seveda trezno razmišljati tudi, ko pišemo in spremljamo en tak zakon. Se
               absolutno strinjam in tudi sama ve, koliko sem se vedno zavzel za človekove
               pravice.</p>
               <p>Ampak tukaj ne govorimo o človekovih pravicah, govorimo o morebitnih pravicah tistih,
               ki si pridobijo premoženje na nezakonit način. Treba je paziti tudi, da ne bi
               prepletali vprašanja temeljnih človekovih pravic s pravicami, ki so včasih
               zlorabljene in omogočajo organiziranemu kriminalu ali gospodarskemu kriminalu, da se
               opremi v odnosu do pravne države, do pravnih organov bistveno boljše kot druga stran,
               in žal, to neravnotežje je realnost današnjega časa. Danes je kriminalec tudi
               pravniško in pravno bistveno bolj zaščiten, ker prav s svojim premoženjem si privošči
               najboljše, kar pravniška veda ponudi na tržišču. Navaden človek, navadni državljan
               brez premoženja ne bo nikoli tako zaščiten. Iz časov Al Caponeja naprej se je to
               dogajalo. In zloraba pravne države je še bolj nevarna kot poseg v del pravne države,
               kjer obstaja ta siva cona zaščite interesov organiziranega kriminala. Da ponovim
               podatek. Po sedanjem sistemu – od 365 finančnih preiskav po sedanjem zakonu in 176
               pobud policije za začasni zaseg domnevno nezakonito pridobljenega premoženja na
               sodiščih je v zadnjih petih letih uspel zaseg samo v 16 primerih. Zakaj? Ker dejansko
               vsi ti nosilci tega premoženja, ti lastniki so bili zelo močni. Močni so si lahko
               privoščili s svojim premoženjem najboljše odvetniške firme, in vemo, da včasih danes,
               v današnjem času so dobre odvetniške firme bistveno močnejše od sodstva, od
               tožilstva, ker so boljše, ker so bolj motivirane. In vprašanje je, kako preprečiti to
               zlorabo pravne države. Zato menim, da je ta zakon, ki ga sicer vsi načelno podpiramo
               danes, neka optimalna rešitev, ki ne posega v temeljne človekove pravice niti v
               ustavne pravice do lastnine, kajti zaseg premoženja je možen samo takrat, ko je
               dokazana nezakonitost izvora tega premoženja, sicer ni možen. Zaseg je lahko začasen
               in če na koncu država tudi tega začasnega zasega ne more pač utemeljiti, je vprašanje
               odškodnin vsekakor aktualno. Zato je tudi čas finančne preiskave razmeroma kratek,
               zato da se ne bi akumulirala krivica, ki bi potem državo nekaj tudi stala. Sicer
               zakon predvideva tudi način, pa kdo naj bo nosilec oziroma odgovoren za ta zaseg,
               odvzema: Carinska uprava, aktivno je vključen tudi Durs. Tožilstvo usmerja te organe
               k razčiščevanju in tudi k finančni preiskavi.</p>
               <p>Torej, jaz mislim, da iz zakona je vse jasno, vsi postopki. In tudi znesek, meja
               zneska oziroma premoženja, od koder se začne finančna preiskava – 50 tisoč evrov – je
               tudi nekakšno jamstvo, da ne bi neracionalno<gap n="…"/> Mislim, da tudi tožilstvo prevzame
               veliko odgovornost in preden bo zahtevalo finančno preiskavo, bo imelo utemeljene
               sume in tudi utemeljene argumente za to, da se ta finančna preiskava vodi. In zato je
               ta finančna preiskava vezana na kazenski pregon, ki je motor, začetek. Ne bomo
               vsakega preiskovali, vsakega bogataša, naj se ne bojijo, ampak tiste, ki so vpleteni
               ali domnevno vpleteni in ki so predmet kazenskega pregona. Takrat se začne tudi
               finančna preiskava na podlagi konkretnih indicij. Torej mislim, da je tukaj cela
               vrsta enih varovalk, ki preprečuje zlorabo in preprečuje kršitve v smislu človekovih
               pravic.</p>
               <p>Vsekakor mislim, da so dileme in pomisleki Darje Lavtižar Bebler v marsičem
               utemeljeni in upam, da bo do konca te razprave in tudi do konca obravnave vse jasno,
               tako da dejansko ne bi prišlo do tistih negativnih hipotez, ki jih bomo slišali tudi
               s strani stroke. Jaz soglašam z Darjo, mi nismo strokovnjaki, smo politiki, ampak
               zakon smo pripravili v sodelovanju s stroko, za tem je stala stroka in jaz tej stroki
               tudi zaupam.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Replika Darje Lavtižar Bebler.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa gospod predsednik.</p>
               <p>Ravno tega sem se bala, da bo prvopodpisani polemiziral z mano, ker mislim, da prav
               nobene potrebe ni za to. Jaz sem tudi ta zakon podpisala, jaz ga podpiram, jaz sem
               povedala, da vem, da je treba sprejeti neko zakonsko ureditev na tem področju, sem pa
               navedla samo nekaj pomislekov oziroma dilem, ki se ob tem odpirajo, za katere je
               treba najti ustrezne odgovore.</p>
               <p>Prej je gospod Franco Juri rekel: <q>"Zakon je jasen."</q> Zdaj na koncu je rekel:
               <q>"Prepričan sem, do konca, ko se bo zakon sprejel, bo vse jasno."</q> Jaz se bojim, da v
               nobenem zakonu ni vse jasno nikdar, predvsem pa ne smejo biti nejasne tiste stvari,
               ki so temeljne stvari. Meni je jasno, kar ste govorili; v kazenskem postopku so že
               zdaj vse možne poti za odvzem protipravne pridobljene premoženjske koristi, to je ena
               stvar. Mi zdaj govorimo o drugi stvari, ki nima s tistim prvim postopkom zveze. In ta
               novi postopek pa je nek novum, ne samo pri nas, tudi drugod, in zato jaz te svoje
               bojazni izražam. Seveda pa se zavedam in podpiram to, da je treba nekaj storiti. Kot
               so že včasih rekli iz stranke SDS, pred volitvami 2004 so rekli: <q>"Nekaj je treba
               spremeniti."</q> Jaz sem za to, da je nekaj treba spremeniti na tem področju in da je
               treba ustrezen zakon sprejeti, vendar pa se je treba zavedati vseh teh bojazni.</p>
               <p>Govoriti o tem, da itak ti bogati imajo itak možnost dobiti najboljše odvetniške
               pisarne, to je najbrž da res, ampak je pa dvorezna stvar, to uporabiti kot argument.
               Vsakdo ima pravico pridobiti najboljšo odvetniško obrambo v slehernem postopku, kjer
               je udeležen kot osumljenec, obtoženec, kakor koli že hočete. Tako da se pogovarjamo o
               različnih stvareh, to sem hotela povedati. In prosim Ministrstvo za pravosodje, da
               nam bo pri tem pomagalo, jasno, še naprej. Saj ta varianta zakona je veliko boljša,
               kot je bila tista prva, ki smo jo vložili, tako da nek napredek je bil že storjen.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Pukšič. Pripravi naj se Matjaž Zanoškar in za njim Silven Majhenič.
               Prosim, gospod Pukšič. Zdaj pa mislim, da bo šlo. Kar brez strahu.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa.</p>
               <p>V Slovenski ljudski stranki smo v stališču povedali, da bomo zakon podprli v prvem
               branju. In povedali smo še nekaj – da je zakon treba dopolniti, in pri teh
               dopolnitvah bomo sodelovali.</p>
               <p>V prvi vrsti, kolegice in kolegi, če resno mislite s tem zakonom, ga bo treba
               dopolniti s tem, da bodo med temelje za odvzem vključena tudi moralna načela. In
               drugič, zakon je treba dopolniti tako, da bo govoril tudi o tistem odvzemu ali
               možnosti odvzema premoženja, za katerega se izkaže – torej ne, da je že storjeno
               kaznivo dejanje, ampak se izkaže –, da ima nesorazmerno veliko premoženje glede na
               vsesplošno javno znane prihodke. To sta dva segmenta, s katerima bo treba zakon
               dopolniti, če želimo, da bo ta zakon imel rep in glavo.</p>
               <p>Sprašujem vas, kolegice in kolegi v vladni koaliciji, ali se še spomnite 4. marca
               lanskega leta, ko smo sprejemali Zakon o ratifikaciji Konvencije Sveta Evrope o
               pranju, odkrivanju, zasegu in zaplembi premoženja? Takrat ste nasprotovali 3. členu
               konvencije, v katerem je tudi zapisana določba o nezakonito pridobljenem premoženju.
               Ker ste takrat temu nasprotovali, po tej razpravi pričakujem, da bomo to konvencijo
               popravili in jo dopolnili tudi s sprejetjem tega 3. člena konvencije, ki ga takrat
               koalicija ni podprla. Veste, bojazen nekaterih, kako bo to lahko vplivalo na
               človekove pravice najbogatejših v tej državi, me pravzaprav ne skrbi. Bolj me skrbi,
               da takšen zakon, kot je zdaj, oziroma možnost koriščenja tega zakona ne bi imela
               nekega pametnega vpliva na izvor premoženja, če v zakon ne vključimo tudi teh
               moralnih načel. In če bo tako pripravljen, potem, če že nič drugega, bo v tej državi
               cca 900 tisoč ljudi, to je skoraj polovica državljank in državljanov, dobilo vsaj
               neko moralno zadoščenje v zvezi s tem, kako so bili ogoljufani s certifikati. Ali se
               še spomnite, gospod Mencinger je javno razglašal, da so to slabi papirji, ki so jih
               državljanke in državljani dobili, da se jih ne da uporabiti niti v tistih prostorih,
               kjer sta na njih dve ničli, ker so pretrdi. Po drugi strani pa so jih nekateri
               kopičili in za to potem dobili premoženje države. Kopičili pa so jih tako, da so
               izkoriščali slab gmotni položaj ljudi, in v glavnem so to začeli delati v času pred
               začetkom šolskih dni, torej v juliju in avgustu, ko so starši to prodajali tudi za
               to, da so svojim otrokom omogočili šolanje in vse tisto, kar je potrebno.</p>
               <p>No, in na koncu glede človekovih pravic. Skrbi me, ja, za človekove pravice vseh
               tistih 130 tisoč, ki so danes na borzi. Skrbi me za pravice tistih, ki so svoja
               podjetja morali zapreti zaradi raznih tajkunskih zgodb. Vas pa očitno skrbijo ti
               veliki tajkuni, ki so dobili od koga tudi denar, da so to lahko delali – od bank, od
               nadzornih svetov in tako dalje, ki so to potrjevali. In od kod premoženje nekaterim
               direktorjem javnih podjetij, bank, članom nadzornih svetov in tako dalje? To bo torej
               treba razčistiti. Čas petih let niti slučajno ne pride v poštev, torej mora biti od
               nastanka te države oziroma od začetka tega divjega lastninjena. Če se spomnimo, zakaj
               danes pravzaprav sprejemamo to zakonodajo. Torej, prišli smo v fazo te družbe, ter
               države, da moramo sedaj dajati velike injekcije penicilina, torej začenjamo zdraviti
               družbo. Namesto takrat, ko je bilo še malo prehlada, ko bi lahko samo s preventivo,
               recimo, takšne stvari preprečili. Kje je bila prva preventiva, da vas spomnim,
               nekateri smo že dolgo v tem državnem zboru? Takrat, ko je komisija za oškodovanje
               družbenega premoženja pripravila poročilo in ga dala Državnemu zboru v obravnavo in
               je zdajšnja vladna koalicija to zavrnila obravnavo; torej že v tistih sklepih
               oškodovanja družbenega premoženja je bila preventiva. Ali se še spomnite, za koliko
               milijonov mark sta gospod Koder in gospod Uroš Aljančič oškodovala Elan? Ali se še
               spomnite, za ogromne milijone mark je šlo, za stanovanja, za hiše, za ne vem kaj vse.
               Vse to jima je bilo dokazano. Za vse to sta bila obsojena. Ampak, kaj se je zgodilo,
               zakaj nista odsedela? Zato, ker je korupcija delovala tudi v Državnem zboru, v hiši
               demokracije, kjer se je 1994 leta spremenil Kazenski zakonik in Zakon o kazenskem
               postopku. In ker sodnik Šubic, ki je takrat bil v. d. sodnik na kranjskem sodišču,
               sodbe ni napisal v 15 dneh, tako kot bi jo moral, ampak šele šest mesecev kasneje, v
               drugi polovici decembra 1994 leta. Tako, da so se lahko pritožili, torej sv skladu s
               spremenjeno zakonodajo, ki je začela veljati 1. 1. 1995, in seveda kot šibkejši člen,
               za njiju je veljala potem nova zakonodaja in po novi zakonodaji so zadeve zastarale
               in sta bila seveda vsega oproščena. Eno sekundo nista odsedela. Tukaj je bila
               preventiva, dragi moji. In danes prav ti – narobe svet, ampak kaj moremo – danes prav
               vladne stranke: LDS, Zares, SD, oni danes predlagajo torej zakon, ki bo pa sedaj
               tajkunom pobral nakradeno premoženje. Pa kaj mislite, da ga bo res? Če boste
               poslušali tudi in sprejeli amandmaje, ki jih bo pripravila in predlagala opozicija,
               drugače iz tega ne bo nič.</p>
               <p>Še malo nazaj, da se spomnimo, kdo je pisal zakonodajo. Res je tako, kot je danes že
               nekdo rekel – najboljše pravne elite, ne pa uslužbenci ministrstva, čeprav so seveda
               plačani za to, da bi to morali delati. In sam se dobro spomnim, da je marsikateri
               zakon bil napisan s strani gospe Ploštajnerjeve, ki je bila pač nekje zunaj, kasneje
               je celo prišla v Ministrstvo za finance – operacionalizacija. In tukaj smo danes in
               zato smo tukaj. In ne se bati, torej bistveno bolj rigorozno je treba ta zakon torej
               dopolniti, da bo seveda imel svoje učinke – to, kar si seveda želimo. Kdo je sedel
               takrat v LDS-ovi vladi? Tako, kot sem že rekel, od gospoda Mencingerja, ki je bil
               eminenca in še vedno nekako, kar on reče, še vendarle v tej državi ima nek pomen,
               ljudje temu prisluhnejo. Pokojni, bog mu daj dobro, dr. Drnovšku, ampak zadaj so mu
               <q>"furali"</q> drugi. Danes, torej, kaj je že – generalni sekretar gospod Golobič takrat<gap n="…"/>
               In danes ta stranka predlaga to zakonodajo. No, ja, rekli bi, mogoče pa jih je pamet
               srečala. Ampak veste, predolgo smo tukaj zraven in preveč vemo, in na enostaven način
               bi torej na tak način nas naplahtali, če bi seveda verjeli, da bo sedaj ta zakonodaja
               kar tako, vsepovprek tudi popravila.</p>
               <p>No, in upam, ker danes bo dolg dan, začel se je ob devetih, po urniku, tako kot
               izgleda smo profitirali nekih štirideset minut, to pomeni deset minut po četrti jutri
               zjutraj se bo končalo. In tako pomembne teme, tudi to se mi ne zdi pametno dati vse v
               en dan in tako razvleči, tako kot je zakon v medijih in kot je danes tudi v temu
               trenutku zakon o odvzemu premoženja nezakonitega izvora in pridobljenega premoženja
               na nezakonit način, potem pa seveda še Kazenski zakonik, Zakon o kazenskem postopku
               in tako dalje – da se ne bo zgodilo to v ranih jutranjih urah, da bomo tudi pri
               kakšni drugi zakonodaji sprejemali kakšna butasta pooblastila, tako kot tudi
               informacijska pooblaščenka opozarja za policijo. Ne zato, da bi tistim, ki kradejo,
               prišli na sled, hvala bogu, ampak zopet samo za tiste kurje tatove, tako rekoč.</p>
               <p>In skrajni čas bo, in seveda, državljanke in državljani te države – tudi ob sedaj
               veljavni zakonodaj bi se dalo marsikaj narediti, če bi se hotelo – bodo tako
               politiki, tako v Državnem zboru in tudi namenu predlagateljev mogoče malo več verjeli
               takrat in šele takrat, ko bo vsaj eden od teh velikih gospodov, ki menda sedaj – ker
               je vroče, so na jahtah na morju – vozijo okoli pobrano premoženje, in seveda bodo
               sedeli v Dobu s sklenjenimi rokami; šele takrat se bo verjetno kaj zgodilo.</p>
               <p>In čas bi bil, da bi se to zgodilo, bojim se pa, da seveda iz vsega skupaj ne bo nič.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker se operira z imeni po dolgem in počez; gospa, na katero je mislil gospod Pukšič,
               se zagotovo ne piše Ploštajner. To je bila bivša ministrica za lokalno samoupravo in
               posebej opozarjam, da se ta gospa ne piše Ploštajner. Vem, kako se piše in na katero
               ste mislili, ampak tega imena, za razliko od vas, jaz ne bom povedal. Nič dolžna, nič
               kriva, vsaj v tej diskusiji sicer – kakor koli. Besedo ima Matjaž Zanoškar. <stage>(Ga ni.)</stage>
               Silven Majhenič, pripravi naj se Anton Anderlič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo gospod predsednik. Spoštovani, državni sekretar!</p>
               <p>Tudi do zdaj veljavna zakonodaja omogoča odvzem premoženja, ki pa, kot vidimo, za
               določene organe pregona in sodnike ni bil dovolj jasen in ni vselej omogočal korajže
               sodnikov do konkretnega odločanja. Ampak so se vselej bali finančnih posledic, ki bi
               jih iztržili odvetniki, ki pa so vselej korak pred organi pregona in sodniki. Predlog
               zakona sicer omogoča zaplembo že v začetku kazenskega postopka, in ne kot prejšnji,
               ki je to odločal po razsodbi sodišča, vendar prepoved odtujitve je veljala tudi prej,
               če se prav spomnim, ampak tovrstne možnosti so se sodniki posluževali pri manj, po
               vrednosti, težkih primerih. Kajti potem nastopi tudi problem razpolaganja s
               premoženjem. Slovenija ni le tranzicijska država za mafijske družbe, ampak je tudi
               ugodna za mafijo, da ima pri nas svoje celice, ki postajajo zmeraj močnejše in že
               obvladujejo tudi nekatere institucije, ki bi naj tovrstno dejavnost odkrivale,
               preganjale in javno razkrivale. Odvzem premoženja je le del v postopku obravnavanja
               kaznivega dejanja, ki se odraža kot sankcija, ki pa to ni in je le odvzeto, kar ni
               bilo po zakonu pridobljeno. Limitirati vrednost premoženja je smotrno, ampak ne na
               neko visoko ceno, ker s tem bomo omogočali špekulativnost v zakonu, ampak naj tudi
               tukaj zakon sledi zakonodaji, da je goljufija goljufija, tatvina je tatvina, rop je
               rop. In tako je to treba jemati in seštevati, da se ne bodo kriminalci izognili
               obravnavi odvzema, ki bo odvisen in izhaja iz različnih primerov kaznivih dejanj.</p>
               <p>Ko tako gledam zakon, se mi ne zdi dobronameren. Gre le za premislek kriminalnim
               družbam, ki se z dobrimi odvetniki tega ne bi bali, ampak je prebrisano zapisan, da
               omogoča lumparije še naprej, ampak zdaj po zakonu. Menim, da je v Sloveniji zadeva
               kriminala prerasla kar vse po vrsti, tako organe odkrivanja kot organe pregona, tako,
               da bi bilo prav, da ta zakon pripravi stroka – jaz v njo verjamem, da je sposobna. Ko
               se s temi ljudmi pogovarjam, so zelo zaskrbljeni. Moram vam reči, da naših policistov
               ni strah, ampak jih skrbi, da jih bodo njihovi šefi pustili na cedilu, ko bodo zakon
               izvajali.</p>
               <p>Vzemimo si čas in pripravimo takšen zakon, ki bo primerljiv državam Evropske unije,
               ki takšno zakonodajo že izvajajo. Kajti predlog, ki je pred nami je le za razmislek,
               kaj bi bilo, če bi bilo.</p>
               <p>Ne razumem, zakaj se predlog zakona nikoli ne pripravi strokovno, da bo izdelek za
               sprejem, ampak ga popravljamo z amandmaji, ki popravljajo kar vse člene. To se mi zdi
               neprofesionalno in zadovoljuje le predlagatelja, da se razpravlja in gre le za goli
               populizem za določeno opcijo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Anderlič, pripravi naj se Miro Petek.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani!</p>
               <p>O tem zakonu so govorili vsi, le da so bili eni potem hitri in so zakon tudi vložili.
               Pokazalo se je, da je hitrost v tem primeru bila neučinkovita in da je bilo treba
               zakonsko besedilo zamenjati. V tem času se je pripravljalo tako v strokovnih skupinah
               kot tudi v organih Vlade besedilo zakona, ki bi zadelo tiste, ki so pridobili
               materialno korist na protizakonit način. Vsi se zavedamo zla, ki je v družbi v
               različnih oblikah takrat, kadar eni na nelegalen način legalno bogatijo in si
               prisvajajo premoženje, ki pripada širšemu krogu ljudi ali celo državi. Ni pa prav, da
               se v tem primeru sedaj kriminalizira prav vse, kar se je tako rekoč dogajalo v točno
               določenih obdobjih te 20-letne zgodovine. Nič v polletnem dogajanju Vlade leta 2000,
               nič o dogajanju v obdobju 2004–2008, nič v obdobju, ko je bila SLS del politične
               oblasti in koalicije – od leta 1996 naprej do leta 2000, in v letu 2000, in od 2004
               do 2008; takrat je bilo vse v redu, ne glede na to, kako<gap n="…"/> Ja, seveda, takrat je bilo
               vse idealno. Torej, tisti del, ki ni bil tako obarvan – zeleno –, je bil seveda
               tovrsten nepridiprav, ki je pisal zakone, ki je podpiral slabe sodnike, ki je kaj jaz
               vem, kaj še vse počel.</p>
               <p>Ni prav, da se govori o tem, da je bil gospod Mencinger v katerikoli LDS-ovi vladi,
               nikoli. Bil pa je v tisti Demosovi, kot veste, in tako naprej in tako naprej. Torej,
               ali je res mogoče prepričati javnost, da ta državni zbor misli resno? Tako, kot je
               bilo rečeno – razen ene poslanske skupine praktično vsi podpiramo prizadevanja, da
               naredimo zakon, ki bi uspel narediti tisto, kar na druge načine, ne glede na to, da
               obstajajo pravne norme, po katerih se da in odvzeti premoženje in tako naprej<gap n="…"/> In na
               prvi pogled bi izgledalo, ga gre samo za minimalne in majhne spremembe. Tu gre
               resnično za velikanske spremembe v, če hočete, teoriji in načinu, kako naj bi to
               počeli v odnosu na tisto, kar imamo. Prav je, da to delamo z občutkom. Prav je, da to
               delamo na način, kot se je tega lotilo. Konec koncev je bila predlagana ta zamenjava
               zakona in tudi ta prva obravnava ravno zaradi tega, da bi lahko odprli vse te
               možnosti, če že ni bilo vključenih več strokovnjakov, ki pa so bili in so opozorila v
               eno in v drugo smer. Za nas je še kako pomembno, da se na eni strani zagotovi
               učinkovit pregon in se to uravnoteži tudi s človekovimi pravicami in tistimi
               vrednotami, ki<gap n="…"/> Konec koncev danes je bilo tukaj rečeno, <q>"ja, lastnina ni sveta
               zadeva"</q>. Lastnina je sveta zadeva, ko gre za posameznika, če je legalna, če je
               pridobljena na zakonit način in tako naprej, in mora biti <q>"sveta"</q>. Drugače tega ni
               mogoče obravnavati. Vsak, ki pošteno dela, ki pošteno zasluži, ima pravico, da je, če
               hočete, bogat, da si ustvari pogoje. Kajti ta je tudi garant, da bo odpiral delovna
               mesta, da bodo lahko tudi tisti, ki nimajo kapitala, delali in si služili za svoje
               preživetje, in da bo država dobivala davke, da bodo funkcionirale javne službe in da
               bo seveda tudi pokojninska blagajna manj šibka in tako naprej. Tako da v tem delu je
               vendarle treba biti elementarno odkrit in pošten in izključiti vsako demagogijo. Jaz
               moram reči, da se strinjam s tistimi, ki pravijo, da tukaj notri nismo strokovnjaki,
               in zato stavim samo na to, da bom lahko poslušal strokovnjake in da bodo rekli, kaj
               je dopustno, kaj so dognanja, do katerih so prišli tudi v drugih razvitih državah, da
               so vključena vsa dognanja, ki se tudi na raznoraznih mednarodnih forumih sprejemajo
               kot priporočila, kot sugestije državam, da naj to vključijo v svoje nacionalne
               zakonodaje, in ravnanja, ko gre za tovrstna dejanja. Včasih se mi je zdelo – in
               seveda mednarodne razmere se sila hitro razvijajo –, da mogoče za kakšne stvari, ki
               se jih je dalo slišati v mednarodnem prostoru, kot so združbe, kot je korupcija, kot
               so razne druge stvari, da to tako rekoč ni tako blizu nas in ne v takšnem obsegu, pa
               vi veste, kako je pri teh zadevah. Tudi ko govorimo o, recimo, Afganistanu, kjer
               sodelujemo kot mirovni posredniki, pa vemo, da gre za eno največjih, če hočete,
               kriminalnih združb okrog vlade, in korupcijo in tako naprej, in kakšne silne
               milijarde dolarjev se usmerjajo v reševanje teh problemov, rezultati pa so zaenkrat
               zelo pičli. In posledice tistih dogajanj tam sežejo tudi v Evropo takrat, ko gre za
               transfer drog, ko gre za terorizem, ko gre za celo vrsto drugih stvari, ki pa se itak
               financirajo vse stvari iz ilegalnih virov, iz neupravičeno pridobljenega denarja.</p>
               <p>Zdaj lahko berete, kakšna drama je in kako visoko so se stresle tudi poti v, če
               hočete, Združenih državah Amerike, ko so ubili Karzajevega brata, ki je bil kralj
               podzemlja v Afganistanu. Tako da jaz zaradi tega, poznavajoč, da to so mednarodni
               problemi, da so problemi tudi, ki sežejo v to našo državo, apeliram samo za to, da<gap n="…"/>
               Seveda ne mislim na te iste povezave, o katerih sem zdaj mislil. Ampak, če pogledamo
               recimo sojenje v Ljubljani. Dva ali tri dni nazaj, kdaj je bilo, ko sem obstal v
               koloni v Ljubljani, nisem vedel zakaj, potem pa sem videl, kako z blindiranimi vozili
               vozijo na sodišče nekega bojevnika ali kaj že, balkanskega. Ampak to so vse stvari,
               ki imajo, kakorkoli želeli ali ne, nekatere povezave, nekatere stvari, o katerih
               moramo razmišljati, in to zlo ni takšno, da nas v nekem delu ne bi zadelo.</p>
               <p>Tisto, kar bi res prosil tudi kolege poslanke in poslance, da enkrat verjamejo, ko
               sprašujejo, <q>"če mislite resno, potem bomo pa tudi mi; če mislite resno, bomo pa ne
               vem kaj in tako naprej"</q>. Vsi mislimo resno, potem dajmo vsi to narediti. Jaz vem, da
               ste vi, pa da so v drugih strankah, predno je Zares vložil tisti zakon, tudi že
               govorili, kako bo to skupni projekt in tako naprej. In vem, seveda – vsaj tako
               verjamem –, da ste vsi mislili tudi takrat resno. Če je temu tako, tisti popravki in
               opozorila<gap n="…"/> In tukaj se kar v dobršni meri strinjam z gospo Lavtižar, ko govorimo o
               tem, kje je meja, da ne bi prešli v to, bi rekel, neko državo, ki bi bila preveč
               represivna in mogoče napačno uzakonila voljo po tem, da zatremo ta kriminal in
               odvzemamo protipravno pridobljeno premoženje. Ker tudi v tem primeru se bo lahko
               najbrž zgodilo, da bo kakšna zadeva kasneje se pokazala, da pa vendarle kakšen
               postopek ni bil povsem pravi ali pa seveda niso bili dokazi zbrani taki, da bi lahko
               resnično prišli tudi do epiloga. Ampak, kot rečeno, vsaka zadeva mora imeti najprej
               neko voljo, neki cilj, in na koncu so vgrajeni tudi neki riziki, ki pa jih sam
               podpiram v tistem delu, ko gre za podkrepitev ciljev, da bi prišli v celotnem sklopu
               zakonodaje – tudi danes bomo še obravnavali dva zakona – do načinov zatiranja
               kriminala in preprečevanja nečednih poslov.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miro Petek. Pripravi naj se Miran Potrč. Replika? Replika, Franc Pukšič.
               Se opravičujem. Prosim.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa.</p>
               <p>Jaz v svoji razpravi seveda nisem nikogar branil in tisti, ki so pripomogli k napačni
               zakonodaji, so pač to pripomogli, res pa je, da se ve, koliko je kdaj kdo imel tudi
               kakšno politično težo. To je eno.</p>
               <p>Drugo. Vsekakor podpiram in sem vesel nekaterih, ki so dali ogromno delovnih mest in
               jih dajejo in so nastala iz garaže danes velika podjetja. Kapo dol in to je za
               ceniti. Seveda pa ne moreš biti vesel tistih, ki so iz državnih, družbenih podjetij
               postali veliki privatniki, kapitalisti in so one pripeljali na kant, in o tem sem
               govoril, in to je zakonodaja, žal omogočala. In v tem trenutku se absolutno
               opravičujem – ker sem naredil lapsus, tako kot ste me tudi opozorili, gospod
               predsednik –, gospe Ploštajnerjevi; imel sem v mislih, kdo je pripravljal zakonodajo
               in potem bil na finančnem ministrstvu; gospo dr. Nino Plavšakovo, torej njo sem imel
               v mislih. Seveda, dejstvo je, da vso to nezakonito premoženje imamo kam na konec
               koncev dati. Imamo zdravstveno blagajno, pokojninsko blagajno in bomo dali tem in
               bodo ti upravljali s tem, na koncu bodo ljudje dobili to, kar je bilo ukradeno, tudi
               za nazaj, in to bi bilo tudi pošteno.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miro Petek. Pripravi naj se Miran Potrč. Prosim.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala za besedo, predsednik državnega zbora.</p>
               <p>Kljub tem pozivom in razmislekom o resnosti imam včasih občutek, da vendarle
               predlagatelji niso mislili povsem resno, predvsem zaradi omenjenih 5 let. Če bi
               mislili s tem zakonom resno, potem bi to obdobje podaljšali vsaj na obdobje od
               privatizacijske zakonodaje naprej oziroma na zadnjih 20 let, kar je Slovenija
               samostojna država, in v tem duhu bi kazalo ta 10. člen zakona tudi spremeniti.</p>
               <p>Teh pet let je podobno kot da bi rekli, <q>"napišimo zakon za obdobje Bajukove vlade,
               napišimo zakon za obdobje Janševe vlade"</q>, to je to. Dejstvo pa je, da je del
               slovenske ekonomske elite to premoženje pridobil v času privatizacije in v času tako
               imenovanega divjega lastninjenja. Danes je ta elita finančno konsolidirana in danes
               potrebujejo le pravno državo, torej takšno državo, ki jim bo vse to, kar ima, pustila
               pri miru in da jim ne bo nič vzela.</p>
               <p>Na nek način potrebujemo zakon, ki bi dejansko pomenil neko revizijo, 20-letno
               revizijo te slovenske privatizacije, divjega lastninjenja. Seveda pa bomo oziroma bi
               pri tem naleteli na velik problem, kajti ugotovili bi, da je večina teh, ki je v tem
               času prišla na sumljiv način – mi rečemo na sumljiv način – do tega premoženja,
               obogatela zakonito, obogatela je po zakonih, ki so takrat veljali, in danes imamo v
               Sloveniji kar nekaj evrskih milijonarjev. Če pa pogledamo to lestvico najbogatejših
               Slovencev, 100 najbogatejših Slovencev, bomo tu videli le kakšnih 5 ali 10 takšnih,
               ki so obogateli, ki imajo to premoženje zaradi svoje sposobnosti, zaradi
               inventivnosti, zaradi izkoriščanja tržne niše, zaradi delavnosti, mogoče tudi zaradi
               nekega zgodovinskega konteksta, ker so že njihovi starši bili podjetniki oziroma
               obrtniki v času komunizma, ali zaradi njihove odlične izobrazbe.</p>
               <p>Veliko je bilo govora okrog posegov v ustavo. Osebno mislim, da ta zakon, predlog
               tega zakona ne posega v ustavo, to je v pravico do zasebne lastnine, kajti ustava
               nikjer ne govori o pravici do nakradene lastnine. Večina današnjih bogatinov pa sodi
               med tako imenovane pidovske tajkune ali finančne <q>"maherje"</q>, manipulante ali razne
               privilegirance, ki so do tega premoženja prišli tudi s pomočjo politike in s pomočjo
               privilegijev s strani državnih bank.</p>
               <p>Osebno verjamem – pa bom ta zakon podprl –, da se nekaterim tudi s tem zakonom ne bo
               skrivil niti las. Resnica pa je, da so v javnosti v zvezi s tem zakonom velika
               pričakovanja, in zna biti, da bo na koncu tudi veliko razočaranje, kajti obsojenih bo
               po moji oceni bore malo. Bodo pa nastali veliki problemi, o katerih so nekateri tukaj
               že govorili. In sicer, zaradi nedoslednega dela organov pregona <stage>(sodišča)</stage> bo zagotovo
               veliko primerov, ko bodo na sodišču primeri padli in bo treba vračati to premoženje
               in bo treba plačevati odškodnine, in seveda to bo šlo na račun slovenskega državnega
               proračuna. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miran Potrč. Pripravi naj se Julijana Bizjak Mlakar. Prosim.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa.</p>
               <p>Jaz bi rad, da se ob razpravi, ki teče, ne bi izgubil smisel in pravna podlaga, ki ju
               na novo uvajamo z zakonom. Doslej je seveda bilo mogoče, da se v okviru kazenskega
               postopka, če se ugotovi, da je bila pridobljena premoženjska korist, ta premoženjska
               korist ob sodbi oziroma ob pravnomočnem kaznovanju odvzame. V tem primeru je moralo
               sodišče, tako kot je moralo obdolžencu dokazati krivdo za storjeno kaznivo dejanje,
               mu je moralo dokazati tudi krivdo za protipravno pridobljeno premoženjsko korist na
               račun države ali pa kakšnega drugega oškodovanca. S tem zakonom uvajamo v pravni
               sistem obrnjeno dokazno breme. Za nekoga, za katerega se ob tem, da je obtožen
               storitve določenega kaznivega dejanja, dopušča možnost – ne še dokaže, dopušča
               možnost –, da njegovo premoženje predstavlja takšen obseg, da obstaja dvom, ali je
               bilo to premoženje v celoti pridobljeno po zakoniti poti, se lahko uvede popolnoma
               nov finančni postopek, v katerem se ugotavlja, ali je premoženje zakonito
               pridobljeno. In dokazno breme, da je zakonito pridobljeno, ima v tem primeru tisti,
               zoper katerega se vodi postopek, ne pa država. In opozorila, da je treba postopek
               voditi skrbno, da je treba biti previden pri pravnih institutih, ki se bodo
               uporabljali, da obstaja možnost tudi nekorektnega ali pa nezakonitega ravnanja, kot
               tudi v drugih primerih, so utemeljeni. Samo jaz sem prepričan, da je utemeljena tudi
               ta želja in zahteva za nekoga, ki ni uspel dokazati izvora svojega premoženja na
               različne načine v določenem časovnem obdobju, da je prav in da ima pravico država, da
               mu takšno premoženje odvzame. Zato pozdravljam, da s tem zakonom gremo v
               proceduro.</p>
               <p>Zavedam se kot jurist, ki sem diplomiral pred že skoraj 50 leti, da smo takrat na te
               stvari gledali drugače, kot gleda sodoben jus. In priznam, da sem za obratno,
               nasprotno dokazno breme slišal v zadnjih letih, prej ga ni bilo. Prej se je temeljilo
               na tem, da mora biti krivda vedno nesporno dokazana, in je veljalo načelo, bolje
               deset oprostiti kot enega po krivem obsoditi. V kazenskem pravu so veljala ta načela,
               iz katerih smo se tudi takrat učili. Ampak stvar je šla tudi v pravu naprej in zato
               ne bi zameril nikomur, ki je potreboval teden ali pa tri mesece več, da je oblikoval
               zakon, ki je pomenil oblikovanje izhodišč, ki dajejo verjetnost, da so pripravljena
               tako dobro, da bodo zdržala tako na Ustavnem sodišču kot v konkretnih postopkih.
               Najbrž vsi to želimo in prav bi bilo, da je to eno sporočil te današnje seje.</p>
               <p>Drugič. Ne bi se jezil na nikogar, kdo je to sprožil ali ne. V vsakem predlogu je
               tudi del politike. Jaz ne bom sebe in naših strank, ki so to podpisovale, nič
               izvzemal iz tega pa rekel, <q>"seveda ni bilo nobenega političnega namena pokazati, da
               to želimo, ampak samo nameni v korist države"</q>. Gospodje, tako kot velja za druge
               zakone. In se mi ne zdi korektno, da to v tem primeru poudarjate kot naglavni greh,
               ki naj bi bil na strani tistih podpisnikov, ki smo želeli, da se ta stvar spravi v
               proceduro. Zato bi bil vesel, če bi tokrat bilo nekaj več skupnih prizadevanj za
               dobro klimo, za sprejem in uveljavitev tega zakona prisotnih, da bi bilo nekaj manj
               dvomov, da se želi nekoga okoli prinesti ali pa da se ne misli iskreno, da bi se
               zakon izvedel; nekaj manj dvomov, nekaj jih bo vedno ostalo. Toda samo na tem
               temeljiti se mi ne zdi koristno. Ne pomeni nobene koristi za nikogar od nas, da se
               vračamo 20 let nazaj, kdo je kdaj bil v kakšni vladi ali ne in kdo je k čemu
               pripomogel ali ne. Različne poglede smo imeli. Jaz sem v glavnem takrat sodeloval in
               veste, da ste se v nekaterih primerih jezili na mene še in še, ker sem imel drugačne
               poglede na nekatere elemente lastninjenja, kot so bili kasneje uveljavljeni – tudi
               privatizacija, tudi stanovanjska zakonodaja, tudi denacionalizacija, tudi kasnejši
               certifikati –, ampak sem bil v manjšini. Marsikdaj pa nisem imel prav, da se
               razumemo, ne trdim, da sem imel vedno prav. Vendar to zdaj pogrevati nima čisto
               nobenega smisla. V tem konkretnem primeru naj bi bil naš namen, poskusno, res
               zagotoviti, da tudi vse sugestije, ki se dajejo, ne bodo dane tako, <q>"če tega ne bo,
               pa ne bomo zraven"</q>, ampak da se usedemo in poskušamo najti rešitve, ki bodo ta moment
               sprejemljive za veliko večino. Če jih bomo pa uspeli popraviti, izboljšati, narediti
               še boljše, pa toliko bolje za rešitve, ki jih najbrž vsi skupaj želimo. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Julijana Bizjak Mlakar. Pripravi naj se Silva Črnugelj.</p>
            </sp>
            <sp who="SDZ5:BizjakMlakarJulijana">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, gospod predsedujoči. Spoštovane poslanke in poslanci, ostali
               prisotni!</p>
               <p>Zaradi tranzicijskih kraj družbenega premoženja, občutka korupcije, premalo opaznega
               učinka dela nadzornih organov – policije, tožilstva in sodstva –, zaradi številnih
               afer, ki ne dobijo epiloga, izgublja ljudstvo vero v državo in v njene institucije.
               Veliko se govori o poslovno-političnih elitah, ki da nekaznovano plenijo javno
               premoženje. Tisti, ki nismo vmešani v te povezave, lahko opazimo zunanje znake
               enormnega bogastva, ki so si ga nekateri posamezniki nabrali po, domnevamo,
               dvomljivih poteh. Večina državljanov in državljank pa je poštenih. In želimo si
               nekaterih sprememb v državi, takšnih, ki bi jih zaznali ne le po aretacijah nekaterih
               znanih ljudi iz poslovno-političnih krogov, temveč tudi po njihovih obsodbah na
               daljše zaporne kazni in po odvzemu premoženja, ki so si ga pridobili z lumparijami.
               Tudi s takšnimi, ki niso kazniva dejanja, saj so se v navezah s politiko delali
               zakoni, ki so omogočali nekaznovano prisvajanje prej družbenega premoženja. Avtorji
               tega zakona so veliko obljubljali, zato sem se z veseljem podpisala med tiste, ki smo
               zahtevo vložili za vložitev zakona v parlamentarno proceduro. Ko pa sem zakon
               podrobno prebrala, sem se poleg občutka zadovoljstva, da je – po očitnih konfliktih
               stališč med poslanko, ki je zakon prva predlagala, in ministrom za pravosodje – do
               zakona sploh prišlo, nehote vprašala tudi, ali je predlagatelj zakona ta zakon morda
               pripravljal tudi s figo v žepu. Zakaj tak pomislek in kaj spremeniti, da se ga
               odpravi?</p>
               <p>Prvič. Med kaznivimi dejanji, zaradi katerih se sme premoženje odvzeti, ni vseh
               kaznivih dejanj, ki lahko omogočijo pridobitev večjega premoženja nezakonitega
               izvora. Menim, da bi morali nabor dejanj, pri katerih je možno premoženje odvzeti,
               močno razširiti in jih ne omejevati na naklep ali dolžino kazni zapora, ki jo je
               možno za dejanje izreči.</p>
               <p>Drugič. Ugotavljam, da so postavljeni izjemno kratki roki za posamezna dejanja
               tistim, ki so odgovorni za izvedbo postopkov odvzema premoženja. Tako je tožilcu
               postavljen za naše razmere še posebej kratek rok le enega leta, v katerem lahko
               odredi finančno preiskavo zoper obsojenca. Gre za drugi odstavek 10. člena. Le zakaj
               tako kratek rok?</p>
               <p>Tretjič. Finančna preiskava se lahko opravi najdalj za obdobje petih let pred letom v
               katerem je bila preiskava uvedena. S tako kratkim rokom bi zakon po mojem varoval
               tranzicijske tajkune in druge kriminalce pred zaplembo premoženja, saj bi morala
               finančna preiskava zajemati obdobje 20 let, če bi želeli zajeti zlorabe, ki so se
               zgodile v času tranzicije. O tem govori tretji odstavek 10. člena.</p>
               <p>Četrtič. Zakon preveč ščiti storilce kaznivih dejanj pred pregonom, če so si ti pri
               teh dejanjih nezakonito pridobili premoženje. To menim zato, ker zakon določa, da se
               podatkov, pridobljenih v postopku finančne preiskave, ne sme uporabiti v
               predkazenskem ali kazenskem postopku. Vsi podatki pa so tudi tajni. O tem govorita
               15. in 16. člen. Sprašujem se, zakaj takšna ureditev?</p>
               <p>Petič. Finančna preiskava lahko traja največ eno leto in pol po 17. Členu, če za
               začasno zavarovanje odvzema premoženja zaprosi tuj organ, pa največ štiri leta po 53.
               členu. Sprašujem se, zakaj sta postavljena tako kratka roka, saj bi se s temi
               kratkimi roki preprečilo izvedbo najbolj zahtevnih preiskav. Vemo, da zahtevne
               preiskave korupcijskih in drugih dejanj celo v tujini, kjer ti postopki potekajo
               bistveno hitreje, kot pri nas, običajno trajajo pet let ali več.</p>
               <p>Šestič. Nenavadno se mi zdi, da je Dursu v zakonu dan rok le enega meseca od prejema
               obvestila o ustavitvi finančne preiskave, da vpogleda v zbrane podatke storilca
               kaznivega dejanja, ki jih Durs rabi, da bi lahko izvedel davčni postopek proti
               morebitnemu utajevalcu davkov, nato pa se v roku enega meseca ti podatki v celoti
               uničijo. Spet se sprašujem, ali se s tako kratkim rokom, ki je dan Dursu, in z
               uničenjem podatkov ne ščiti morebitnih utajevalcev davkov. Običajni državljani moramo
               namreč dokazila o plačilu davkov hraniti kar 10 let.</p>
               <p>Sedmič. Kratki so tudi roki, ko je možno odreagirati proti tistim, ki so v
               predkazenskih postopkih ali ki so že obsojeni, preden je zakon začel veljati. Tako bo
               zakon možno uporabiti za primere, za katere se je pričel predkazenski postopek pred
               uveljavitvijo zakona, vendar le, če do začetka finančne preiskave ne bo poteklo več
               kot pet let. Zakon bo možno uporabiti tudi za pravnomočne obsodbe, izdane pred
               uveljavitvijo zakona, vendar le, če od začetka finančne preiskave ne bo poteklo več
               kot eno leto. O tem govori 57. člen. Sprašujem se, zakaj so v zakonu tako kratki
               roki, ki bi lahko onemogočili odvzem premoženja mnogih že obsojenih kriminalcev in
               tistih, ki so danes v predkazenskih postopkih.</p>
               <p>Potrebni bi bili torej številni popravki zakona, ki bi omogočili njegovo
               operacionalizacijo. Kljub pomanjkljivostim pomeni zakon korak naprej k pravni državi.
               Vredno ga je podpreti vendar je treba zahtevati omenjene spremembe, da bi bilo zakon
               sploh možno učinkovito izvajati, sicer bo morda res služil le propagandnim namenom in
               nabiranju političnih točk, obljubljenih in pričakovanih učinkov pa od njega ne bo.
               Lažnih obljub pa sem sita, tako kot jih je, prepričana sem, sito prebivalstvo.
               Verjamem, da ni le meni dovolj divje privatizacije, nebrzdanega plenjenja javnega
               premoženja in ustvarjanja zakonskih okvirov, s katerimi želijo nekateri omogočiti
               nove anomalije.</p>
               <p>Zato apeliram na ministrstvo, da pripravite potrebne spremembe zakona tako, da se
               bodo lumpi znašli za zapahi, premoženje pa jim bo odvzeto. Trenutni zakon namreč
               uporabe pridobljenih podatkov ne omogoča za predkazenske in kazenske postopke. Odvzem
               premoženja bo zaradi kratkih rokov omogočen v precej omejenem obsegu, prebivalstvo pa
               od tega zakona pričakuje prav to, kar ta zakon še ne omogoča v zadostni meri. In ta
               zakon je priložnost, da storimo tisto kar bi bilo treba že davno storiti. Hvala lepa.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Silva Črnugelj, pripravi naj se mag. Radovan Žerjav in za njim Anton
               Kampuš. Prosim.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo, gospod predsednik.</p>
               <p>Prav z veseljem in z veliko vnemo sem poslušala današnjo razpravo zaradi tega, ker je
               dejansko tema in ne nazadnje tudi naslov zakona – o odvzemu premoženja nezakonitega
               izvora – dosti interesantna tema, ki bo, verjamem in upam, na en način okupirala
               pravnike, novinarje in vse tiste, ki bodo v teh časih, vročih, počitniških,
               razmišljali o tem, kako in na kakšen način dejansko spraviti v red eno tako
               perspektivno državo, kot je Slovenija.</p>
               <p>Jaz razumem skepso, dvom, pa tudi na en način strah nekaterih, ko pravijo, da mogoče
               pa zakon ne bo učinkovit in ne vem kaj vse skupaj. Zakon niti en sam po sebi ni
               učinkovit, dokler se ne začne izvajati, in dobro je, da so kritični kolegi – od
               Potrča, Colariča, tudi nazadnje kolegice Darje Lavtižar Bebler, Julijane in Toneta
               Anderliča – povedali, zakaj in kako. Saj, če nedavno pogledamo nazaj v zgodovino;
               nekoč smo v enem obdobju socializma tudi imeli komisijo, ki je imela zakonsko
               podlago, kateri se je reklo Komisija o izvoru premoženja in je delovala tako ali
               drugače na različnih nivojih: občinskih, republiških in takrat federalnih na različne
               načine. Njeno poenotenje je bilo seveda <gap n="..."/> Ni bilo nikakršnega poenotenja. Ta zakon
               pa dejansko omogoča in postavlja skozi nekatere nove institute dejansko možnost, da
               bo ta preiskava v Sloveniji, v celotni državi, v vseh naših regijah in sedežih sodišč
               in tožilstev enotna.</p>
               <p>Namen in obseg finančne preiskave – verjamem, da nekatere moti, zakaj samo pet let
               nazaj in zakaj ne več. Zaradi tega, ker je obdobje lastninjenja bilo v tej državi od
               leta 1992 in naprej. Nekateri so mi celo povedali, da opozorim na dejstvo, da v
               sosednji republiki kjer so imeli podoben način lastninjenja in podobno tranzicijo kot
               mi v Sloveniji, imajo celo uzakonjeno oziroma ustavno pravico, da kazniva dejanja iz
               sfere lastninjenja ne zastarajo in zakaj nekaj podobnega tudi mi ne naredimo. Ampak
               jaz verjamem naši stroki, verjamem ministrstvu, ki je pripravilo to podlago, da je
               tudi o tem premišljevalo in da se je spraševalo, zakaj ne iti na tak način v tako
               široke posege, zlasti ne v posege ustavnega prava.</p>
               <p>Čas obujanja spominov sigurno da je, zaradi tega, ker vsako mandatno obdobje v tem
               državnem zboru prinaša številne zakone in ti številni zakoni imajo tudi svoje
               številne posledice. Nekateri se teh posledic ne zavedajo, zaradi tega, ker so na
               takih položajih, da jih pač ne morejo ne čutiti, ne videti, ampak zato so pa ljudje,
               ki zelo strpno, analitično raziskujejo, ugotavljajo in vidijo pravzaprav, kako in na
               kakšen način so potekale določene zadeve v naši kratki 20-letni zgodovini. Katere
               pravne norme so pač negativno vplivale, kaj so spodbujale negativno, kaj niso
               spodbujale tako, kot je bilo pričakovati. Zakaj so pidi dejansko od prvotne ideje
               tako bili zasukani in imamo zdaj ne vem kakšne bogate in ne vem kakšne drugačne
               tajkune. Jaz mislim, da je dobro, da imamo ta zakon, da bomo nehali se pogovarjati o
               tej peščici tajkunov, ker tajkuni niso seveda edini razlog za stanje naše države in
               za vse to, kar se je dogajalo v preteklosti.</p>
               <p>Korupcija je interesantna zadeva in o korupciji bi se lahko razmišljalo tudi na
               način, skozi plače javnih uslužbencev, skozi plače vseh tistih, ki odločajo, izdajajo
               odločbe. In takrat, ko bomo pomislili, kakšne so plače teh javnih uslužbencev, bomo
               pomislili, zakaj dejansko prihaja tudi do nekih deformacij na tem področju. Korupcija
               je proces v vseh državah, noben ni na to imun, in je pač pojav, ki je star stoletja,
               desetletja, še od starega Rima, Egipta in ne vem, kaj vse skupaj. Kako jo preprečiti,
               ni enostavno. So pa seveda nekatere države, ki imajo daljšo tradicijo, znale in
               vedele, kako to vsaj v segmentu tiste državne srčike preprečiti in videti, kako
               preprečiti, da tudi uradništvo ne podleže temu. Verjamem in upam, da bo finančna
               preiskava, tako kot je opisana v 11., 12. in 13. členu, seveda na en način prinesla
               tudi plodove. Da pa je iz Kazenskega zakonika v ta zakon prenesen kompleten katalog
               kaznivih dejanj in da teh kaznivih dejanj ni malo in mislim, da ni treba, da bi ta
               katalog še razširjali. Če bo praksa izvedbe tega zakona pokazala, da je treba katalog
               razširiti, se bo pač razširil. To je malenkost, po hitrem ali skrajšanem postopku
               spremeniti zakon, ampak pričakujem in upam, da ga bomo čim prej sprejeli in da se bo
               pač začel izvajati. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Radovan Žerjav, pripravi naj se Anton Kampuš.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik.</p>
               <p>Že kolega Kres in Pukšič sta v svojem nastopanju navedla dejstvo, da smo v tej
               dvorani lani spomladi obravnavali Zakon o ratifikaciji konvencije Sveta Evrope o
               pranju, odkrivanju, zasegu in zaplembi premoženjske koristi, pridobljene s kaznivim
               dejanjem, in o financiranju terorizma, ki je vseboval po našem mnenju tudi nezaslišan
               zadržek. Skratka, ratificirali smo to konvencijo z zadržkom na člen, ki pravi in bom
               ga citiral: <q>"Vsaka pogodbenica sprejme take zakonodajne ali druge morebitne ukrepe, s
               katerimi zagotovi, da pri težjem kaznivem dejanju ali dejanjih, ki opredeljuje
               nacionalna zakonodaja, storilec kaznivega dejanja izkaže izvor domnevne premoženjske
               koristi ali drugega premoženja, ki se lahko odvzame, če je taka zahteva skladna z
               načeli njene nacionalne zakonodaje."</q></p>
               <p>Torej, lani spomladi v tem državnem zboru ni bilo volje, da bi to konvencijo
               ratificirali v celoti, ampak smo si dovolili zadržek na ta člen, ki sem ga pravkar
               navedel, in za nas v Slovenski ljudski stranki je to bilo nezaslišano; smo glasovali
               proti, tako kot so glasovali proti tudi kolegi iz Slovenske demokratske stranke.
               Konvencija je bila sicer sprejeta. Od takrat naprej smo se v Slovenski ljudski
               stranki zelo resno ukvarjali s temi vprašanji in prišli tudi od nekaterih rešitev,
               morda celo do bolj elegantnih rešitev znotraj samega Kazenskega zakonika. Ampak danes
               imamo v razpravi zakon in za nas je tudi ta rešitev takšna, kot je predlagana,
               sprejemljiva. Seveda, v tem primeru se postavlja vprašanje odvzema premoženja
               nezakonitega izvora. Po svoje bi človek rekel, da čudno, da se to vprašanje sploh
               postavlja, ker bi to moralo biti po svoje nekaj samoumevnega. Če je nekaj nezakonito
               pridobljeno, torej je ukradeno. Namenoma govorim zelo preprosto in enostavno. Če imam
               jaz nezakonito premoženje, sem ga tako ali drugače ukradel. Zdi se mi, da tu kakšne
               velike dileme pri tem vprašanju pravzaprav ne bi smelo biti. Vprašati pa bi se morali
               tudi, od kod tistim, ki so v samostojno Slovenijo prišli z razdrapanim fičkom in culo
               na rami, od kod tem mercedesi S 500, od kod jim 20 metrske jahte, od kod jim takšno
               in drugačno premoženje, premičnine in nepremičnine, pa čeprav so delali samo v
               državnih podjetjih, da ne bom rekel v javni upravi. Od kod tem, spoštovani kolegi, to
               premoženje? Od kod njihovim otrokom megalomansko premoženje, podjetja milijonskih
               vrednosti, nepremičnine in premičnine? Od kod? Ko pa vsi dobro vemo, koliko si lahko
               normalen državljan z normalno plačo, ali, če hočete, z visoko plačo ustvari v 20
               letih. Vsi zelo dobro vemo, kaj je možno in kaj ni možno.</p>
               <p>Danes očitno ne govorimo o tem. Govorimo o tem, kar je nezakonito in zame je tu ta
               zgodba popolnoma jasna. To premoženje je treba odvzeti. Tu se postavi pika, brez
               razmišljanja. Namerno govorim poenostavljeno.</p>
               <p>Sem pa izredno nestrpen in me zanima, kaj se bo zgodilo, ko bomo sprejeli ta zakon.
               Ali se bo resnično posameznikom, ki so spravili Slovenijo na kolena, in točno vemo
               kateri so, ali se bo tem na osnovi tega zakona resnično odvzelo premoženje? Ali se bo
               tem posameznikom, tukaj bi jih lahko vsi naštevali z imeni in priimki, dejansko
               odvzelo to premoženje? Ali se bo odvzelo premoženje tistim, ki so, tako mimogrede,
               tudi svoja podjetja pripeljali v propad, delavce vrgli na cesto gole in bose, in tako
               naprej, za sebe, seveda, pravočasno poskrbeli, za svojo starost, za svojo brezskrbno
               starost, ko se temu reče, s prenosom, seveda, kapitala in denarja v davčne oaze? Ali
               se bo tudi tem odvzelo na osnovi tega zakona to premoženje? To me izredno zanima.
               Sprašujem se, ali smo dejansko v tej državi sposobni in pripravljeni storiti ta
               korak? Prepričan sem, da bi se lahko veliko več, kot se je, storilo tudi na osnovi že
               obstoječe zakonodaje. Veliko več bi se lahko na tem področju storilo, če bi bila
               volja in če bi bila želja da se to stori. Da se te zadeve počistijo, da se te zadeve
               spravijo v neke normalne okvirje. Osebno bom ta zakon absolutno podprl, ker mislim,
               da je potreben, nujen, da najbrž z njim že zamujamo, in bomo v Slovenski ljudski
               stranki tudi konstruktivno sodelovali pri izboljšavah tega zakona.</p>
               <p>Podprl pa ga bom tudi z veliko željo, da bi z uveljavitvijo tega zakona se zgodilo
               točno tisto, kar sem prej navedel – da bo doletela tiste, ki so si nagrabili, da jih
               bo doletela tudi kakšna kazen ali pa da se jim odvzame to premoženje. Jaz mislim, da
               bi bilo za stanje splošnega duha v tej družbi, v tej državi to nujno potrebno. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Anton Kampuš, za njim Franci Kek in za njim Jožef Jerovšek. Prosim.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Spoštovani predsednik, hvala za besedo. Kolegice in kolegi!</p>
               <p>Strinjati se je treba in res je, da že sedanja zakonodaja omogoča odvzem premoženja,
               ki je bilo pridobljeno na nezakonit način. Imamo kar nekaj primerov, ko bi že lahko
               prišlo, pa na žalost naša zakonodaja teh zadev ni definirala. Podpiram pa v tem
               trenutku stroko, pravno stroko, in tudi javnost, ki zahteva, da je treba uvesti točno
               definirane ukrepe, prek katerih se lahko v pravnem postopku odvzame premoženje, ki je
               pridobljeno na nezakonit način. To pa ni enostavno. Zakonodaja mora biti točno
               definirana, da spet na drugi strani ne naredi krivice tistim, ki pa so prišli do
               večjega premoženja na zakonit način. Prej sem slišal besede, <q>"navadnega človeka se to
               ne dotika"</q>. Ni res – tudi navadni ljudje imajo svoje ideje, sposobnosti, da na
               različne načine, prek različnih projektov pridejo do nekaterih finančnih ali pa
               drugačnih virov, ki se tičejo premoženja. Še kako. In zakaj torej sposobni ne bi bili
               mirni ob takšnih dogodkih? Sicer pa je takole: lestvica oziroma opredelitev
               kriterijev, ki so postavljeni kot, na nek način, nezakonito pridobljeno premoženje,
               se spet lahko pokaže kot sorazmerno raztegljiva elastika, zaradi tega opozarjam na
               previdnost in eksaktnost te zakonodaje oziroma predpisanih mehanizmov, ki jih imamo v
               zakonu.</p>
               <p>Ob izvedbi zakonskega pregona se lahko, kot običajno, izvede tudi finančna preiskava
               za 5 let nazaj, in tako naprej. Ko v tem trenutku obravnavamo prvo obravnavo tega
               zakona, pričakujem od vseh velik angažma ter tehtne in strokovne pripombe v smislu
               izboljšanja sedanjega predloga, seveda z amandmaji. Res pa je veliko vprašanj
               odprtih, kot je že bilo povedano: kaj vse zajema, od katerega datuma, od kdaj naprej,
               ali je res to treba zajeti vse, od lastninjenja 1990 leta naprej, ali so v to
               vključene tudi vse orožarske afere, mogoče tudi Patria, vse druge finančne verige,
               drugi odkloni, deviacije, ki se na žalost v vseh družbah pojavljajo.</p>
               <p>V prvi obravnavi bom ta zakon podprl. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jožef Jerovšek, pripravi naj se Bogdan Barovič.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Zakon o odvzemu nezakonito pridobljenega premoženja v Sloveniji zamuja. Spomnim se
               nekega simpozija, ko je sodnik Evropskega sodišča za človekove pravice, gospod
               Zupančič na to temo dejal: <q>"Če bi bil danes sprejet, je prepozno."</q> In je takrat
               odvračal pomisleke, ki so jih predstavljali za zelo strokovne predstavniki vladne
               koalicije, da naša zakonodaja tega ne omogoča. Tudi sam sem takrat delal,
               pripravljal, da bom skušal s sodelavci pripraviti tak zakon ali pa vsaj nek osnutek –
               takrat se je govorilo razširjeni konfiskaciji in obrnjenem dokaznem bremenu –, pa me
               je potem kolegica Cveta Zalokar prehitela in sem bil vesel tistega predloga, ker da
               se je začelo premikati.</p>
               <p>Zdaj imamo tu vložen zakon, ki po mojem mnenju, jaz ga bom podprl, ga je treba
               sprejeti, vendar je nekatere rešitve treba v nadaljnjem postopku zaostriti. Absolutno
               zaostriti. Kajti ta zakon, verjamem, da ga ni čisto enostavno sprejeti, vendar imajo
               podobne zakone Italija, Hrvaška, Srbija, in poročanja so taka, da so učinkoviti, da
               so dokaj učinkoviti ti zakoni in jaz ne vem, ali so pripravljavci povzeli najboljše
               rešitve iz te zakonodaje.</p>
               <p>Zakaj ga je treba poostriti? Jaz verjamem, da ste nekako iz te koalicije emocionalno
               vezani na petletke in da ste pet let določili tako. Vendar je s tem skritega veliko,
               veliko. Kajti na ta način ste dokaj spretno skušali legitimirati tajkune, finančno
               oligarhijo in druge mogočneže, ki seveda na podlagi ideološkega izvora in vsega tega
               pripadajo vaši politični opciji. Vemo, da do par let nazaj ta naša opcija v Sloveniji
               ni imela relativno premožnega človeka. Ga ni imela. Kajti ti procesi lastninjenja
               nekateri, bi rekel Udbe, so se začeli že v prejšnjem sistemu. Udba je pripravljala
               ljudi, da bo pravočasno jim pošiljala denar v tujino in tako naprej. In seveda, če bi
               veljala ta meja za 5 let nazaj, bi na podlagi tega zakona vse legitimirali tiste, ki
               so seveda posvečeni iz vaše strani, kajti dejali bi – s pomočjo teh odvetnikih
               dobrih, ki jih imajo, ki jih lahko plačajo na podlagi poceni pridobljenega denarja
               ali pa ukradenega –, da je to plod dobrega gospodarjenja s premoženjem, ki so ga že
               pred petimi leti imeli, da je to plemenitenje premoženja in tako naprej, in seveda bi
               ta zakon sankcioniral samo tiste verjetno, ki za vas niso politično primerni. Zaradi
               tega je to treba razširiti na bistveno daljše obdobje, če hočemo, da bo od tega
               kaj.</p>
               <p>Seveda je pa tu cel kup pasti. Kajti še v tem slučaju bo težko. Kajti če bo država
               ali pa<gap n="…"/> Bog nas varuj, da bi se takšna filozofija, kot je sedaj prisotna v tej vladi,
               nadaljevala v tej državi. Potem tudi finančna preiskava ne bo nič pokazala, kajti če
               bi mi danes določali finančne preiskovalce, bi po istih kriterijih, kot ste
               nastavljali recimo predsednike pa člane nadzornega sveta, recimo državne banke,
               mariborske banke, kjer so ovčice v čuvanju volkov<gap n="…"/> Na tak način ne boš dokazal nič.
               In seveda to ni v redu, to je celo filozofijo treba v državi menjati. To je ena od
               osnov in še druga vprašanja so, pasti.</p>
               <p>Včeraj beremo, kako je pravosodje takoj zaščitilo gospoda Thalerja in tu nam gospod
               Klemenčič, mislim da, pravi, da predkazenski postopki v tej zadevi potekajo pri nas
               izrazito počasneje kot v drugih državah, iz katerih prihajajo osumljenci v isti
               zadevi. Tudi tu naše pravosodje ne dela. Ne omogoča preiskave. Jaz ne rečem, da je
               kriv osumljenec, da je kriv dokončno, pravnomočno, ampak če se že v osnovi prepreči
               preiskava, potem tudi nam tak zakon nič ne pomaga. Državi je potrebna volja, da se bo
               ta toleranca do kaznivih dejanj, do mafijskih poslov in do vsega tega onemogočila,
               tretirala kot nekaj najbolj zavržnega. Žal te volje in take filozofije praktično ni
               bilo opaziti. Sedaj, v tej zaključni fazi, že ob tem, ko ta koalicija je praktično
               preko roba propada, sedaj seveda se rešuje s temi zakoni. Ampak hvala bogu, ga bom
               podprl, ampak treba je bistveno zaostriti, kajti nastavljene so pasti, ki bi
               omogočile, da bi živi, zdravi in celi prišli skozi mogočneži iz vašega političnega
               polja.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Mir prosim!</p>
               <p>Gospod Bogdan Barovič, imate besedo. Pripravi naj se Franc Jurša oziroma mag. Majda
               Potrata.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Kolegice in kolegi!</p>
               <p>Za mene osebno, pa tudi za moje kolege je ta zakon čista farsa. Tipični predvolilni
               akt, češ, <q>"poglejte nas, kako smo dobri in pošteni"</q>. S čim lahko to utemeljim? Čisto
               enostavno – vse, kar je v tem zakonu zapisano, je bilo mogoče doseči in storiti v 20
               letih obstoja Slovenije. Imeli smo nadzorne svete, kjer so gospodje namesto nadzirali
               in gledali lumparije, basali denarje v svoje žepe. Imeli smo organe pregona, ki niso
               storili ničesar, imeli smo pravosodne organe, ki so mižali, z obema rokama skrivali
               oči. Imeli smo Davčno upravo, ki ni storila pravzaprav čisto nič, imeli smo Računsko
               sodišče<gap n="…"/> Še vam lahko naštevam, 100 in 100 agencij in ustanov, ki so bile dolžne
               spremljati nepravilnosti in jih niso, tako kot jih tudi ta zakon ne bo prinesel.</p>
               <p>Drugič. Začel bom s 57. in 58. členom, ki sta pravzaprav konec tega zakona. Samo v
               enem primeru bi ga jaz sprejel – takrat, ko bo v teh dveh členih absolutna
               retroaktivnost za 18 let, samo takrat. 57. člen so si gospodje, ki so vse to, kar je
               v tem zakonu zapisano, storili, izračunali zelo natančno in jim potečejo vsi ti
               termini natanko v mesecu septembru, ko bo ta zakon, če bo, sprejet, 58. člen je pa
               tako jasen. Včeraj smo imeli pri Zakonu o bančništvu še posebej neko posebno
               retroaktivnost – a vsepovsod imamo neko retroaktivnost, tukaj pa ne? Saj od tukaj
               naprej, ko bo zakon veljal, dajte si naliti čistega vina, saj ni več kaj ukrasti, saj
               je vse pokradeno, to veste vsi! Pojdite v Marino Portorož in Marino Izolo; čez 1000
               jaht slovenskega izvora v vrednostih nad 500 tisoč evrov! Izračunajte si: če kdo
               zasluži 2 tisoč evrov neto ne da 1 evro zapravi za jesti, torej nič ne je, mora
               delati 25 let, da tako jahto lahko kupi – ampak ni nič pojedel –, čez tisoč jih je!
               Nikogar ne bo prizadel ta zakon, nikogar od tistih, tudi enega ne! Ta zakon bi lahko
               kvečjemu poimenovali Zakon o lovu na kurje tatove. Nihče ne misli resno, malo prej
               smo mislili, če kdo misli resno, potem bo ta zakon sprejel. Zelo neresno mislijo
               tisti, da bomo takšen zakon sprejemali sedaj, češ bo pa od sedaj boljše – nima kaj
               več boljše biti, vse je pokradeno! Kdo bo odgovarjal?</p>
               <p>Še to bom povedal. Tudi na njih leti. Ni res, da je samo ta vlada, tudi vaša vlada<gap n="…"/>
               Konkretno, vaša vlada, kaj je naredila – 11 ladij je prodala za staro železo, danes
               pa te ladje vozijo in nastala je več 100- milijonska škoda. Za njo ve sedanji
               premier, dokaz Računsko sodišče. Kdo je kaj naredil? Nič. Naš kolega je v zaporu,
               zaradi tega, ker je to povedal. To je sedaj vaša resnica, vaša in vaša! Predsednik
               Vlade ve, kaj je naredil, Računsko sodišče je opozorilo to vlado, da so bile
               nepravilnosti pri prodaji ladij za staro železo, ki danes plujejo. Kdo je kaj
               naredil? Nihče nič! In zdaj se tukaj delate lepe, kako krasen zakon ste pripravili.
               Ob tem, da naj povem, tisti pa, ki ste prebrali še Kazenski zakonik in pa Zakon o
               kazenskem postopku, tam so novi členi, ki natančno to določajo, kar je zapisano v tem
               zakonu. Zakaj potem ta zakon? Velja za ene in za druge. Pokradeno je vse, pojdite
               preštet jahte, poglejte njihovo vrednost in zanima me, kdo od tistih bo odgovarjal
               ali pa dokazoval premoženje. Nihče. Samo reveži, kurji tatovi, tisti ki bodo še
               drobiž<gap n="…"/> Mogoče tisti, ki je z lastnimi rokami naredil hišo, pa bodo prišli pa bodo
               rekli, <q>"dokaži, od kje ti to"</q>, pa ne bo imel računa, ker je sam delal, pa ga bodo
               zaprli. To bo rezultat tega. Sramota, velika sramota. Vse to se je do sedaj lahko
               delalo, nihče ni nič naredil <gap n="…"/> <stage>/ znak za konec razprave/</stage><gap n="..."/> kdo odgovarjal, Davčna
               uprava, Računsko sodišče, nadzorniki. Nihče. To je sama ena velika hinavščina in nič
               drugega, ne bom ga podprl.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri kot predlagatelj.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo gospod predsedujoči.</p>
               <p>Izvajanje kolega Baroviča ravnokar opozarja na protislovje, ki nastaja ob tej
               razpravi, še zlasti tistih, ki najbolj nasprotujejo temu zakonu. Poglejte, prvak
               njegove stranke, gospod Zmago Jelinčič je označil ta zakon kot nacističen, preoster.
               Zdaj pa slišimo od njegovega kolega poslanskega, da je v bistvu problem v tem zakonu
               to, da ne more biti učinkovit in on bi ga zaostril. Edino pod takim pogojem bi ga
               podprl. Popolno protislovje. Mislim, ne razumemo več, kaj pravzaprav Slovenska
               nacionalna stranka želi, ampak se jezi na podlagi nečesa, kar pravzaprav sama ni
               znala utemeljiti. In to, da nekateri označujejo ta zakon kot preveč radikalen in
               tvegan, drugi pa zahtevajo še dodatno radikalizacijo nekaterih členov, dokazuje, da
               je predlog zakona optimalen. Ne more biti idealen, ker idealno ni nič. Če bi bil
               idealen, bi se vsi takoj strinjali z njim, je pa optimalen. Optimalen, ker je
               uravnotežen. Ker zagotavlja spoštovanje temeljnih pravic, tako človekovih kot
               ustavnih pravic, ustavne pravice do lastnine, zagotavlja vse tiste varovalke, ki ne
               omogočajo nobenih zlorab pri zasegu, začasnem ali dokončnem odvzemu premoženja, ker
               ponuja vse pravne možnosti, da je postopek transparenten in sodba na koncu
               dokazljiva.</p>
               <p>Novost v tem zakonu, in dajmo to enkrat ponavljati, ker po sedanji zakonodaji, kolega
               Barovič, ni možnosti doseči tistega, kar omogoča nov zakon. Prej sem navedel nekaj
               konkretnih podatkov: 365 finančnih preiskav, 176 pobud policije za začasni zaseg; od
               vsega tega je bilo samo 16 primerov zasega premoženja. Torej nekaj ni funkcioniralo.
               Zakon ni ponujal tistih možnosti, ki jih zakon, kjer vnesemo načelo obrnjenega
               bremena, omogoča. Torej novost je tukaj, ni demagoška, ni predvolilna, zakon je
               nastajal; prvi predlog je bil predložen že pred enim letom, pred dobrim letom,
               usklajevali smo ga s stroko in zato ga imamo šele danes na mizi. Usklajevali smo ga
               podpisniki, smo iz različnih strank in upoštevali smo strokovne pripombe in strokovne
               sugestije Ministrstva za pravosodje. Zato je zakon, ki ga imamo danes, vzdržen. Je
               zakon, ki optimalno omogoča preiskavo, ne da bi kršili ustavne pravice. In ta je bil
               glavni cilj, ker to ni zakon, ponavljam, ni zakon o nacionalizaciji, ni zakon o
               revolucionarnih prevzemih ali odvzemih, ni zakon, ki bi bil temu namenjen. Je zakon,
               ki skuša zajeziti naraščanje gospodarskega in siceršnjega kriminala. In ta realnost,
               moč organiziranega kriminala, je stvarnost, s katero se moramo soočiti. In moramo
               opremiti naš pravni sistem s tako zakonodajo, ki bo uspela ponuditi tožilcem, Davčni
               upravi, Carinski upravi in vsem organom, ki se ukvarjajo s preganjanjem gospodarskega
               kriminala in z zlorabo premoženja s strani kriminalcev, da opremimo to državo z
               zakonodajo, s katero bo mogoče ta fenomen zajeziti. In samo temu je namenjen
               zakon.</p>
               <p>Tu smo bili priče retorično zelo všečnim razpravam, ampak dajmo malo poenostaviti. V
               imenu predlagateljev se lahko le veselim, da smo doživeli tako podporo v Državnem
               zboru, ob vseh kritikah, ki so legitimne, jih bomo upoštevali. Bomo videli, kaj se da
               izboljšati. Ampak najbolj skrajnih zahtev seveda ne bo možno sprejeti, zlasti ker bi
               to prekinilo in prejudiciralo tisto ravnotežje, ki je potrebno za to, da bo zakon
               zakon pravne države in ne zakon revolucionarne države, to je jasno. Torej, ko
               govorimo o 5 letih, se lahko postavi vprašanje, ali bi lahko malo podaljšali to
               obdobje. Vendar ne bomo šli v nedogled, ker iskanje nezakonitega premoženja za 20 let
               nazaj je možno, imamo instrumente, da se to ugotovi, ne da bi posegali dejansko v
               človekove pravice in v ustavne pravice do lastnine. Koliko je dokazljivo nekaj, kar
               se je dogajalo pred 15, 20 leti – in tu sprašujem stroko, ki je svetovala ta termin,
               s čim ga je pravzaprav utemeljila? Tudi mi se sprašujemo – ker zakon je nastal v
               sinergiji med predlagatelji poslanci in stroko –, čemu 5 let. Jaz sem si to
               obrazložil in si to pojasnjujem z dejstvom, da je 5 let obdobje, ki še omogoča
               transparentno obravnavanje določenih dejstev. Kajti če gremo nazaj za bistveno daljši
               čas, verjetno razvodeni tudi možnost, da se nekaj dokaže. Torej vprašanje je vsekakor
               legitimno, je postavljeno. In upam, da bomo v tej obravnavi tudi slišali odgovore
               stroke, nekaj smo jih dobili, in če je meni jasno, očitno vsem poslancem še ni jasno,
               zakaj so postavljene te meje. Mislim, da vse izvira tudi iz ostale zakonodaje, da se
               vse tako obravnava po določenih kriterijih, ki so že uveljavljeni. Torej upam, da bo
               v nadaljevanju možno doseči čim večji, čim širši konsenz, ko bomo o samem zakonu
               glasovali.</p>
               <p>Slovenski nacionalni stranki pa ne morem odgovoriti drugače kot tako, da naj se
               uskladi najprej. Naj se uskladi, ker smo slišali diametralno različne, nasprotne
               interpretacije; za nekatere je to preoster zakon, za druge je nedorečen. Naj se oni
               poenotijo in potem bomo upoštevali tudi njihove pripombe.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Potrata. Pripravijo naj se Tadej Slapnik, Vili Trofenik, Samo
               Bevk je prvi. Izvolite.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo gospod podpredsednik.</p>
               <p>Naj v začetku povem, da sem med sopodpisniki predloga zakona, da bom torej zakon v
               prvi obravnavi podprla, bi pa rada rekla kot nepravnica samo nekaj opažanj, ki jim
               sledim v razpravi in v predstavitvi stališč poslanskih skupin. Če sodim po medijih in
               po napisih, se Slovenija v očeh nekaterih spreminja v vse bolj represivno državo. Če
               poslušam razprave, potem ni pri nas učinkovitih organov pregona, ki bi utrjevali
               zavest o pravni državi. In v takšni situaciji, kjer je zaupanje v pravno državo tako
               oslabljeno, se upravičeno lahko zastavi vprašanje, ali lahko nek zakon ki ima
               opraviti v svojem izhodišču s spoštovanjem ali nespoštovanjem temeljnih vrednot in
               postulatov pravne države, ali lahko nek zakon odpravi vse tisto, kar je v družbi
               nesprejemljivega in kaznivega tudi?</p>
               <p>Družbeni kontekst je pač tak, da vse, kar se da v zvezi s tem zakonom povedati, je
               diametralno nasprotno; eni pravijo, da so ukrepi preblagi, drugi, da so taki, ki tudi
               postavljajo pod vprašanje spoštovanje človekovih pravic. In moram temu slednjemu
               pritrditi: opozorila na to, da tudi pri obrnjenem dokaznem bremenu, da je lahko kdaj
               kakšna stvar, ki se kasneje izkaže za nedokazljivo oziroma za napačno obtožbo,
               človeku, ki mu je bila storjena krivica, ne more povrniti tistega, kar mu je bilo s
               postopkom odvzetega.</p>
               <p>Drugo vprašanje, na katero mislim opozoriti, je pa vprašanje predlagatelja poslanskih
               zakonov. Sama podpišem poslanske zakone, ampak vendarle imam raje, če izvršna veja
               oblasti opravi to funkcijo in predlaga zakone, zlasti tiste, pri katerih lahko z
               aparatom strokovnih sodelavcev, zlasti pa v postopku medresorskega usklajevanja
               pripravi besedilo do te mere, da je vrzeli v zakonu bistveno manj. In meni se ne zdi
               nič hudega in nič slabega, če je prvotno besedilo nadomeščeno z drugim besedilom, če
               so se vsaj prvopodpisani predlagatelji zamenjali, če to pomeni, da je v temu drugemu
               besedilu manj vrzeli, za katere pa nekateri pravijo, da jih bo mogoče v nadaljevanju
               postopka še podpreti.</p>
               <p>Kot rečeno, zakon bom podprla in upam, da se bo pri uresničevanju tega zakona
               vendarle izkazalo, da so predlagane rešitve dovolj premišljene in brez pretiranih ali
               celo škodljivih vrzeli. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Samo Bevk, pripravi naj se gospa Breda Pečan.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala lepa za besedo gospod podpredsednik. Spoštovani zbor!</p>
               <p>Dejstvo je, tako kot je bilo rečeno, da je gospodarska in finančna kriza razgalila
               situacijo na svetu, v Evropi in seveda tudi pri nas, in da smo do teh vprašanj
               postali bolj občutljivi in tudi kritični. In v tej smeri je pripravljen tudi zakon o
               odvzemu premoženja nezakonitega izvora. Prej je kolega Jerovšek dejal, da je sam
               pripravljal nek podoben zakon, da pa ga je nekdanja naša kolegica Zalokar Oražmova
               prehitela. Strinjam se tudi s kolegico mag. Majdo Potrata, da bi bilo bolje, da bi
               tako zapleten zakon s pravnega vidika pripravilo pristojno ministrstvo, ne pa da gre
               za poslanski zakon.</p>
               <p>Iz današnje razprave – spremljal sem jo skoraj ves čas – pa je razvidno, da prav vse
               poslanske skupine ta zakon podpirajo, razen seveda Slovenske nacionalne stranke, pa
               še ti so svoje nasprotovanje argumentirali iz čisto nasprotujočih si vidikov.</p>
               <p>Cilj zakona je, da nihče ne more obdržati nezakonito pridobljenega premoženja. Tako
               je tudi recimo največja opozicijska stranka SDS, ki tudi podpira ta zakon, celo tako
               konstruktivna, da bo predlagala v naslednjih fazah celo svoje amandmaje, s katerimi
               bi naredili zakon bolj operativen in bolj učinkovit. Se pravi, skoraj nekakšna idila
               v tem državnem zboru.</p>
               <p>Zakon bom seveda podprl. Upam le, da se bodo lahko vse te tehtne pripombe
               strokovno-pravne narave v naslednji fazi v zakon tudi vgradile in da s strokovnega
               vidika ne bo sporen. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa Pečanova se odpoveduje. Gospod Janko Veber, pripravi naj se gospod Andrej
               Magajna.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo.</p>
               <p>Zakon o odvzemu premoženja nezakonitega izvora bom seveda podprl. Sem tudi eden od
               podpisnikov. Mislim, da je bilo resnično že veliko povedanega predvsem s strani
               ljudi, kaj si mislijo o vsem tem, kar se dogaja v Sloveniji in ali vendarle naš
               pravni sistem dovolj učinkovito funkcionira in poskuša preprečevati bogatenje na
               nezakonit način in ne nazadnje posledično tudi potem pridobivanje premoženja, ki dobi
               status nezakonitega izvora. Veliko primerjav se je pravzaprav delalo tudi s sosednjo
               Hrvaško. Tudi sam, ko včasih razmišljam o teh zadevah, mislim, da se je vendarle v
               Sloveniji veliko stvari dogajalo izjemno hitro, tudi transformacija v samostojnost in
               vse postopke, ki smo jih izpeljali, da smo prišli do zasebne lastnine iz družbene, je
               bil zelo hiter postopek. Veliko stvari se je najbrž dogajalo hitreje, kot jih je bilo
               mogoče tudi v pravni sistem natančno predvideti in zapisati. Prepričan pa sem, da je
               tudi veliko predlogov bilo narejenih takih, da so pravzaprav namenoma omogočali, da
               je prišlo do izkoriščanja nekih trenutkov, ki so se pač v tej dobi transformacije
               dogajali. Vse to je pripeljalo do tega, da je javno mnenje nekako razočarano nad vsem
               tem, kar se je dogajalo na tem področju. Pa tudi če mene kdo osebno vpraša, imam
               občutek, da sem kot državljan, torej počutim se kot državljan daleč najbolj
               okradenega v vsem tem obdobju, ki ga pač v svojem spominu imam. To so tisti občutki,
               ki zagotovo narekujejo, da je treba sprejeti tudi tak zakon in pravzaprav postaviti
               pred dejstvo mnoge, ki imajo neko premoženje, naj pač dokažejo, kako so do tega
               premoženja prišli. Če je bilo vse korektno, je seveda veliko olajšanje tako za
               tistega, ki je to premoženje ustvaril, kot tudi za vse ostale, ki menijo, da to
               premoženje ni bilo ustvarjeno na zakonit način.</p>
               <p>Pri postopkih, ki bodo sledili na podlagi sprejema tega zakona, pričakujem, da bo
               prišlo do rezultatov, da bo prišlo do zaupanja, ne nazadnje tudi javnosti v državo, v
               ta pravni sistem, v postopke, ki jih pač tu imamo. In da bomo lahko vendarle tudi v
               prihodnosti potem imeli boljši mehanizem za preprečevanje kriminalnih dejanj, ki se
               dejansko tudi dogajajo v tem okolju. Velikokrat se srečaš z ljudmi, ki vidijo tega
               ali onega, ki pride, ne vem, z izjemno debelim šopom denarja v trgovino, kupi, gre in
               ga nihče ne vpraša, kako pa je do tega denarja pravzaprav sploh prišel.</p>
               <p>Verjamem, da del tega problema tudi dosedanja zakonodaja že omogoča in da smo
               zagotovo imeli veliko stvari napisanih in jih imamo napisane, ki bi to že omogočale.
               Vendar mislim, da bo tudi sprejem tega zakona spodbudil marsikoga, da bo vsako tako
               opaženo dejanje tudi še budneje spremljal in poskušal opozarjati na te nepravilnosti
               in da bodo seveda potem tudi organi, ki so pristojni za to, lahko dovolj hitro in
               učinkovito opravili svoje delo. Tako da ta zakon bom seveda podprl. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Andrej Magajna. Pripravi naj se Alojz Potočnik oziroma Jože Tanko.
            </p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Spoštovani kolegi, kolegice!</p>
               <p>V času predstavitve poslanskih stališč ni bilo možno soočiti vseh stališč. Kot sem že
               povedal na začetku ob predstavitvi, smo bili enkrat za spremembo v skupini
               nepovezanih tukaj enotni, vsaj ko gre za načelno podporo zakonu. Dobro, da smo
               opravili in imamo še to razpravo. Pokazalo se je, da je cela vrsta vprašanj še
               odprtih. Zanimivo bo narediti nek povzetek teh razprav in videti, kje bi se dalo
               dejansko zakon še amandmirati. Sam sem tudi med podpisniki bil tega zakona, čeprav ob
               vsem tem poslušanju tudi sam postajam vedno bolj nejeveren, ampak to ne pomeni, da
               sem se premislil. Zakon je treba podpreti, treba bo pa narediti to, da bo dejansko
               učinkovit in da bo služil svojemu namenu. Pridružujem pa se kljub vsemu stališčem
               kolega Mirana Potrča in gospe Darje Lavtižar Bebler, da je vseeno potrebna pri
               izvajanju teh postopkov previdnost. Če diplomanti prava pred 20, 30 ali 40 leti nazaj
               o teh zadevah sploh niso govorili – o obrnjenem dokaznem bremenu, vedno je veljalo
               načelo nedolžnosti, dokler ti ni dokazano –, smo danes v situaciji, ko smo to zadevo
               obrnili. Spomnim se, da je bilo v Sloveniji še lani veliko polemik o tem, tudi
               razprav na strokovni ravni. Čeprav po drugi strani pa včasih, ko so pri nas bile
               akademske debate, recimo članek Ljuba Bavcona je bil zelo odmeven, je bilo že v
               Srbiji in na Hrvaškem to sprejeto. To se pravi, danes v svetu in v Evropi so ta vsaj
               načelna vprašanja rešena, svet sodoben demokratičen prehaja v to fazo, da je treba
               tudi v določenih primerih uporabljati obrnjen dokazni postopek. Seveda ob določeni
               previdnosti, da se ne bi tudi to zlorabljalo ali da bi na koncu, kot je že bilo
               rečeno, država oziroma davkoplačevalci plačevali odškodnine za zadeve, ki bi se
               izkazale, da so pravzaprav nedokazane, in da bi pravzaprav država utrpela škodo, ne
               pa da bi proračun kaj pridobil, kot je napisano v uvodu, da bodo morda celo pozitivni
               finančni efekti tega zakona.</p>
               <p>Take vrste zlorab, kot se je danes omenjalo, v času pred holokavstom v Nemčiji, ko je
               Hitlerjeva Nemčija pravzaprav s tem finančno in ekonomsko onemogočila judovsko
               skupnost – enostavno so jim jemali premoženje pod pretvezo raznih obtožb, sami so
               morali dokazati, nihče ni dokazal in so jim enostavno prevzeli <gap n="..."/> Lahko bi šel še
               dlje v zgodovino, v srednji vek, ko se je z krivoverci, heretiki ravnalo tudi tako;
               to velja torej za totalitarne režime ali režime, ki so sloneli na nekem ideološkem
               fundamentalizmu. Premoženje se je jemalo in država oziroma elita takratna posvetna in
               cerkvena si je na ta način pridobila enormno premoženje. Celo institut, če je kdo
               zgodovino bral, institut posthumnega odvzema, to se pravi, celo tisti, ki so bili že,
               ne pet let, odkar so storili kazniva dejanja, ampak so bili že pet let v grobu, se
               jih je v nekem kvazi sodnem procesu obsodilo in so dedičem odvzeli premoženje. O
               takih zlorabah, kot so bile takrat, pa v Nemčiji, verjetno ne moremo govoriti.
               Najhujša zloraba bi pa bila, če bi se izkazalo, da je zakon tako nedodelan, da ni
               pravzaprav nobenega efekta, da bomo samo spet imeli morda kakšno predstavo pred
               mediji, reality show za javnost, zgodilo se pa ne bo nič. Zato je dobro mirno – nekaj
               počitnic rabimo, ampak kljub temu – razmisliti do jeseni, da bomo ta zakon z
               amandmaji izboljšali in naredili učinkovitega.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Potočnik. <stage>(Ga ni.)</stage> Gospod Jože Tanko. Gospod Alojz Posedel.
               Gospod Gvido Kres. Imate besedo. Pripravi naj se Franco Juri, dr. Vinko Gorenak.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi!</p>
               <p>Mi danes tukaj govorimo o tem, kako bo treba sankcionirati oziroma spušča se en
               strah, ampak jaz mislim, da tisti, ki so pošteno pridobili svoje premoženje, se
               nimajo česa bati. Dejstvo je, da imamo v Sloveniji ogromno sposobnih podjetnikov,
               podjetnikov, ki so pričeli v garažah, podjetnikov, ki imajo vrednost. Ampak tisti kar
               jih jaz poznam pa jih ni malo, imajo vrednost, ki jim tisti tajkunski podjetniki,
               tistih tajkunski <q>"frajerčki"</q> ne sežejo niti do gležnjev, pa imajo tudi kakšno jahto,
               pa tem ljudem se ni treba popolnoma nič bati za jahte, in mi moramo dati pravo
               sporočilo s tem zakonom.</p>
               <p>Pričeli so v garažah, danes delajo visokokvalitetne proizvode, s katerimi lahko gredo
               v zahodni svet, zaposlujejo ljudi, in ko smo se mi tukaj notri v tem državnem zboru
               pregovarjali, koliko bomo šparali in kako ne bomo si privoščili ne vem kakšnih
               obiskov tujine, so ti ljudje potovali po Evropi in danes spet delajo, zaposlujejo. In
               veste, ko je eden izmed novinarjev vprašal podjetnika Akrapoviča, pravi: <q>"Kdaj boste
               pa šli na jahto?"</q> Veste kaj je odgovoril? <q>"Nimam jahte, nimam časa, jaz moram delati,
               jaz moram voditi podjetje."</q> In jaz se resnično sprašujem<gap n="…"/> Kot podjetnik nisem si imel
               časa privoščiti dopusta po 3, 4 tedne in ne vem še kaj. Doma je treba bilo delati in
               ustvarjati. In potem, če je prišlo na koncu do takšnega rezultata, da imajo to
               premoženje, ki ga imajo, ja hvala bogu, naj ga imajo in uživajo naj ga in želim jim
               zdravja in še veliko uspeha, da bo Slovenija živela še naprej, ker se prebija in živi
               na račun teh malih podjetnikov, ki delajo v tišini, delajo pošteno in ustvarjajo
               kvalitetna delovna mesta in se ne sprašujejo o minimalnih plačah, o katerih je tudi
               veliko govora v tej naši državi, ampak oni nagrajujejo v skladu s tistim, kar so
               uspeli sami narediti in kar tudi njihovi delavci delajo in tudi zaslužijo.</p>
               <p>Tako da jaz mislim, da je treba temu narediti konec, treba tistim ljudem, ki so se
               neupravičeno, resnično neupravičeno pridobili<gap n="…"/> Tudi zadeve sankcionirati in spraviti
               v tisto blagajno, ki bo napajala tiste blagajne, od katerih bodo naši ljudje, ljudje,
               ki so danes v pokoju, katerim je treba zagotoviti pokojnine, lahko brezskrbno,
               relativno brezskrbno, ker brezskrbno se ne da, enostavno se v teh časih ne da živeti,
               lahko živeli to svojo starost.</p>
               <p>Kot smo že povedali, ta zakon podpiramo in ga tudi bomo še dodelali v nadaljevanju.
               Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo.</p>
               <p>Jaz bom zelo kratek, ker sem vse, kar sem imel za povedati, že povedal. Mislim, da
               glavna novost, okoli katere se vrtijo dileme o tem zakonu, je obrnjeno dokazano
               breme. To je novost za našo zakonodajo. Ni novost za pravni red v mnogih državah in
               pravzaprav omogoča našim zakonodajalcem in tudi preiskovalcem učinkovitejšo
               preiskavo, učinkovitejši pristop prav do vprašanja nezakonito pridobljenega
               premoženja. Res zato povejmo še enkrat za javnost: gre za to, da pri tistih primerih,
               kjer je utemeljen sum o kaznivem dejanju in se je začel kazenski pregon, je možno
               začeti tudi finančno preiskavo, če obstaja utemeljen sum, da je premoženje, ki ne
               ustreza podatkom Dursa, torej ki presega napoved in dokazano premoženje pri Davčni
               upravi, da je ta del premoženja v bistvu predmet finančne preiskave. In samo če
               finančna preiskava na koncu ugotovi nezakonitost izvora na tak način, da lastnik
               tistega premoženja ni mogel dokazati v kontekstu v okviru te preiskave legitimnosti
               oziroma zakonitosti tega premoženja, takrat pride do odvzema premoženja. Torej, stvar
               je zelo jasna, transparentna in pravno vzdržna. Tukaj ni nobenih tveganj, da bi
               posegali v ustavne pravice posameznikov. Če bomo zmogli ta premik in metabolizirali
               to novo načelo obrnjenega dokaznega bremena, potem bomo opremili tudi pravno državo z
               bolj učinkovitimi instrumenti za pregon organiziranega kriminala, vključno
               gospodarskega kriminala. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Vinko Gorenak, pripravi naj se gospod Anton Colarič. Ne, dr.
               Vinko Gorenak, prej.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Časa imam sicer dovolj na razpolago, ampak mislim, da je bilo vse bistveno že
               povedano. Res pa je tudi to, da, vsaj tisti, ki nas zdaj zadnji dve uri spremljajo,
               si verjetno želijo približno tak parlament in takšne razprave, kot smo jih imeli
               zadnji dve uri, ker vse te razprave vendarle gredo, kljub vsem tistim pomislekom, ki
               sem jih izrekel v uvodu, ko sem povedal, da je to nek salto mortale predlagateljev –
               od ministra naprej do vseh ostalih, zlasti tistih, ki so oktobra ali novembra
               predlagali podoben zakon.</p>
               <p>Ob zaključku bi opozoril, zdaj ko je minister tu, samo še enkrat na tisto, kar sem že
               v uvodu, to je na tisto evropsko konvencijo, kjer imamo mi zdaj pridržek. Tisti
               pridržek bo verjetno treba odpraviti, ker sicer bo v nasprotju zadeva z Ustavo
               Republike Slovenije. To je ena zadeva, druga zadeva, ki jo kaže reči, je predvsem ta,
               da moramo poslanci, če bomo ta zakon pripeljali do konca, moram posebej poudariti, da
               bomo mi vztrajali na tistem določilu, da gre za celotno obdobje tranzicije oziroma
               celotno obdobje od tako imenovane družbene lastnine naprej do danes, in ne samo za
               zadnjih 5 let. To je za nas zelo pomembna zadeva, v tem kontekstu bomo tudi
               sodelovali. Jaz mislim, da se da to pravno verjetno kar solidno rešiti zadeva, ker ni
               nujno, da vežete samo na začete preiskave, lahko tudi na tiste, ki so že bile. Lahko
               tudi brez tega; ne nazadnje, naredimo zakon tak, da bo to mogoče. Bo pa treba biti
               zelo vztrajen, iz razloga, ker prepričan sem, da se bo oglasilo – ta vztrajnost bo
               pomembna tudi pri ministru – kakih 80 % slovenskih pravnikov. Tistih, ki so že bili
               na Ustavnem sodišču in tisti, ki kandidirajo in tisti, ki so tam in tisti s fakultet
               in ne vem od kje vse, zdaj bodo vsi po vrsti da <q>"se tega ne sme narediti, da se tega
               ne da narediti, da je pravica do lastnine"</q> in ne vem kaj in tako dalje. Vsi bodo to
               tako 80-procentno kričali. Treba je iti naprej in narediti nek zakon, pripeljati ta
               zakon do konca, ker mislim, da bomo s tem kar veliko naredili, ne samo za čas, ki
               prihaja, tudi za ocene zgodovinarjev o času, ki smo ga živeli zadnjih 20 let, ko
               vemo, da se je na debelo kradlo družbeno premoženje, nekdanje družbeno premoženje. Je
               pa verjetno ta zakon še en dokaz tistim, ki pogosto trdijo, izven parlamenta in v
               parlamentu: <q>"Opozicija vse bojkotira."</q> Ni res, saj če gledate glasovanja, lahko
               ugotovite, da opozicija ogromno zakonov podpira, in da je ta zakon eden tistih, ki je
               nastal v koaliciji, kjer nihče ni niti pomislil, da bi opozicijo vprašal za kakšen
               sopodpis. Pa dobro, saj mi smo sprejemljivi tudi za takšne variante in bomo zakon
               podprli v času, ki prihaja.</p>
               <p>Za zaključek, za zadnji stavek. Človek bi pričakoval, da vsaj proti koncu mandata,
               kar ne bo sicer moglo popraviti vtisa celega mandata, podprete tudi kakšen
               opozicijski zakon. Jaz mislim, da sem kaka dva dni nazaj enega takih vložil, ki se ga
               bo dal podpreti, mislim na zakon o prekrških – saj vem gospa Potrata, da pri vas ne
               bo šlo, mogoče pa pri kom drugem. Prav, zakon bomo torej podprli, s tem, da ga bomo
               tudi amandmajsko poskušali spraviti v obliko, ki bo čim bolj učinkovita. Hvala lepa.
            </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Anton Colarič, imate besedo.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa, gospod podpredsednik.</p>
               <p>Ker sem že imel priložnost predstaviti stališče, ne bom dolg, vendar lahko povem, da
               me po eni strani veseli, da je dokajšnja enotnost danes v Državnem zboru, da bomo
               zakon v prvem branju podprli. Moram reči, da pa bo zagotovo ta zakon še doživljal
               veliko kritik, mnenj, stališč. Namreč pred dnevi, ko smo ga predstavljali podpisniki
               na tiskovni konferenci – oziroma po tej tiskovni konferenci – so se usula mnenja o
               tem zakonu tako od, bi rekel, strokovnih delavcev, do seveda preprostih, ki imajo
               zelo različna mnenja o tem zakonu. Jaz seveda pričakujem, da se bo ta debata tudi
               nadaljevala do končnega sprejema. Jaz upam, da v prvih jesenskih mesecih, da bomo
               zakon lahko sprejeli, ne glede na te pomisleke. Te pomisleke, ki so bili pa izraženi
               tudi že na javni predstavitvi mnenj, pa tudi danes v parlamentu, bo pa treba verjetno
               do nadaljnjih faz razčistiti, dati strokovne odgovore. In upam, tako kot sem rekel,
               da ga bomo v prvih jesenskih mesecih lahko sprejeli in da bo to tisto orodje, ki bo
               pravosodju omogočalo, da na podlagi te zakonodaje, pa tudi druge, o kateri sem
               prepričan, da jo bomo še podprli: od Kazenskega zakonika, Zakona o kazenskem
               postopku, ne nazadnje Zakona o državnem tožilstvu, da bo vse to omogočilo, da bomo na
               tem področju bolj uspešni. Zakon bom seveda podprl.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa, gospod podpredsednik.</p>
               <p>Rad bi se oglasil v zvezi z dvema pomembnima vprašanjema, ki sta bila izpostavljena v
               razpravi. Eno se nanaša na izpolnjevanje mednarodnih obveznosti Republike Slovenije,
               torej tudi ratificiranih mednarodnih konvencij, in pa že omenjenega pridržka h
               Konvenciji o preprečevanju pranja denarja in financiranju terorizma. Šlo je za
               pridržek v zvezi z uveljavitvijo instituta obrnjenega dokaznega bremena, kar je bilo
               tudi logično, kajti v trenutku, ko je Slovenija ratificirala to konvencijo, niti ni
               imela tega vprašanja urejenega v nacionalni zakonodaji, sploh ne na področju
               kazenskega postopka in kazenskega prava, in takrat tudi še ni bilo jasno, za kakšen
               koncept zakona o odvzemu premoženja nezakonitega izvora se bo Slovenija odločila.</p>
               <p>Rad bi vas spomnil na razpravo, ki je potekala tukaj v tej dvorani Državnega zbora ob
               javni predstavitvi mnenj glede instituta odvzema premoženja nezakonitega izvora. Tam
               je v razpravah različnih strokovnjakov prišlo do zelo zelo različnih predlogov, za
               kakšen model in kakšen koncept naj se Slovenija odloči. To sedaj niti ni primerno, da
               naštevam vse te modele, ki so sicer tudi primerjalnopravno znani, ampak eden od njih
               seveda tudi je ta in je bila ena od možnosti tudi ta, da bi se Slovenija odločila za
               načelo obrnjenega dokaznega bremena v okviru kazenskega postopka. Mi pa tukaj danes
               razpravljamo o zakonu, za katerega se je odločila skupina poslancev in ki ga Vlada
               podpira, ki govori o obrnjenem dokaznem bremenu v civilnem postopku. Na to razliko
               želim opozoriti. Do tega spoznanja, da je ta postopek lahko učinkovitejši kot je
               kazenski postopek, so prišli tudi predlagatelji, in se Vlada s tem stališčem strinja
               in ga podpira. Ta že omenjeni pridržek h konvenciji pa v ničemer ne ovira sprejema
               tega zakona. Nasprotno, ko očitno bo ta zakon sprejet v Državnem zboru, glede na to,
               da mu je velika večina poslanskih skupin napovedala podporo, bo potem Slovenija lahko
               tudi formalno umaknila že omenjeni pridržek h konvenciji Sveta Evrope. Tako da to
               vprašanje v ničemer ne zavira in tudi ni v preteklosti zaviralo tega vprašanja
               priprave ustreznega predpisa, ki bo urejal vprašanje odvzema premoženja nezakonitega
               izvora.</p>
               <p>Drugo vprašanje, ki se je izpostavilo v razpravah, se pa nanaša na že omenjeno
               obdobje petih let, kjer se očitno pojavljajo različne razlage in razumevanja z vidika
               učinkovitosti tega zakona. Tukaj pa bi rad opozoril to, da Vlada razume to določilo,
               ki je zdaj predmet zakonodajnega postopka, tako, da se to obdobje petih let torej
               nanaša na obdobje petih let razpolaganja s tem premoženjem, za katero obstaja
               nesorazmerje med njegovim obsegom in njegovim izvorom, kar v bistvu pomeni, da je
               lahko to premoženje bilo pridobljeno bistveno bistveno zgodaj nazaj, torej pred
               dvajsetimi leti lahko tudi. Pomembno je, da je šlo za razpolaganje v obdobju tega
               petletnega obdobja s takim premoženjem, in zaradi tega v tem pogledu v praksi ne bi
               smelo biti velikih težav. Pa še eno podobnost smo zaznali v zvezi s tem petletnim
               obdobjem, namreč enako petletno obdobje velja tudi za področje davkov in davčnih
               predpisov, ki jih izvajajo pristojni davčni organi, in se je tukaj predlagatelj
               zakona očitno zgledoval po že uveljavljeni praksi na tem področju. To torej tudi po
               oceni Vlade pomeni, da učinkovitost v smislu uresničevanja vseh določb zakona v
               nobenem primeru ne bi smela biti prizadeta.</p>
               <p>Naj na koncu še enkrat izpostavim to, da je ta zakon izjemno pomemben, tako kot ste
               številni poslanci, številne poslanke danes razpravljali, in je seveda en del večje
               celote, ki se nanaša na velike spremembe na področju našega kazenskega pravosodja in
               o katerih ste v enem delu že odločili, ko ste sprejeli Zakon o državnem tožilstvu, v
               enem delu pa upam, da še boste, ko boste odločali o noveli Kazenskega zakonika in
               Zakona o kazenskem postopku. Gre namreč za vrsto povezav med vsemi temi navedenimi
               predpisi. V zvezi z že sprejetim Zakonom o državnem tožilstvu gre za pomembno
               povezavo zaradi tega, ker bo novoustanovljeno dvanajsto specializirano tožilstvo
               tisto, ki bo vodilo vse postopke v zvezi z zasegom oziroma odvzemom premoženja
               nezakonitega izvora in ki bo vodilo tudi ta institut finančne preiskave, in ima
               zaradi tega to novo tožilstvo v sprejetem Zakonu o državnem tožilstvu predvidene kar
               precej široke pristojnosti in možnosti sodelovanja z drugimi organi – od davčnih do
               Urada za preprečevanje pranja denarja, carine itn. Po drugi strani gre za pomembno
               povezavo s Kazenskim zakonikom in novelo Kazenskega zakonika, zaradi tega, ker ta
               zakon o odvzemu premoženja nezakonitega izvora seveda temelji na nekaterih sumih, da
               so izkazana točno določena kataloško predpisana kazniva dejanja. Ta pa so seveda v
               enem delu prenovljena prav z že omenjeno novelo Kazenskega zakonika in to seveda je
               pomembno z vidika učinkovitosti uporabe in izvajanja določb zakona o odvzemu
               premoženja nezakonitega izvora. Ne nazadnje pa gre za povezavo tudi z novelo Zakona o
               kazenskem postopku, spet po eni strani v primerjavi s tistimi določbami, ki se
               nanašajo na zaseg ali odvzem premoženja, ki je bilo pridobljeno ali izvira iz
               kaznivega dejanja, in na drugi strani nasploh s pristojnostmi državnih tožilcev, ki
               se v kazenskem postopku v enem delu močno širijo in jim dajejo velike možnosti za to,
               da so uspešnejši pri pregonu zlasti gospodarskega kriminala. Zato Vlada šteje, da je
               izjemno pomembno, da so vsi navedeni zakoni, na čelu s tem, s katerim se zdajle
               ukvarjamo, torej zakonom o odvzemu premoženja nezakonitega izvora, v nadaljevanju
               tudi sprejeti. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želi besedo še predlagatelj? <stage>(Ne.)</stage> Vsi prijavljeni razpravljavci, ki ste to želeli,
               ste dobili besedo. Ker pa čas za razpravo še ni potekel, sprašujem, ali želi na
               podlagi prvega odstavka 71. člena Poslovnika še kdo razpravljati? Ugotavljam, da ne.
               Zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali v petek, 15. 7. 2011, v okviru
               glasovanj. S tem prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH KAZENSKEGA ZAKONIKA V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. V zvezi s tem predlogom zakona
               je skupina 16 poslank in poslancev s prvopodpisanim mag. Borutom Sajovicem zahtevala,
               da Državni zbor opravi splošno razpravo. Za dopolnilno obrazložitev predloga zakona
               dajem besedo predstavniku Vlade. Gospod Aleš Zalar, minister za pravosodje,
               izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa, spoštovani gospod podpredsednik, za besedo. Spoštovane gospe poslanke in
               gospodje poslanci!</p>
               <p>Priprava novele Kazenskega zakonika sodi med najpomembnejše projekte v celotnem
               mandatu te vlade – tako jih je namreč ta vlada opredelila –, med projekte, ki so
               povezani z bojem zoper gospodarski kriminal, in se povezuje z novelo Zakona o
               kazenskem postopku in Zakona o državnem tožilstvu ter že maloprej obravnavano
               novostjo na področju odvzema premoženja nezakonitega izvora.</p>
               <p>Glavni razlogi za pripravo sprememb Kazenskega zakonika so pravzaprav trije. Prvič,
               gre za sistemske spremembe, ki jih je kot nujne opredelila slovenska kazenskopravna
               teorija že ob sami pripravi in uveljavitvi tega Kazenskega zakonika. Drugič, gre za
               upoštevanje opozoril in predlogov pristojnih pravosodnih organov, predvsem tožilstev
               in sodišč, glede nedorečenosti, pomanjkljivosti, zaznanih pri uporabi Kazenskega
               zakonika. In tretjič, nujno moramo opraviti ustrezne uskladitve in prilagoditve,
               posebej še v posebnem delu Kazenskega zakonika, s spremenjenimi podlagami v pravnem
               redu Evropske unije in seveda z zavezujočimi mednarodnopravnimi akti, ki jih je
               Republika Slovenija dolžna na ustrezen način uveljaviti v svojem notranjem pravnem
               redu. Obseg teh sprememb je omejen. Omejen je zgolj na najpomembnejše popravke, na
               katere je opozorila stroka in ki so pomembni za učinkovito delovanje kazenskega
               pravosodja. To ne pomeni, da si tudi še kakšna druga določila v veljavnem Kazenskem
               zakoniku ne bi zaslužila dodatne analize in presoje potrebe po spremembi, na čelu, na
               primer, z institutom dosmrtnega zapora.</p>
               <p>Glavne spremembe v predlogu novele gredo v dveh smereh. Ena smer se nanaša na
               področje splošnega dela Kazenskega zakonika. Tu je gotovo najpomembnejša sprememba
               ureditev obveznega psihiatričnega zdravljenja. Ta novela v skladu z večinskim
               stališčem stroke ponovno ureja postopek izvajanja tega obveznega psihiatričnega
               zdravljenja v zavodu in na prostosti za neprištevne storilce v okviru kazenskega
               postopka. Druge pomembnejše spremembe v okviru tega splošnega dela Kazenskega
               zakonika pa so zlasti torej ureditev nekaterih institutov, kot so: skrajna sila,
               določbe o naklepni in malomarnostni krivdi, potem določbe o dnevnih zneskih denarnih
               kazni – Vlada želi, da se v večji meri kot doslej v praksi uporabijo določbe zakona,
               ki se nanašajo na izrekanje denarnih kazni – nadalje vprašanje izrekanja kazni za
               kazniva dejanja v steku, pa določitev novih podlag za omilitev kazni, določitev
               podlag v zvezi z odvzemom premoženjske koristi, ki je pridobljena s kaznivim
               dejanjem, pa sprememba načina nadomestitve izvrševanja kazni zapora, in še nekatere
               druge. V posebnem delu Kazenskega zakonika, to je pa drugi sklop pomembnih sprememb,
               gre torej po eni strani za uskladitev z mednarodnimi pravnimi akti pri določenih
               pomembnih kaznivih dejanjih, vključno tistih, ki se nanašajo na primer na spolno
               nedotakljivost, pa pri kaznivih dejanjih zoper okolje in prostor, naravne dobrine,
               zaposlovanje na črno, javno spodbujanje sovraštva, nasilja in tako dalje. Morda
               najpomembnejše spremembe v temu posebnemu delu Kazenskega zakonika pa se nanašajo na
               kazniva dejanja zoper gospodarstvo.</p>
               <p>Gre namreč za to, da bistveno spreminjamo nekatere institute, kot so: lažni stečaj,
               preslepitve pri pridobitvi in uporabi posojil ali ugodnosti, zloraba položaja ali
               zaupanja pri gospodarski dejavnosti, davčne zatajitve, opredelitev, torej definicija
               gospodarske dejavnosti tudi v splošnem delu, in seveda novo kaznivo dejanje,
               odškodovanje javnih sredstev. To kaznivo dejanje je izjemno pomembno in je nastalo v
               tesnem sodelovanju z Računskim sodiščem, ki je skozi svoje revizije smotrnosti in
               zakonitosti poslovanja v državi ugotovilo vrsto sistemskih problemov, ki jih ta
               Kazenski zakonik rešuje.</p>
               <p>Naj na koncu napovem še, da v nadaljevanju sledi še ena pomembna sprememba, ki jo že
               pripravljamo in je že v strokovnem usklajevanju, to pa je kazenski zakon, ki bo
               urejal kazensko odgovornost mladoletnikov.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Besedo ima gospod Franco Juri v
               imenu Poslanske skupine Zares.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo gospod predsedujoči, lep pozdrav gospodu ministru!</p>
               <p>Tako imenovani Šturmov Kazenski zakonik je bil objavljen 4. junija 2008 in velja od
               1. novembra 2008. Doslej je bil enkrat noveliran z določbo, ki natančneje ureja
               uporabo prejšnjega zakonika do uveljavitve novega kazenskega zakona za mladoletnike.
               Vlada se je za vložitev drugega, obsežnejšega predloga sprememb in dopolnitev
               Šturmovega zakonika odločila po dobrih dveh letih od začetka njegove uporabe,
               predvsem zaradi nekaterih sistemskih pripomb, zaradi opozoril in predlogov pristojnih
               organov odkrivanja, pregona in sojenja glede nedorečenosti in pomanjkljivosti
               dosedanje uporabe zakonika, ter zaradi potrebe po uskladitvi posameznih zakonskih
               določb, še zlasti v posebnem delu zakonika, s spremenjenimi podlagami v pravnem redu
               Evropske unije in zavezujočimi mednarodnimi pravnimi akti, ki jih je Republika
               Slovenija dolžna na ustrezen način uveljaviti v svoji kazenskopravni ureditvi. Tako
               Vlada v splošnem delu zakonika predlaga ureditev obveznega psihiatričnega
               zdravljenja, ustreznejše oblikovanje instituta malomarnosti in skrajne sile,
               olajšanje izrekanja denarnih kazni v dnevnem znesku, usklajeno izrekanje kazni za
               kazniva dejanja v steku, neznatno premoženjsko škodo v primeru premične stvari,
               spremembe ki so potrebne na podlagi sprememb v posebnem delu in tako dalje. V
               posebnem delu pa predlaga uvedbo novih oziroma spremembe in dopolnitve obstoječih
               kaznivih dejanj zoper proračunska in javna finančna sredstva ter zoper varnost
               javnega cestnega prometa, uskladitev s pravnimi akti Evropske unije in drugimi
               veljavnimi mednarodnimi dokumenti, spremembe in dopolnitve ustreznih zakonskih opisov
               kaznivih dejanj, zaznanih v teoriji in praksi in tako dalje.</p>
               <p>Spremembe Šturmovega zakonika so bile nujne in so dobrodošle. V Poslanski skupini
               Zares se tudi strinjamo s pravosodnim ministrom, gospodom Zalarjem, da se Kazenski
               zakonik spreminja premišljeno. Zato smo tudi pozdravili ustanovitev Sveta za
               kaznovalno pravo kot posvetovalnega organa ministra za pravosodje, ki ga sestavljajo
               ugledni pravni strokovnjaki, teoretiki in praktiki iz tega področja. Omenjeni svet je
               bil ustanovljen 12. januarja 2009, njegova naloga pa je izmenjava ter pridobitev
               stališč glede predpisov in politik s področja kaznovalnega prava ter sprejemanje
               ustreznih stališč in usmeritev za njihovo pripravo.</p>
               <p>Minister se je za razliko od prejšnjega ministra gospoda Šturma odločil, da bo
               spremembe pripravljal ob večji pomoči stroke. Če se spomnite, je v prejšnjem mandatu
               minister Šturm res naročil strokovne raziskave za pripravo novele zakonika iz leta
               1995, a je strokovnjake, ki so na ljubljanski katedri za kazensko pravo opravljali
               raziskave in zbirali gradivo, na podlagi katerega bi pripravili novelo, enostavno
               prezrl. Celo več; dva od njih sta pod zavezo molčečnosti z enim od sedanjih ustavnih
               sodnikov sodelovala v skupini, ki je skrivoma in na hitro pripravila za nas sporen
               zakonik z dosmrtno kaznijo.</p>
               <p>V Poslanski skupini Zares smo zato pričakovali zamenjavo Šturmovega zakonika, a to ne
               pomeni, da bi to opravili tako da bi tvegali očitek, da ga podobno kot prejšnja vlada
               sprejemamo čez noč. V poslanski skupini smo celo razmišljali, da bi takrat na začetku
               mandata zaustavili izvajanje Šturmovega zakonika in tako stroki dopustili, da ga
               napiše na novo. A dlje od pogovorov nismo prišli. Zato smo danes nekoliko, vsaj v
               določeni meri razočarani. V poslanski skupini smo smo in še danes zagovarjamo pisanje
               novega zakonika, za katerega že tudi od skorajda leta 2000 obstajajo strokovne
               podlage v obliki študije potrebnih sprememb, ki so jo pripravili na Pravni fakulteti
               v Ljubljani. Praktično vsi pisci študije so tudi člani omenjenega sveta. V
               koalicijskih usklajevanjih o zakoniku je bilo o tem veliko govora. A prevladalo je
               razmišljanje, da popolnoma nov zakonik terja več časa, da je smiselna zgolj novela in
               da pri noveli nima smisla iti v smer obračunavanja z bivšim ministrom Šturmom in
               avtorji njegovega zakonika. Zato v Kazenskem zakoniku ostaja tudi dosmrtni zapor. V
               Poslanski skupini Zares menimo, da je prav uvedba dosmrtnega zapora ena od večjih
               napak, če se izrazim zelo blago, Šturmovega zakonika. Še vedno težko sprejmemo, da se
               je pri pripravi zakonika več razmišljalo o možnosti referenduma kot o ciljih in
               zavezah levosredinske koalicije oziroma Vlade o človekovih pravicah in temeljnih
               civilizacijskih vrednotah. Ko je ta koalicija med volitvami leta 2008 napovedovala,
               kaj vse bo spremenila, če pride na oblast, je ni bilo strah referenduma. Poleg tega
               je ta koalicija z ministrico za notranje zadeve, ki je zaradi uresničevanja odločb
               Ustavnega sodišča doživela celo interpelacijo, zmogla urediti enega od večjih madežev
               naše osamosvojitve, to je statusa izbrisanih, zaradi česar je bila deležna tako
               referendumske zahteve kot tudi parlamentarne preiskave. In preživela je kar nekaj
               referendumov. Žal nam je, da bodo, kot kaže, nekatere točke koalicijske pogodbe
               ostale zapisane le na papirju in da nismo zmogli prispevati k humanejši družbi.
               Odprava dosmrtne kazni na področju kaznovanja bi za nas pomenila pravi simbolni
               korak.</p>
               <p>V koalicijskih usklajevanjih smo opozorili tudi na to, da smo se z novelo Kazenskega
               zakonika izognili temu, da bi v celoti odpravili sporne spremembe in nasploh ureditev
               kaznivih dejanj zoper čast in dobro ime. Po našem mnenju je zastrašujoče, da imamo v
               Kazenskem zakoniku še vedno celo serijo kaznivih dejanj, ki inkriminirajo tudi
               novinarsko poročanje, ki jih je Šturmov Kazenski zakonik celo razširil na urednike
               medijev. Torej da je lahko vsakdo, tudi novinar, kaznovan celo z zaporno kaznijo. Še
               več, 166. člen Kazenskega zakonika, ki se nanaša na medije, širi krog kazenske
               odgovornosti na urednika. Urednik naj bi pomenil filter pri objavah novinarjev, in
               naj bi vnaprej predvidel, ali predstavlja neko poročanje kaznivo dejanje ali ne, in
               tega tudi preprečil. Torej urednik lahko kazensko odgovarja tudi z zaporno kaznijo z
               objavo novinarja, ki je ni preprečil. Po našem mnenju takšna ureditev ne ustreza
               zahtevam demokratične družbe. Zavedamo se, da s predlagano dopolnitvijo v prvem
               odstavku 166. člena odgovornost odgovornega urednika za kazniva dejanja, ki so
               storjena z javno objavo, dodatno omejujete. Kljub temu menimo, da je zapiranje
               novinarjev v osnovi v nasprotju s temeljnimi načeli demokratične družbe. Svoboda
               izražanja je temelj demokratične družbe, neodvisni mediji pa so psi čuvaji vseh treh
               vej državne oblasti. Zato kaznovanje urednikov za kazniva dejanja iz 158. do 166.
               člena zakonika, ki so storjena z javno objavo teh dejanj, ni v skladu s sedanjo
               stopnjo demokratičnosti v naši družbi.</p>
               <p>Ker v Sloveniji od sprejetja novega Kazenskega zakonika beležimo vse večje število
               kazenskopravnih postopkov zoper novinarje, menim, da bi se morali lotiti tudi
               vprašanja pregona po uradni dolžnosti, četudi se uvede na predlog. Postavlja se
               vprašanje, ali je to sploh še v skladu s sedanjo stopnjo demokratičnosti naše države.
               V kazenskih postopkih politikov in drugih predstavnikov oblasti gre namreč za
               občutek, da gre za državo proti novinarju. In to je nepravično, saj ob žaljivih
               sodbah o njihovem delu ali položaju, drugače kot drugi državljani, ki vložijo zasebno
               tožbo, plačajo sodne takse in odvetnika, ti uživajo zaščito države. Problem je
               pravzaprav sama struktura kazenskega postopka. Če je državni tožilec pooblaščen za
               pregon, se avtomatično vmeša tudi policija, dobite pozive novinarjem na informativne
               pogovore, zahtevke za začetek preiskovalnih postopkov in vrsto drugih stvari, kar
               negativno vpliva na svobodo medijev. In na koncu, ko novinar pride na sodišče,
               tožilec predstavlja državo proti mediju. Zato predlagamo, da se odpravi pregon zaradi
               kaznivih dejanj iz 158. do 162. in 166. člena tega zakonika, storjenih proti
               državnemu organu ali občinskemu ali pokrajinskemu organu ali proti uradni oziroma
               vojaški osebi po uradni dolžnosti oziroma na predlog. Sprašujemo se večkrat, zakaj
               Slovenija pada, izgublja mesto na lestvicah novinarske svobode. Mi menimo, da temu
               botrujejo tudi ne prav demokratične rešitve, ki jih je uvedel najprej Šturmov zakonik
               in ki se sedaj žal nadaljujejo tudi v sedanjem Kazenskem zakoniku.</p>
               <p>Ker omenjeni predlogi niso bili vključeni v novelo Kazenskega zakonika, bomo
               spremembe določb zakonika, ki po mojem mnenju ožijo medijsko svobodo, ustrahujejo
               novinarje in ustvarjajo pogoje za avtocenzuro, predlagali v Poslanski skupini
               Zares.</p>
               <p>V Poslanski skupini Zares bi radi opozorili tudi na spremenjen 148. člen zakonika, ki
               predvideva sankcioniranje neupravičene uporabe in posedovanja avtorskega dela z
               visoko zaporno kaznijo. Samo neupravičeno porabo in posedovanje avtorskega dela pa
               izenačuje s kaznivih dejanjem zoper premoženje iz 204. člena <stage>(tatvina)</stage>, ki govori o
               odtujitvi fizične premične stvari. Poudarjamo, da omenjeni dejanji po posledicah za
               oškodovance in dejanskemu materialnemu stanju nista popolnoma primerljivi oziroma
               enaki. Pri tem bi posebej poudarili, da v podobnih primerih iz Nemčije, Italije in
               Francije njihova kazenska zakonodaja sankcionira kopiranje, reproduciranje, javno <gap n="..."/>
               priobčanje, razpečevanje in nelegalen izvoz ter uvoz. Pri tem moramo opozoriti na to,
               da obstoječa zakonodaja že zajema pregon in kaznovanje vseh, ki uporabljajo
               peer-to-peer, Torrent ali podobne programe za izmenjavo datotek na spletu, s strogo
               zaporno kaznijo. V primeru uporabe omenjene programske opreme namreč hkrati poteka
               tudi razpečevanje, ki pa je obravnavano v obstoječem 149. členu kot neupravičeno
               reproduciranje, dajanje na voljo javnosti ali dajanje v najem. Tako drastično
               kaznovanje ne bo pripomoglo k varovanju avtorskih pravic v Republiki Sloveniji, bo pa
               sprememba nesorazmerno inkriminirala večje skupine prebivalcev Republike Slovenije,
               kar bi ob dosledni uporabi lahko tudi zelo obremenilo pravosodni sistem.</p>
               <p>Zato bomo v drugi obravnavi predlagali, da se dikcija 148. člena uravnoteži. Kljub
               omenjenim pripombam bomo novelo zakonika podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Gvido Kres v imenu Poslanske skupine Slovenske ljudske stranke.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani minister s sodelavci, kolegice in
               kolegi!</p>
               <p>Pri noveliranju Kazenskega zakonika, ki ga imamo danes v prvi obravnavi, gre za
               razmeroma obsežne in na mnogih področjih povsem konkretne in temeljite spremembe.
               Novitet in dopolnitev je v zakoniku mnogo preveč, da bi jih lahko danes že v okviru
               predstavitve stališča prav vse pokomentirali, vseeno pa bom poskusil vsaj načeloma
               pohvaliti res dobre rešitve ter opozoriti na tiste, pri katerih bi znalo biti tudi
               nekaj težav pri izvajanju. Pohvalno in všečno je predvsem to, da se zakonik v mnogih
               primerih, poleg usklajevanja z evropskim pravnim redom, na mestih, kjer uvaja povsem
               nove rešitve, jasno in dosledno zgleduje po rešitvah in tudi izkušnjah iz nekaterih
               držav članic Evropske unije. Tam imajo na določenih področjih mnogo več izkušenj, kot
               jih ima mlada slovenska sodna praksa. Tako lahko že v začetku izpostavim eno izmed
               rešitev, za katero se nam zdi, da lahko rečemo: <q>"Bolje pozno kot nikoli."</q> To je
               predvidena omilitev kazni na podlagi priznanja obdolženca ali sporazuma o krivdi med
               državnim tožilcem in obdolžencem. Ne samo, da bodo s tem mnogokrat skrajšani
               dolgotrajni sodni postopki, temveč bomo tudi uveljavili priznanje krivde kot močno
               olajševalno okoliščino. Na srečo so tudi meje postavljene tako, da je dopustna
               omilitev omejena na tretjino sicer določene najnižje kazni.</p>
               <p>Pomemben korak je tudi upoštevanje finančnega položaja storilca pri določitvi višine
               kazni, saj se upoštevajo tako vsi prihodki kot tudi vrednost njegovega premoženja.
               Prav gotovo bo to naredilo velik premik v miselnosti in dojemanju instituta denarnega
               kaznovanja, na ta način pa bo možno doseganje bolj enakomernega vzgojnega učinka, kar
               je tudi namen denarne kazni.</p>
               <p>Predlagatelj novele zakonika se sicer ni odločil za ureditev materialnopravnih podlag
               za razširjen odvzem premoženja nezakonitega izvora. S tega vidika v Poslanski skupini
               Slovenske ljudske stranke upamo na sprejetje konkretne oblike zakona, ki bo urejal to
               področje. Eno izmed različic smo obravnavali ravno danes.</p>
               <p>Predlagatelj uvaja tudi novo kaznivo dejanje oškodovanje javnih sredstev in
               odgovornost javnih uslužbencev, ki upravljajo s proračunskimi in drugimi
               javnofinančnimi sredstvi. Na tem mestu nas v Poslanski skupini Slovenske ljudske
               stranke predvsem skrbi, ali bodo nove opredelitve tega kaznivega dejanja dovolj
               podrobne, da se bodo takšna kazniva dejanja sploh lahko učinkovito preganjala.
               Nevestno ravnanje in zloraba javnega denarja v škodo skupnosti sta namreč v tem delu
               težko dokazljiva, še posebno, če naš pravni sistem na tem področju zaenkrat še nima
               ustrezne prakse. Bojimo se, da je dodatni 257.a člen napisan preveč posplošeno in
               dopušča preširoko interpretacijo.</p>
               <p>Težko tudi ocenjujemo, kako bodo lahko učinkovite te predlagane temeljite spremembe
               na področju gospodarskega kriminala. Uvajajo se novi členi, ki naj bi omogočili, da
               bodo kot gospodarska kazniva dejanja obravnavane različne kršitve, ki sodijo v širši
               pojem zlorabe položaja in pooblastil. Pomembne prenovitve so tako na področju
               stečajnih goljufij, preslepitev pri pridobivanju in uporabi posojila ali ugodnosti,
               goljufij v negotovinskem prometu in podobno. Za vse te stvari že sedaj vemo, da so
               napačne in kaznive. Težko namreč trdimo, da sodišča že sedaj nimajo pravne podlage za
               preganjanje takšnih kršitev. Več kot samo na spremembah v zakoniku bi se dalo
               narediti oziroma bi se naredilo s sistemskim preganjanjem takšnih kršitev s strani
               organov pregona – državnih tožilcev in sodišč. Tako bi mogoče celo nekoč dočakali
               kakšen primer sodnega epiloga s področja gospodarskega kriminala.</p>
               <p>S predlaganimi spremembami se omogoča tudi večji delež izvrševanja kazni brez
               dejanskega odvzema prostosti oziroma dodatnega obremenjevanja zaporov. Glede na
               zasedenost slovenskih zaporov in kapacitete, s katerimi razpolagamo, je takšen ukrep
               dobrodošel, definitivno pa je treba spodbujati tudi več družbenokoristnega dela.
               Pomembno pa je tudi vzeti na znanje, da novi zakonik v veliko členih zvišuje kazni za
               določena kazniva dejanja, kar bo po njegovi uveljavitvi z leti še povečalo pritisk na
               zaporne kapacitete. Zato so določeni načini nadomestitve izvrševanja kazni zapora
               vsekakor dobrodošli.</p>
               <p>Poleg popravkov zakonika se predvidevajo tudi višje zaporne kazni za davčno utajo. Ta
               ukrep v Poslanski skupini Slovenske ljudske stranke pozdravljamo, saj v tujini
               oziroma zahodnih državah takšen prekršek obravnavajo kot hujšo kršitev.</p>
               <p>Zakonik med drugim predvideva bistveno daljše zastaralne roke, tako pri izvrševanju
               kazni kot tudi pri denarnih kaznih in izvedbah varnostnih ukrepov. V nekaterih točkah
               pa zakonik predvideva, da se lahko en dan zapora nadomesti z dvema urama
               družbenokoristnega dela. V Slovenski ljudski stranki se nam to zdi premalo, saj če to
               prevedemo v prakso, lahko nekdo, ki je obsojen na leto dni zapora, svojo obveznost
               odsluži že v treh do štirih mesecih družbenokoristnega dela. Vsekakor v Slovenski
               ljudski stranki podpiramo takšen način opravljanja kazni, vendar se bomo zavzeli za
               strožje pogoje na področju nadomeščanja zaporne kazni z družbenokoristnim delom od
               trenutno predlaganih.</p>
               <p>Zanimivo je, da se je predlagatelj na določenih mestih odločil tudi za manjšanje
               kazni. Tako se kazni za nezakonito ravnanje z zaščitenimi živalmi in rastlinami
               manjšajo, čeprav zakon navaja, da gre lahko tudi za stvari velikega ali celo
               izjemnega naravovarstvenega pomena. Vsekakor odločitev, za katero v prihodnosti
               pričakujemo argumente in pojasnila, kaj to pomeni za črn trg z zaščitenimi živalskimi
               ali rastlinskimi vrstami ter iz njih izdelanimi izdelki.</p>
               <p>In pa, spoštovane kolegice in kolegi, dovolite, da se dotaknem še medijsko najbolj
               razvpitega 148. člena. Po temeljiti proučitvi tega dela predloga zakonika v Poslanski
               skupini SLS takšno rešitev ocenjujemo kot neposrečeno. Torej, gre za tisti del, ki
               opredeljuje kršitve materialnih avtorskih pravic. Če je predlagatelj na tem mestu
               želel doseči nadgradnjo in bolj natančno definicijo kršitve, potem tega problema
               nikakor ne moremo rešiti s črtanjem besedne zveze <q>"z namenom prodaje"</q>. V obrazložitvi
               se omenja, da so problematična podjetja, ki masovno reproducirajo programe, vendar
               kazensko ne odgovarjajo, saj nelegalne kopije uporabljajo za lastno uporabo. Prav. V
               Slovenski ljudski stranke se strinjamo, da obstaja ta težava, vendar rešimo ta
               problem tako, kot se spodobi, in tam kjer dejansko obstaja. Po mnenju Slovenske
               ljudske stranke nobene nelegalno pridobljene vsebine nimajo mesta v podjetjih. Vendar
               vsi pa vemo, da je okvir civilne družbe precej širši, da država nima niti podlage
               niti kadrovskih kapacitet za preverjanje vsebinskih računalniških diskov vseh
               državljank in državljanov. Preprosto trenutno še ni instrumenta, da bi takšne
               kršitve, kot jih opredeljuje novela kazenskega zakonika, lahko v popolnosti
               nadzorovali. Tako da takšna dikcija tega člena, kot jo predlagate, vsaj generalno ne
               more biti učinkovita, se pa, če se tako izrazim, puščajo odprta vrata, da kdorkoli od
               državljank in državljanov ob kateremkoli času dobi obisk kriminalistične policije, ki
               bo seveda <q>"povsem slučajno"</q> preverila vsebino njegovega računalnika. Nedvomno se
               nadzor na tem področju veliko lažje izvaja v podjetjih, in na tem mestu bi lahko
               zakonodajo realneje opredelili ter jo omejili na podjetniški sektor. Vlada se sicer
               za takšno rešitev sklicuje na 61. člen Sporazuma TRIPS, ki od držav podpisnic
               zahteva, da piratstvo avtorskih pravic v trgovinsko pomembnem obsegu opredelijo kot
               kaznivo dejanje. V Poslanski skupini Slovenske ljudske stranke, pa tudi velik del
               javnosti se sprašujemo, na kakšen način je sploh mogoče doseči trgovinsko pomemben
               obseg, če pa kršitelj nima namena prodaje.</p>
               <p>Prav tako se uvaja v dikcijo zakonika precej ohlapna razlaga glede kršitev s področja
               vdorov v informacijske sisteme. Namreč, neupravičenost vdora v različne sisteme, za
               katerega so zagrožene celo kazni do 5 let zapora, je vse premalo definirana. Zopet se
               pojavlja kup vprašanj o tem, kaj lahko definiramo kot vdor in kaj ne.</p>
               <p>Skratka, v Poslanski skupini Slovenske ljudske stranke noveliranemu Kazenskemu
               zakoniku v prvi obravnavi ne bomo nasprotovali. Vendar upamo, da bodo določene
               novitete še ustrezno dopolnjene in popravljene, še posebej na področjih, kjer uvajamo
               nove oblike kršitev, ki do sedaj še niso bile izvajane v praksi. Naša nadaljnja
               podpora tekom parlamentarnega postopka v prihodnosti pa bo odvisna od pripravljenosti
               predlagatelja, da prisluhne pripombam tako strokovne javnosti kot drugače mislečih.
               Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Jurša v imenu Poslanske skupine DeSUS.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav ministru, kolegice in kolegi!</p>
               <p>Pred seboj imamo izjemno obsežno noveliranje kazenske zakonodaje, ki sicer odločno
               res ne vpliva na osnovni koncept že uveljavljenih sistemskih rešitev, so pa spremembe
               tako v splošnem kot posebnem delu zakonika v večji meri vsebinske narave. S tem
               nikakor ne apliciram, da morebiti niso primerne, ravno nasprotno. Po naši oceni so
               vsekakor več kot dobrodošle, saj predstavljajo odpravo tistih nedoslednosti in
               pomanjkljivosti, ki so se v praksi tekom izvajanja določil sedaj veljavnega zakonika
               izkazale kot take. Tudi ne gre prezreti dejstva, da je bil pristop k prenovi tega
               pomembnega področja, ki nedvomno po eni strani omogoča najgloblje posege v osnovne
               človekove pravice in svoboščine, po drugi strani pa postavlja meje zanje, saj je
               ministrstvo s široko strokovno, poglobljeno razčlembo in presojo sodelovalo s
               strokovnjaki različnih področij<gap n="…"/> Tako da v Poslanski skupini DeSUS predvidevamo, da
               predstavlja novela široko strokovno in družbeno soglasje.</p>
               <p>Predvidene spremembe se dotikajo več sklopov kazenskega urejanja in za našo poslansko
               skupino so praktično vse brez večjih pomislekov povsem sprejemljive. Predlog
               obveznega psihiatričnega zdravljenja je smotrno urejen in tudi nujen, saj v bistvu
               predstavlja zapolnitev pravne praznine, ki je nastala s spremembo sedaj veljavnega
               zakonika, in sicer je ta predvidel ureditev instituta v drugem zakonu, ki pa do danes
               še ni bil sprejet.</p>
               <p>Izrekanje denarnih kazni v dnevnem ali denarnem znesku z omogočanjem prilagajanja
               višine denarne kazni splošnemu premoženjskemu položaju obdolženca oziroma obtoženca,
               se sliši odlično. Koliko bo pa to dejansko zaživelo v praksi, pa bomo lahko videli
               čez nekaj časa. Sedaj veljavni zakonik namreč določa, da se upoštevajo podatki o
               zaslužku iz evidenc Davčne uprave. Predlog pa predvideva še pravičnejšo rešitev, in
               sicer dodatno upoštevanje drugih dohodkov storilcev in vrednost njihovega premoženja.
               Vse lepo in prav, če bi se že danes sodišča posluževala teh uradnih evidenc, a
               običajno odločitev sloni na podatkih o premoženju oziroma dohodkih, ki jih v postopku
               navede sam storilec. Drugi problem, ki ga vidimo je manko evidenc premoženja
               posameznikov, saj teh preprosto ni. Ne želim izneveriti in povedati pavšalno,
               populistično, ampak poglejmo samo, kako se določa višina plačevanja vrtcev glede na
               prijavljeno premoženje in na dejansko premoženje plačnikov.</p>
               <p>Predlog z vidika načela učinkovitega sojenja uvaja tudi omilitev kazenskih sankcij v
               primeru priznanja krivde, ob tem se uvaja tudi rešitev možnosti uporabe nadomestila
               zapora s hišnim zaporom ali delom v splošno korist, kar bi lahko prineslo
               poenostavitev in skrajšanje ustreznih sodnikov postopkov ter tudi zmanjšanje
               obremenjenosti zaporov. Nižje število zapornikov sicer hkrati pomeni tudi nižje
               stroške. Leta 2009 je strošek skrbnega dne znašal 73 evrov, ni malo denarja, vendar
               se moramo na tem mestu vprašati, ali gre nižanje teh stroškov na račun vsesplošne
               varnosti. Že podatek, s katerim nam je postregel predlagatelj, da je v letu 2009 kar
               85 % vseh zapornih kazni bilo izrečenih pogojno, nam pove veliko. Po ocenah mnogih je
               izrekanje kazenskih sankcij storilcem kaznivih dejanj daleč premilo. To izhaja tudi
               iz prej navedenega podatka, saj lahko sklepamo, da gredo za zapahe skoraj le kakšni
               specialni povratniki in storilci najhujših kaznivih dejanj. S tem ne oporekamo sami
               omilitvi kazni v primeru priznanja krivde. Dejstvo pa je, da je pri nas kaznovanje
               izjemno milo, kar po drugi strani postavlja vprašanje, ali to zadosti namenu
               kazenskih sankcij, torej, da storilci kaznivih dejanj le-teh ne bodo več ponavljali.
               Tudi kar se tiče instituta dela v splošno korist, v Poslanski skupini DeSUS
               pričakujemo, da bo zaživel in zadostil namenu, zaradi katerega je predpisan, ne pa da
               bo morebiti predstavljal zgolj način izogibanja sami kazni.</p>
               <p>Kar nekaj je novosti na področju gospodarskega kriminala, na področju, ki vključuje
               kazniva dejanja zoper varnost cestnega prometa, povsem na novo pa je opredeljeno
               kaznivo dejanje oškodovanja javnih sredstev. Vse to in te novitete in ostale, ki jih
               sicer nisem navedel, so vsekakor vredne potrditve v tej fazi, v to sploh ne gre
               dvomiti, zato bomo poslanci, naša poslanska skupina ta obširni predlog soglasno
               podprli. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zmago Jelinčič Plemeniti v imenu Poslanske skupine Slovenske
               nacionalne stranke.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Konec koncev, treba je povedati, da ta zakon, ki ga imamo pred seboj, je v določenih
               segmentih boljši kot tisti, ki smo ga imeli prej, pa vendar ni optimalen in vendar bi
               se lahko še marsikaj izboljšalo, kakšne zadeve pa bi človek rekel, da ne vemo, zakaj
               so bile še poostrene.</p>
               <p>Zagotovo je tukaj eno zanimivo neskladje s členi, ki govorijo o urednikih in o
               novinarjih, in mislim, da gre tukaj za stiskanje medijev, da bodo pisali tisto, kar
               je pisati treba in kar se pisati dovoli. Zato bi morda predlagal tem gospodom, ki so
               pripravljali zakon, da naj uvedejo novi člen z nazivom Verbalni delikt, kot smo ga že
               imeli. Marsikaj bi se potem popravilo in potem ne bi bilo slišati besedi o sovražnem
               govoru, ampak bi se lepo razkrilo, kaj kdo hoče, kadar ne dovoli, da bi kdo povedal
               svoje mnenje.</p>
               <p>Ravno tako, danes smo razpravljali o določenem zakonu, ko naj bi se odvzelo
               premoženje pridobljeno na nezakonit način. In vendar imamo tukaj v dopolnitvah in
               spremembah tega Kazenskega zakonika dva člena, 77.a in 77.b člen, ki pravzaprav
               govorita o isti stvari. Zakaj potem rabimo lex specialis, če ga imamo že v tem
               zakonu? Zakaj? Samo zato, da se bo lahko nekdo na sodišču izgovarjal na enega od teh
               zakonov in bo potem pri obeh zakonih oproščen, po obeh zakonih oproščen. Ker se
               sodniki, tožilci ne bodo mogli zmeniti, odvetniki bodo pa izrabili to zmedo, ki je na
               naših sodiščih in tožilstvih znano zelo prisotna in bodo enostavno eskivirali.</p>
               <p>Spremembe in dopolnitve govorijo o lažnem stečaju in ga kaznujejo. Vendar samo lažni
               stečaj, kaj pa tisti stečaji nasploh, kajti najtežje je dokazati lažni stečaj. V
               Sloveniji so spravili v stečaj ogromno podjetij, in ko so spravili v stečaj eno
               firmo, so dobili drugo firmo in tretjo in četrto in tako naprej. Nihče ni bil
               kaznovan za to. Nekateri so se krasno opomogli, nabasali so si polne žepe denarja in
               seveda od tega vse skupaj ni bilo nič.</p>
               <p>Nekaj malega je tudi o zlorabi mladoletnih oseb. Pa vendar se vprašam, zakaj v tem
               spisku, tako slavnem spisku pedofilov še vedno ni niti enega pedofila navedenega, in
               zakaj se skrivajo? Ali je morda tudi tukaj prišlo do kakšnih vplivov s strani drugih
               ministrstev, da se pedofili in podobni deviantneži ne omenijo in da se jih ne uvede v
               spiske. Kot kaže, je to ena bolj pomembnih zadev, da se skrivajo takšne degenerirane
               zadeve in taki degenerirani ljudje.</p>
               <p>Moti me, da tukaj nikjer ne najdemo v teh spremembah in dopolnitvah kakšnega člena o
               uničevanju kulturne dediščine. Cela vrsta primerov v Sloveniji je; v Ljubljani imamo
               enega, seveda, s katerim so povezani gospodje na nekaterih ministrstvih, gospodje in
               gospe, pa bivše gospe iz ministrstev – tisti naš slavni Kolizej. Namesto da bi bilo
               sankcionirano prepuščanje kulturne dediščine, bi rekel, uničevanju zaradi zoba časa
               in vremenskih neprilik, se to lepo tolerira. Ko se bo Kolizej sesul, bodo pač rekli:
               <q>"No ja, zdaj se je sesulo, nimamo drugega, kakor da naredimo novo hišo po prvih
               načrtih."</q> Takšen primer je tudi hotel Triglav v Sežani recimo in zopet so tukaj
               vpleteni visoki politični faktorji, ki tukaj zavirajo vse skupaj. Ampak ker bo nekdo
               od tega imel denar, se pač tega ne bo zapisalo v zakon.</p>
               <p>Pogrešam tudi odgovornost sodnikov in tožilcev. Nemčija in Avstrija imata kazensko in
               materialno odgovornost sodnikov in tožilcev zapisano v zakonu. Pri nas nimamo
               ničesar. Pri nas so ti ljudje nedotakljivi, nič se jim ne sme narediti, lahko počno
               karkoli. Največ, kar se lahko zgodi kakšnemu tožilcu, je to, da se reče, <q>"no ja,
               motiti se je človeško"</q>. Tako mi je rekla nekdanja državna tožilka gospa Cerar. Motiti
               se je človeško, smo se pač zmotili in zadeva je bila rešena. Naprej. Kaj je s
               sodniki? Sodniki so prisojali celo vrsto kazni, za katere se je ugotovilo, da jih ne
               bi smeli, da so bili ljudje nezakonito obsojeni – in kaj? Nič. Se je pač zgodilo,
               nihče se ni niti opravičil, niti nič takega. In vendar so ljudje izgubili eksistenco,
               svoje dobro ime in dobršen del imetja. Vprašam se tudi, zakaj ni tako kot v zelo
               opevani najbolj demokratični državi na svetu, da nekdo, ki je uradna oseba in stori
               kaznivo dejanje, zakaj ni za njega kazen višja, kajti on ni le kršil zakonodaje in
               storil kaznivega dejanja, ampak je zlorabil tudi zaupanje države. Ampak to ni
               pomembno in to ni važno.</p>
               <p>Ko se govori o delu v splošno korist, se človek vpraša, zakaj pa ne bi imeli takšnega
               dela za splošno korist tudi znotraj zaporov? V zaporih imajo kar nekaj menijev,
               kregajo se, da so celice neugodne, da ni lepo, da ne vem kaj vse manjka, ampak tudi
               najbolj demokratična država na svetu, Združene države Amerike ima tako imenovano
               prisilno delo. S tem bi tudi slovenskemu gospodarstvu kaj pripomogli in seveda lahko
               bi rekli, če nekdo dela recimo tri mesece, se mu kazen skrajša recimo za en dan ali
               kaj podobnega. To bi bilo smiselno, ampak seveda tisti, ki bi morali sedeti dolge
               zaporne kazni, tako ali tako ne bodo šli sedet, ker jih bodo kolegi iz koalicijskih
               vrst – sedanjih koalicijskih vrst pa nekdanjih koalicijskih vrst – zvlekli ven in ne
               bodo kaznovani, za tiste male pa ni več važno.</p>
               <p>Moti me nekaj, in sicer to, da se predstavnikom ministrstva, če že ne gospodu
               ministru, ni zdelo pametno, da bi obiskal posamezne opozicijske poslanske skupine in
               jim namenil daljši pogovor o tem zakonu, preden smo ga dobili na mizo. Marsikaj bi se
               lahko uredilo, marsikaj bi se lahko popravilo. Pa vendar se tukaj v Sloveniji dela
               tako, da kar dela koalicija, bog ne daj, da bi opozicija izvedela, pa čeprav živimo v
               isti državi in čeprav bomo sankcionirani po istih zakonih. Ne vem, kdaj bomo to
               presegli, verjetno nikoli, ali pa, ko nas bodo zopet dobili pod oblast kakšni
               gospodarji. Bruselj je vedno slabši gospodar in čez deset let ga ne bo več ampak se
               ni za bati, Slovenci bomo že poskrbeli, da bomo imeli spet kakšnega gospodarja.</p>
               <p>Kar se tiče psihiatričnega zdravljenja – pametno, ampak to ni nič novega. Pri
               poslanskih vprašanjih je imel kolega Silven Majhenič poslansko vprašanje o tem, ko
               neki sodniki in sodnice na murskosoboškem področju že izvajajo prisilno psihiatrično
               zdravljenje. In kaj? In nič! Protizakonito kršenje vseh mogočih konvencij o
               človekovih pravicah, ampak nič, ker gre za malega človeka. Če bi kakšnega gospoda ali
               gospo iz vladajočih krogov ustavili in samo grdo pogledali, bodite prepričani, že v
               teh spremembah in dopolnitvah zakona bi našli nekaj, s čimer bi lahko tistega, ki
               grdo gleda, sankcionirali.</p>
               <p>V naši skupini tega zakona ne bomo podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Anderlič v imenu Poslanskega kluba LDS.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani, danes je očitno dan za to, da poskušamo premisliti in odgovoriti na
               vprašanja, ki se v javnosti vse bolj pojavljajo: ali je država dovolj pravna, dovolj
               učinkovita v postopkih odkrivanja kaznivih dejanj in tudi sankcioniranja le-teh.
               Nekateri menijo, da je pristop minimalističen, drugi pravijo, da je preveč drastičnih
               sprememb v kazenskem zakoniku, ki je pred nami. V Liberalni demokraciji menimo, da je
               treba takrat, ko se ugotovi – najsibo v praksi izvajanja kakšnega zakona ali pa, ko
               stroka in javnost opozarjata na določene probleme – reagirati in pripraviti
               spremembe. Kaj šele takrat, ko dobimo opozorila – kot v temu primeru s strani
               Evropske unije –, da smo na področju varstva okolja, prostora in varovanja naravnih
               dobrin v zaostanku, lahko bi rekli malomarni, ne sankcioniramo stvari in jih ne
               procesiramo, kot bi jih morali na način razvite demokratične pravne države. Zato
               pozdravljamo pristop, ki je bil ubran, da se rešujejo tiste stvari, ki se jih v temu
               trenutku da rešiti in so nujne.</p>
               <p>Prav gotovo je vprašanje spolne nedotakljivosti mladoletnikov, mlajših od 15 let, ena
               od stvari, ki tako rekoč latentno vegetira v Republiki Sloveniji že dolgo let. Tu pa
               tam se sankcionira oziroma odkrije kakšen primer, in seveda, za to, da bi bili lahko
               učinkovitejši, je treba ustvariti ustrezne pogoje za to. Državni zbor več kot to, da
               prisluhne mnenjem stroke, mnenjem tistih organov, ki izvajajo zakone in seveda tudi
               Vlade, ki je prva poklicana za to, da odreagira na take stvari, in da ustvarimo
               pogoje, v katerih bomo z zakoni, ki jih bomo tukaj sprejeli, omogočili učinkovito
               delovanje na tem področju<gap n="…"/></p>
               <p>Menimo sicer, da, vsaj po našem mnenju, bi bilo mogoče razpravljati še o nekaterih
               drugih stvareh, kot so dosmrtni zapor in še kaj drugega, ampak so stvari, o katerih
               verjetno ne moremo dobiti soglasja do te mere, da ne bi del politike, pa seveda tudi
               javnosti šel v postopek zbiranja podpisov in zahteval referendum, čeprav se potem
               tudi vse tiste druge stvari, ki so še kako pomembne, ne morejo realizirati.</p>
               <p>Prva obravnava, ki smo jo zahtevali tudi s strani pozicije, je namenjena ravno temu,
               o čemer je bilo že danes govora in kar je mogoče spremljati iz dopisov, ki jih
               prejemamo v Državni zbor – da naj še nekatere stvari preučimo, naj še nekatere stvari
               domislimo in naredimo zakon tak, da bo v tem trenutku sprejemljiv, in seveda, da bo
               boljša verzija tistega, ki je sedaj v veljavi.</p>
               <p>Ni mi treba posebej razlagati nekaterih stvari, ker so bile zelo podrobno razložene v
               uvodni obrazložitvi kakor tudi v samem tekstu zakona, zakaj posamezne rešitve so. Ali
               je dobra volja do te mere izražena, da nam je vsem v interesu, da ne glede na
               trenutna politična razmerja vidimo probleme tam, kjer so, vidimo probleme takšne, kot
               so in takšne, kot so ocenili v strokovni javnosti. Še kako dobro se spomnim polemik,
               ki so v javnosti bile pred sprejemanjem sedaj veljavnega Kazenskega zakonika, ki je
               potem skozi proceduro dobil povsem drugačno podobno, kot je pa tista skupina, ki je
               bila imenovana za pripravo tega zakona<gap n="…"/> Ampak politična realnost je vedno taka, da je
               treba ugotoviti, kje pa je vendarle tisti minimum, tisti pristop, ki bi lahko na
               posameznem področju naredil korak naprej. In jaz verjamem, da bomo s to spremembo
               zakona naredili korak naprej. In že napovedane nekatere druge razprave, predvsem v
               začetku, in kasneje tudi, verjamem, zakonski predlogi bodo celotno problematiko
               nadgradili do te mere, da bomo lahko sprejemali tudi zakone naprej.</p>
               <p>Kot rečeno, so nekatere stvari, ki na prvi pogled, vsaj kar se tiče varstva okolja in
               podobno, izgledajo, kot da to za Slovenijo ni nek resen problem. Ampak ko sem sam
               spremljal področje varstva okolja in ko sem slišal podatek, da je po lanskoletni
               akciji, kjer je sodelovalo 270 tisoč Slovencev ali še kaj več v akciji Očistimo
               Slovenijo v enem dnevu, in da so v enem letu inšpektorji izrekli – pa je Slovenija
               spet zasvinjana – eno samo kazen, in še to opomin<gap n="…"/> V enem letu eno samo kazen!
               Peljite se po obvoznici v Ljubljani pa boste videli, kako je s tem. Da ne govorimo o
               tistih odpadkih in poškodovanju okolja in narave, ki so seveda kemijske in razne
               druge narave, pa jih ne vidimo. Zato seveda je še kako potrebno, da na vseh področjih
               naredimo, kar je mogoče. Zato bomo v Liberalni demokraciji seveda zakon v prvi
               obravnavi podprli in zagotovo, verjamem, bomo našli z vsemi ostalimi skupne točke
               tudi za dopolnitev zakona v drugi obravnavi in za končni sprejem.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Andrej Magajna v imenu Poslanske skupine nepovezanih poslancev.
            </p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Gospod podpredsednik, spoštovani minister s sodelavci, kolegice in kolegi!</p>
               <p>Kazenski zakonik je bil objavljen 4. junija 2008 in velja od 1. novembra, do sedaj je
               bil le enkrat noveliran. Vlada se je za vložitev predloga sprememb in dopolnitev
               odločila zaradi sistemskih pripomb, zaradi opozoril in predlogov pristojnih organov
               glede nedorečenosti in pomanjkljivosti, zaznanih pri dosedanji uporabi Kazenskega
               zakonika v organih odkrivanja pregona in sojenja. Pa tudi zaradi potrebe po
               uskladitvi posameznih zakonskih določb s spremenjenimi podlagami v pravnem redu EU in
               zavezujočimi mednarodnimi pravni akti, ki jih je Republika Slovenija dolžna
               uveljaviti v svoji kazenskopravni ureditvi.</p>
               <p>Kje vidimo bistvene spremembe? Nanašajo se na: ureditev obveznega psihiatričnega
               zdravljenja, izrekanje denarne kazni v dnevnem ali denarnem znesku, izrekanje kazni
               za kazniva dejanja v steku, proučitev ustreznosti opredelitve nadaljevanega kaznivega
               dejanja, potrebo po opredelitvi gospodarske dejavnosti, ki izhaja iz priporočil
               delovne skupine OECD proti korupciji, ustreznejšo ureditev neznatne premoženjske
               škode v pojmu premične stvari. In v posebnem delu: uvedba novih oziroma spremembe in
               dopolnitve obstoječih kaznivih dejanj zoper proračunska in javna finančna sredstva
               ter zoper varnost javnega cestnega prometa, nadalje uskladitev s pravnimi akti EU in
               drugimi veljavnimi mednarodnimi dokumenti, proučitev priporočil skupine strokovnjakov
               Sveta Evrope za ocenjevanje ukrepov proti pranju denarja in financiranju terorizma,
               spremembe in dopolnitve ustreznih zakonskih opisov kaznivih dejanj, zaznanih v
               teoriji in praksi. Verjetno smo še kaj pozabili. Gre za izjemno zahteven zakon, ki je
               skrbno pripravljen in potreben, kar pa ne pomeni, da ni potrebna širša razprava, v
               kateri se bo pa še marsikaj pokazalo.</p>
               <p>Poslanska skupina torej ta predlog zakona podpira.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Darja Lavtižar Bebler v imenu Poslanske skupine Socialnih
               demokratov.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Sleherno poseganje in spreminjanje Kazenskega zakonika pomeni za Državni zbor kot
               zakonodajalca izredno zahtevno in odgovorno nalogo. Gre za enega najpomembnejših
               zakonov sleherne družbe, še posebej demokratične države, in gre tudi za zahtevno
               materijo, ki ji je treba v uvodu nameniti nekaj več pozornosti.</p>
               <p>Zakaj se je Vlada odločila, da po dobrih dveh letih uporabe KZ-1 pripravi tako
               obsežno novelo? Zaradi sistemskih pripomb, ki jih je velik del slovenske
               kazenskopravne teorije posredoval že ob pripravi in uveljavitvi KZ-1 iz leta 2008.
               Zaradi opozoril, pobud in predlogov s strani sodišč, državnega tožilstva in drugih
               pristojnih organov glede nedorečenosti in pomanjkljivosti, zaznanih pri dosedanji
               uporabi KZ-1 v organih odkrivanja pregona in sojenja.</p>
               <p>Opozorila so bila podana v zvezi s konkretnimi določbami, ki so povzročile težave v
               primerih glede zastaranja pregona po razveljavitvi pravnomočne odločbe, kaznivih
               dejanj zlorabe položaja ali zaupanja pri gospodarski dejavnosti, oškodovanja tujih
               pravic, predrzne vožnje v cestnem prometu in drugih. In zaradi potrebe po uskladitvi
               posameznih zakonskih določb, zlasti v posebnem delu zakonika, s spremenjenimi
               podlagami v pravnem redu Evropske unije in z zavezujočimi mednarodnimi pravnimi akti,
               ki jih je Republika Slovenija dolžna na ustrezen način uveljaviti v svoji
               kaznovalno-pravni ureditvi.</p>
               <p>Ob tem moram poudariti, da smo bili v Poslanski skupini Socialnih demokratov ob
               sprejemanju novega KZ-1 leta 2008 kritični in smo opozarjali, da bo prišlo do težav
               pri izvajanju zakona. Žal se je izkazalo, da smo takrat imeli prav. Predlagana novela
               Kazenskega zakonika sledi naslednjim pomembnim načelom in ciljem. Ti so: načelo
               humanosti, predvsem z možnostjo prilagajanja dnevnih zneskov konkretnim premoženjskih
               razmeram storilca, z možnostjo takojšnje nadomestitve zapora s hišnim zaporom in
               delom v splošno korist, ki je po predlogu omogočeno tudi v primeru izrečene denarne
               kazni. Iz enake načelne podlage izhaja tudi predlog za skrajšanje trajanja
               psihiatričnega zdravljenja in skrajšanje rokov za njegovo spremljanje v primerjavi z
               zdaj veljavnimi. V opisanih okvirih prihaja do izraza tudi načelo individualizacije
               kazenskih sankcij. Ta načela sledijo ciljem zagotoviti kazensko pravno podlago za
               obvezno psihiatrično zdravljenje neprištevnih in bistveno zmanjšano prištevnih
               storilcev kaznivih dejanj in s tem zapolniti pravno praznino, do katere je prišlo,
               ker hkrati z novim Kazenskim zakonikom ni bil sprejet poseben zakon, ki bi urejal
               prisilne ukrepe medicinske narave. Da se omogoči uvedba procesnih institutov
               priznanja krivde in sporazuma o krivci z možnostjo širše omejitve kazni, izreka
               pogojne obsodbe in sodnega opomina ter poenostavi odločanje o nadomestni izvršitvi
               kazni zapora in denarne kazni, in da se sodiščem omogoči določanje dnevnih zneskov
               denarne kazni glede na splošen premoženjski položaj obdolženca z jasno ločitvijo
               odmere tega zneska od določanja števila dnevnih zneskov. Načelo subjektivne krivdne
               odgovornosti je upoštevano pri preoblikovanju določbe o skrajni sili in dejanski
               zmoti, določbe o naklepu in malomarnosti, o prostovoljnem nevzročnem odstopu od
               kaznivega dejanja ter pri določitvi subsidiarne odgovornosti odgovornih urednikov za
               kazniva dejanja zoper čast in dobro ime. Malomarnostna krivda se opredeli na način,
               ki ugotavljanja ne bo vezal le na odnos do pričakovane oziroma predvidljive
               posledice, pri čemer je treba ohraniti uveljavljeni krivdni obliki zavestne in
               nezavestne malomarnosti, hkrati je treba ustrezno prilagoditi tudi določbo o
               eventualnem naklepu.</p>
               <p>Potrebna je ustreznejša razmejitev med kaznivimi dejanji in prekrški – načelo stroge
               zakonitosti v kazenskem materialnem pravu iz 28. člena Ustave Republike Slovenije in
               smiselno enako načelo iz 7. člena Evropske konvencije o človekovih pravicah. To
               načelo ima poseben pomen z vidika določenosti posameznih kaznivih dejanj v zakonu,
               kar je vodilo predlagatelja k jasnejšemu opisu znakov tistih kaznivih dejanj, ki bi
               se lahko prikrivala s prekrški; to so: javni red in mir, cestni promet, orožje,
               osebni podatki, in enako glede razlikovanja v razmerju do nekaznivih ravnanj.</p>
               <p>Naj omenim še spremembe in dopolnitve kaznivih dejanj zoper gospodarstvo, novo
               kaznivo dejanje oškodovanja javnih sredstev in prenova kaznivih dejanj zoper varnost
               cestnega prometa.</p>
               <p>Pomembna novost v našem kazenskopravnem redu pa bo določitev novih podlag za omilitev
               kazni. Z načrtovanimi spremembami in dopolnitvami Zakona o kazenskem postopku se
               uvaja v slovenski pravni red možnost odločanja na podlagi priznanja obdolženca ali
               sporazuma o krivdi med državnim tožilcem in obdolžencem. V skladu s primerljivimi
               ureditvami bi bila v takih primerih mogoča omilitev kazni oziroma izrek druge
               sankcije s širšimi, ugodnejšimi možnostmi, kot sicer velja glede vrste in višine
               kazni. Načelo smotrnosti ima v teh primerih lahko poln učinek le, če tožilec pri
               predlogu in sodišče pri izreku sankcije nista vezana z enakimi omejitvami, ki jih
               zakon sicer določa v primerih, ko je omilitev dopustna po posebni določbi, na primer
               pri poskusu, pomoči, pravni zmoti, v primerih, ko se sme kazen odpustiti in tako
               dalje, ali če so podane posebne olajševalne okoliščine. Zato predlagatelj za primere
               priznanja ali sporazuma predlaga določitev drugačne najnižje kazni zapora, ki se sme
               izreči takemu storilcu. Meje so postavljene tako, da je dopustna omilitev povprečno
               na tretjino sicer določene najnižje kazni, kar velja tudi za izrek denarne kazni
               namesto zapora. S tem bodo podane dovolj široke možnosti za pogajanja s skesanci v
               primerih, ko organi pregona ocenijo, da je to nujno in mogoče zaradi posebnega
               interesa preprečevanja in odkrivanja nevarnih kaznivih dejanj. Če je podan posebej
               pomemben interes za razkritje določene kriminalne dejavnosti, bo mera kaznovanja
               storilca, ki sodeluje z organi pregona, lahko ustrezno manjša. Predlagatelj je pri
               tem upošteval, da dodatne meje omilitve narekuje tudi sedanja kaznovalna politika, ki
               obstoječe možnosti že uporablja do zakonskih meja, saj je na primer v letu 2009 kar
               85 % vseh zapornih kazni bilo izrečenih pogojno in le 15 % efektivno. Brez dodatnih
               omilitev v zakonskih okvirih ne bi bilo dovolj možnosti za pogajanja in sporazume z
               obdolženci.</p>
               <p>Načelo enakosti, ki mora veljati tudi pri uporabi novih institutov, je zagotovljeno v
               novem Zakonu o državnem tožilstvu, ki omogoča natančnejše usmerjanje ravnanja
               državnih tožilcev v posameznih konkretnih primerih s splošnimi navodili vodij
               državnih tožilstev oziroma generalnega državnega tožilca, tudi glede predlogov za
               kaznovanje v primerih priznanja ali sporazuma. Tako bo v okviru zahteve po enakem
               obravnavanju lahko zagotovljeno primerljivo sankcioniranje podobnih primerov ob
               upoštevanju načela individualizacije kazni.</p>
               <p>Ustrezno bo zavarovan tudi položaj obdolženca s procesno določbo, da mora sodišče,
               preden sprejme priznanje, posebej presoditi, ali je obtoženec razumel naravo in
               posledice danega priznanja, ali je bilo priznanje dano prostovoljno in ali je
               priznanje jasno in popolno ter podprto z drugimi dokazi v spisu. Če pogoji niso
               izpolnjeni, bo sodišče priznanje zavrnilo.</p>
               <p>Smiselno enaki omilitveni določbi sta predlagani tudi pri pogojni obsodbi in pri
               sodnem opominu. Tako se omogoča, da se v posebej utemeljenih primerih zaradi
               priznanja krivde ali sporazuma z obdolžencem taka sankcija izreče v širših mejah, kot
               velja po splošnih določbah zakonika.</p>
               <p>Kazenski zakonik, ki ga danes obravnavamo in za katerega v Poslanski skupini
               Socialnih demokratov menimo, da je primeren za nadaljnjo obravnavo, predstavlja
               pomemben korak pri dograjevanju kazenske zakonodaje. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jožef Jerovšek v imenu Poslanske skupine Slovenske demokratske
               stranke.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi, spoštovani gospod minister!</p>
               <p>Danes bi res moral biti dan za temeljit premislek, kot je nekdo dejal, vendar pa je
               vodstvo Državnega zbora štiri tako pomembne sistemske zakone strpalo v en dan in eno
               noč, v 20 ur obravnave, in s tem jasno pokazalo, da se koalicija boji temeljite
               razprave. Proti temu je treba seveda protestirati.</p>
               <p>V Poslanski skupini Slovenske demokratske stranke smo z velikim zanimanjem
               pričakovali dolgo napovedovano novelo Kazenskega zakonika, kajti sedanja pravosodna
               oblast in del akademske kazenskopravne stroke je namreč pri sprejemanju Kazenskega
               zakonika vodil izjemno ostro, ideološko in politično motivirano ter intonirano gonjo
               zoper takrat predlagani Kazenski zakonik in zoper njegove avtorje. V svojem
               političnem nasprotovanju in strokovnih izletih v ideološko sfero so KZ očitali
               večkratno ustavno spornost in tudi sicer sporne rešitve. Zato je sedanja oblast,
               danes ji lahko rečemo tiha koalicija, v koalicijskem sporazumu napovedovala hitro in
               radikalno spremembo Kazenskega zakonika in pri tem ni skrivala nostalgije in kolcanja
               po nekaterih preživetih rešitvah v kazenskem zakoniku iz socialističnega obdobja.</p>
               <p>Zato se je za poceni javnomnenjske efekte na veliko problematiziralo uvedbo
               dosmrtnega zapora, ki se ga veliki strokovnjaki iz ekipe sedanjega ministra v sedaj
               predlagani noveli sploh niso dotaknili. To kaže na dvoje: da je dosmrtni zapor
               sistemsko in strokovno konsistenten, takrat pa je njegovo problematiziranje služilo
               zgolj za politično manipulacijo. V ta namen se je na veliko zlivalo gnojnico po
               takratni pravosodni oblasti – pravni strokovnjaki, ki so pripravljali sedaj veljavni
               Kazenski zakonik. Skušalo se je tudi diskreditirati strokovne reference njegovih
               pripravljavcev. Zaradi pomanjkanja konsistentnih in argumentiranih rešitev se je
               silna vnema po rušenju Kazenskega zakonika kmalu precej unesla. Očitek o
               nekonsistentnosti in pravni praznini, ki se je pripisoval noveli Kazenskega zakonika
               glede postopkov zoper mladoletnike, je poleg Vrhovnega sodišča, Vladne službe za
               zakonodajo, in Zakonodajno-pravne službe ovrglo tudi Ustavno sodišče z ugotovitvijo,
               da Kazenski zakonik – KZ-1 v tem delu ni v neskladju z ustavo. S tem je prisolilo
               zaušnico politično motiviranim interesom nasprotnikov zakonika iz ministrovega kroga.
               Odraz zbeganosti pravosodnega ministra in njegovih ožjih sodelavcev ter dela
               akademske pravne stroke nad tako jasnimi opredelitvami pravosodnih inštitucij, vse do
               Ustavnega sodišča, je tudi sedanja novela zakonika, saj je v večjem delu to novela
               zaradi novele. Zato se brez potrebe inflacijsko spreminja kar 132 členov od 381.</p>
               <p>Ob politični volji bi nekatere stvari, če se bo zakon prebil, sicer bilo mogoče
               popraviti v nadaljevanju. Od tega bodo odvisna tudi naša nadaljnja glasovanja, če bo
               zakon prišel preko prve ovire. Kaznovalna politika države, ki jo predstavlja Kazenski
               zakonik, je namreč eden od pomembnih obrambnih mehanizmov družbe. Zavedamo se, da čas
               in družbene razmere narekujejo občasne spremembe oziroma dopolnitve, saj se vedno
               pojavljajo nova kazniva ravnanja, ki jih je treba inkriminirati. Nekaj teh
               prilagoditev vsebuje tudi novela Kazenskega zakonika, nekatere dopolnitve so potrebne
               tudi zaradi uskladitve s pravnimi akti Evropske unije. Vendar pa je to zlorabljeno za
               ponovno vsiljevanje nekaterih drugih preživetih gledanj. Taka je tudi brezglava
               sprememba 148. člena Kazenskega zakonika na področju varstva materialnih pravic.
               Uvaja se arbitrarnost pregona.</p>
               <p>Dopolnitvam in spremembam, ki so smiselne in dobro utemeljene, v poslanski skupini ne
               nasprotujemo, kot je na primer preureditev inštituta skrajne sile ali pa uvedba
               novega kaznivega dejanja v 173.a členu, ki se glasi: <q>"Pridobivanje oseb, mlajših od
               15 let, za spolne namene."</q> Predlagatelji KZ-1B navajajo kot izhodišče, da želijo s
               popravki in izboljšavami kar najmanj posegati v uveljavljeni okvir sistemskih rešitev
               in v obstoječo zasnovo zakonika. Če bi se tega držali, potem ne bi predlagali takšnih
               sprememb, kot je sprememba 91. člena, ki je v nasprotju z odločbo Ustavnega sodišča z
               dne 23. 6. 2011. Predlagatelj ne upošteva, da po pravnomočnosti sodbe ne teče več
               kazenski pregon, prav tako ne teče zoper umrlega storilca. V določbi drugega odstavka
               91. člena KZ-1 se namreč zastaranje nanaša na potek sojenja in ne na kazenski pregon.
               Obstaja torej le možnost podaljšanja roka sojenja po razveljavljeni pravnomočni
               sodbi, da bi bila sprememba v skladu s prej omenjeno odločbo Ustavnega sodišča.</p>
               <p>Predlagatelji prav tako javnosti vsiljujejo stališče, da KZ-1 ni omogočal kazenskega
               pregona zoper vse oblike gospodarskega kriminala in tudi oškodovanja javnega
               premoženja. Minister Zalar sedaj pompozno najavlja možnosti boja zoper gospodarski
               kriminal; v resnici zavaja javnost ali pa ne pozna kazenskega prava in pripravlja
               zaščito nekaterim storilcem gospodarskih kaznivih dejanj. Poudarjamo, da pri možnosti
               kazenskih postopkov zoper tajkune Kazenski zakonik ni bil nobena ovira, saj jim
               omogoča kazenski pregon zoper vse oblike gospodarski kaznivih dejanj. Pri noveli
               KZ-1B pa je treba poudariti, da bo ta veljala šele za tiste storilcev gospodarskih
               kaznivih dejanj in tudi vseh ostalih, ki bodo storili kazniva dejanja po sprejemu in
               uveljavitvi te novele. Retroaktivna uporaba novele KZ-1B bo veljala le takrat, ko bo
               novelirano kaznivo dejanje za storilca milejše. Storilci, ki so sedaj v kazenskih
               postopkih ali bodo storili kaznivo dejanje pred uveljavitvijo te novele, se bodo
               sklicevali, da je šele z novelo to postalo inkriminirano kaznivo dejanje – na primer
               stečaj, zloraba stečaja, oškodovanje javnih sredstev, itd. –, in da v času storitve
               to ni bilo kaznivo. Prav omenjeno pa pokaže nevarnost novele za pregon gospodarskega
               kriminala in tudi drugih kaznivih dejanj. Dejansko tudi ni res, da novela na novo
               uvaja kazniva dejanja, ki se nanašajo na oškodovanje javnih sredstev, kar je zajeto v
               157.a členu, ki je prikazan kot novo kaznivo dejanje, ki torej do uveljavitve novele
               ni bilo kaznivo oziroma inkriminirano. Vso to inkriminacijo pokriva že sedanje
               kaznivo dejanje zloraba uradnega položaja ali uradnih pravic, tudi glede kaznive
               pridobitve nepremoženjske koristi. Novela to spreminja in zavaja, da to velja šele od
               njene uveljavitve.</p>
               <p>Nepretehtanost novele se pokaže tudi pri kaznivem dejanju nasilništva po 296. členu
               KZ-1. Dodan je pogoj za storitev tega kaznivega dejanja, da je storjeno na javnem
               kraju. Kaj to pomeni? Huliganska ravnanja, ki bodo storjena v preddverju ali na
               stopnišču stanovanjskega bloka, na dvorišču hiše, zasebnem travniku, cesti itd., ne
               bodo več predstavljala kaznivega dejanja.</p>
               <p>Ob koncu naj rečemo, da ne drži sklicevanje predlagatelja, da so poglavitni razlogi
               za spremembe v sistemskih pripombah prevladujoče slovenske kazenskopravne teorije k
               zasnovi novega Kazenskega zakonika. To je le odraz političnega interesa, saj so te
               pripombe dogmatske narave, kar predlagatelji sicer očitajo pripravljavcem Kazenskega
               zakonika, prejšnjega. Ker je pravna in pravosodna praksa Kazenski zakonik, ki je v
               veljali, v celoti sprejela, ministru priporočamo, da se v prihodnje osvobodi
               dogmatskih rešitev in se v morebitnem nadaljnjem postopku sprejemanja novele
               Kazenskega zakonika nasloni na konstruktivne pobude sodišč in drugih pristojnih
               organov. Maksima predlagateljev novele zaradi novele, zaradi predvolilnih motiviranih
               političnih obljub, pri tako pomembnem predpisu ni dopustna, zato bi bilo novelo treba
               povsem očistiti teh primesi. To v tej noveli zakonika ni prisotno, zato je mi seveda
               ne bomo podprli. Da se loči zrnje od plev, ki jih je zaradi politično-propagandnih
               vladnih razlogov sedaj še veliko, v Poslanski skupini SDS tudi sporočamo, da bomo
               predlagali, da se opravi javna predstavitev mnenj, če se bo Kazenski zakonik, ta
               novela prebil čez prvo obravnavo. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima gospod Golobič oziroma gospod Majhenič. Pripravi naj
               se gospod Potrč.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo gospod podpredsednik, spoštovani minister, državni sekretar!</p>
               <p>Kljub temu, da je bil Kazenski zakonik v veljavi od novembra 2008 in bil tudi
               noveliran z določbo zakonika za mladoletnike, se je Vlada odločila za vložitev
               drugega obsežnega predloga sprememb in dopolnitev Kazenskega zakonika. Gre za
               sistemske spremembe, ki bi naj odpravljale pomanjkljivosti v organih odkrivanja,
               pregona in sojenja. Predlagani zakon, kot pojasnjuje predlagatelj, bi naj usklajeval
               zakonodajo tudi z mednarodnimi pravnimi akti, kar je glede na to, da smo v Evropski
               uniji, tudi potrebno.</p>
               <p>Kot vidimo, se zakon skoraj v celoti novelira. Sigurno je opozorila sodišč in
               tožilcev jemati resno, saj le oni predstavljajo tisti del strokovnega kadra, ki se
               dnevno srečuje s pomanjkljivostmi in nejasnostmi Kazenskega zakonika, ki se v veliki
               meri v določenih členih mora pojasnjevati z avtentično razlago. Opozorila se predvsem
               nanašajo na zastaranje pregona pri razveljavitvi pravnomočne odločbe, zlorabe
               položaja pri gospodarski dejavnosti, oškodovanja tujih pravic in še bi lahko
               našteval. V predlaganemu zakonu izstopa dopolnitev o odvzemu premoženjske koristi, ki
               sicer v zakonodaji ni nekaj novega in je že danes možno zakon, seveda, če se ga
               spoštuje, uporabljati pri odvzemu premoženja, pridobljenega s kaznivim dejanjem.
               Določeni člen se v zakoniku le dopolnjuje s predvidenim razširjenjem možnosti odvzema
               premoženja, ki je pridobljeno z kaznivim dejanjem. Seveda je prav, da zakonodaja to
               zadevo opredeli jasno, da ne bo prišlo do zlorabe zakona, kar se je v posameznih
               primerih lahko dogajalo do danes – odvisno, kdo toži in kdo sodi.</p>
               <p>Zakon posega tudi na področja, ki govorijo, kaj je prekršek in kaj je kaznivo
               dejanje. Še posebej je tukaj žgečkljiva tema posest orožja, še posebej, če gre za
               orožje, ki je neprijavljeno. Do sedaj se je dokazano dogajalo, da so bili trije
               različni ljudje za enako posest orožja obravnavani vsak drugače. In če navedem
               primer: lahko je orožje oddal in ni bil kaznovan, lahko je bil pravno kaznovan z
               zaporom sedem do deset dni ali denarno kaznijo, lahko si pa bil obsojen za enako
               zadevo za dve leti in več zapora. Mislim, da pa mora biti zakon tukaj jasen in
               nedvoumen. Verjamem, da je zakon treba popraviti, vendar sem prepričan, da ni treba
               hiteti, kajti Kazenski zakonik se ne sme spreminjati vsake dve leti, ampak mora
               veljati po mojem prepričanju vsaj tako dolgo, kot velja najdaljša zaporna kazen,
               kajti v nasprotnem primeru se bo komu zgodila tudi krivica.</p>
               <p>Kazenski zakonik je obsežen in zelo strokoven zakon, zakon, ki se ga mora brati
               pravilno, kajti v nasprotnem primeru je določeni zakon možno razumeti povsem narobe.
               Zato je prav, da laiki prepustimo pripravo zakona stroki. Če pa neuk človek, ki ni
               vešč branja zakona, ugotovi nepravilnosti, pa mora biti s Kazenskim zakonikom res
               nekaj narobe, še posebej, če ima prav. Verjamem, da se bo razprava o členih razvila v
               drugem branju ko se bodo obravnavali tudi posamezni amandmaji, ki bodo vloženi na
               posamezni člen zakona. Res pa je, da mora biti Kazenski zakonik napisano razumljivo
               in jasno, tako da ga bodo razumeli vsaj sodniki. Da se ne bo dogajalo, da bodo
               sodniki v Mariboru sodili za isto kaznivo dejanje drugače kot v Ljubljani ali v
               Kopru. Pa še ustavni sodniki bodo imeli manj dela za pojasnila okoli ustavnosti pri
               izreku sodbe. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Črnugelj, pripravi naj se gospod Grims.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo.</p>
               <p>Predvsem zato, ker nisem strokovnjakinja za tako specifično področje, se bom ozrla
               predvsem na del in segment kaznivih dejanj zoper okolje in prostor. Oziroma naj
               uvodoma povem, da bom spremembe in dopolnitve Kazenskega zakonika podprla, zaradi
               tega, ker menim, da že del sodne prakse, pa nekatera mednarodna dogajanja, ki so bila
               v preteklosti, in tudi simpoziji, ki smo jih imeli v Sloveniji, zlasti pa direktive,
               ki se nanašajo na okolje so zahtevale spremembe, ki smo jih imeli v temu delu
               Kazenskega zakonika.</p>
               <p>Nobeden si ni mogel predstavljati, da bo po ratifikaciji Aarhuške konvencije leta
               2004 v Sloveniji narejen tak velik korak na področju zakonodaje, ne samo na področju
               kazenske zakonodaje, in se je na tem področju stanje zelo izboljšalo, zlasti na
               področju varovanja okolja.</p>
               <p>Do nedavnega si nekateri niso mogli predstavljati, da bo temeljna pravica in
               svoboščina, kot je pravica do zdravega življenjskega okolja, ki je definirana v 72.
               členu, in ostale iz pahljače okoljskih členov iz ustave, kot je 70. člen – javno
               dobro in naravno bogastvo, 71. člen – varstvo zemljišč, 72. člen – zdravo življenjsko
               okolje, 73. člen – varovanje narave in naravne kulturne dediščine, zahtevalo in
               sprožilo toliko takih in podobnih reakcij, dobrih in slabih, in vedno zelo zahtevnih.
               Sprožilo je tudi ne nazadnje ogromno reakcij civilne iniciative, ki so dejansko
               botrovale tudi spremembam določene zakonodaje, pa tudi te pričujoče kazenske
               zakonodaje. Pričakovanja posameznikov in posameznic ter hkrati njihova zahtevnost po
               bolj jasnem in natančnem opredeljevanju in definiranju teh pravic in sankcij, skupaj
               s pripadajočo zakonodajo in zelo zahtevnimi cilji, načeli in ostalimi zadevami, ki to
               tako zahtevno področje urejajo na ta način, da bo bolj urejeno in dostopno in obvezno
               ter tudi bolj sankcionirano <gap n="…"/></p>
               <p>Po mnenju nekaterih političnih akterjev v Sloveniji nimamo tako dramatičnih kršitev
               na področju okolja ali naravovarstvenih nesreč, kar dejansko glede na posvete, ki so
               bili in ki se nanašajo na daljnovode, nanašajo na kršitve v Triglavskem narodnem
               parku, ki se nanašajo ne nazadnje tudi na prevoz nevarnih snovi, ne kaže, sicer pa
               nesreča nikoli ne počiva. Kot rečeno, zaradi tega je treba zakonodajo pripraviti ne
               glede na to, kakšna je dosedanja praksa. Vendar je vsekakor pomembno, da se zavedamo
               dejstva, da je pravica do zdravega življenjskega okolja in pravica do sankcioniranja
               vseh tistih, ki posegajo v to zdravo življenjsko okolje, velika odgovornost
               posameznika in vseh tistih, ki delajo na sankcioniranju tega področja.</p>
               <p>Normalno je, da na tem področju nimamo veliko strokovnjakov in da nekaj mladih se
               izobražuje. Upam in verjamem, da bomo v to področje vložili veliko več sredstev,
               denarja in energije, da ga bolje uredimo. Členi, ki se nanašajo na področje okolja,
               so zlasti členi k 116. členu, in sicer so členi, ki se nanašajo na kazniva dejanja
               zoper okolje in prostor, sodijo med varstvene elemente. To je 332. člen, ki se nanaša
               na obremenjevanje, uničevanje, 333. člen – onesnaževanje morja in voda s plovili, in
               334. člen – protipravno ravnanje z jedrskimi in drugimi nevarnimi snovmi, ki smo
               imeli nekatere sodne prakse izliva takih snovi v prometu.</p>
               <p>Verjamem in upam, da bo sodna praksa pripomogla k temu, da bomo naslednje spremembe
               in dopolnitve Kazenskega zakonika na tem področju sprejemali že z več prakse, v
               upanju, da ne bomo imeli takih naravnih nesreč, kot je zadnja v Fukušimi in Mehiškem
               zalivu.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Grims, pripravi naj se gospod Colarič.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala.</p>
               <p>V pravu že davno velja spoznanje, da naj bo kazenska določba kaznovanje ultima ratio,
               zadnja rešitev, vse drugo naj bo pred tem.</p>
               <p>Danes je za mlade internet del življenja. Njihovo življenje je včasih bolj vezano na
               internet kot na tisto, kar sami domnevamo, da je realnost. Vsa njihova izobrazba je
               vezana na internet, njihovo ustvarjanje, njihovo razvedrilo. Vse je vezano na
               internet. Zaradi tega sporočilo, ki bi moralo danes iti iz te dvorane, je preprosto
               mogoče zajeti v enem samem stavku: <q>"Slovenija ne potrebuje vlade, ki bo zapirala
               mlade zaradi kopiranja, Slovenija potrebuje vlado, ki bo ustvarjala nova, kvalitetna
               delovna mesta za mlade in jim s tem omogočala človeka vredno življenje in
               bodočnost."</q></p>
               <p>V tem predlogu zakona je določilo, ki je na videz skladno z evropsko zakonodajo,
               vendar je za nekoga, ki se na računalnike spozna, pravni absurd. Predvideva neko
               vsoto, ki bi bila meja od katere bi lahko človeka, ki bi zgolj imel te datoteke na
               računalniku, zaprli tudi za tri leta. Praviloma so tisti, ki se ukvarjajo z
               internetom, kot rečeno, mlajši. Veste, kaj to pomeni v praksi? Poznam primere, ko
               mladinci, otroci med seboj tekmujejo, pa vsakič ko izide nova, recimo temu piratska
               verzija Windowsov, oni to takoj snamejo z interneta in spravijo nekam na trdi disk;
               temu včasih pravimo v žargonu, da ravnajo kot hrčki, hrčkov efekt. Oni tega sploh ne
               uporabijo. Potem pa pride naslednja novejša verzija, in ker tekmujejo med sabo, kdo
               bo imel najnovejšo, spet to spravijo in spet to. V resnici pa vse skupaj delajo na
               računalniku staršev, ki imajo že v osnovi OM varianto Windowsov lepo naloženo na
               računalniku, in tistih Windowsov sploh nikoli ne uporabijo. Ampak v enih dveh letih
               se teh kopij, verjemite, nabere neverjetno število. In po navadi otrok pritisne na
               starše, <q>"ja nujno rabim rezervni zunanji disk"</q>, in ga seveda dokupijo in zraven
               priklopijo ali vtaknejo dodatnega v računalnik, če to omogoča, in se spet naprej
               kopičijo datoteke, ki jih v praksi sploh nihče ne uporablja. Vrednost teh datotek po
               nomenklaturi, kot se to tukaj pri nas uporablja, je zelo velika. Mimogrede, en malo
               bolj kvaliteten sklop programov v teoriji stane tam 200, 300, 800 evrov. In če je
               takšnih programov 25 na računalniku, ne boste verjeli, da je to v teoriji 20 tisoč
               evrov. Ampak ta računalnik ima legalno naložene normalne programe, tiste, ki v
               resnici tečejo. To samo otroci pač naložijo gor in zraven še en kup slikic, kup
               filmov, nekaj datotek – in zaradi tega naj bi nekdo šel sedet za tri leta. To je
               jedro tega predloga. Sedanja zakonodaja že v resnici kaznuje tiste, ki se z
               izkoriščanjem tujih avtorskih pravic materialno okoriščajo. To se pravi, ki kopirajo,
               to prodajajo, kakorkoli uporabljajo v profitne namene. Tam je stvar popolnoma jasna,
               tukaj pa stvar ni popolnoma jasna. Ali je ta otrok, ki je naredil teh 25 kopij, ker
               so med seboj tekmovali, res koga oškodoval? Na računalniku tečejo legalni Windowsi,
               ima nalepko gor. To se pravi, ni nikogar. Zaradi tega je v takšnem primeru iti na
               ulitma ratio in človeka zapreti popoln absurd. Tisti, ki je to predlagal, pojma nima
               o tem, kako otroci danes ravnajo, kako ravnajo tudi mnogi odrasli, ki so po srcu še
               vedno otroci, in zaradi tega je treba takšne stvari bistveno bolj pretehtati in
               prediskutirati tudi v stroki, preden se jih v praksi sploh predlaga. Kajti v resnici
               se države, ki so bile v preteklosti najbolj rigorozne pri preganjanju tovrstnih
               kopiranj datotek, danes od te svoje rigoroznosti oddaljujejo. Recimo znan je primer
               iz maja 2011, ko je v Združenih državah Amerike sodnik presodil, da zgolj IP številka
               računalnika ne more biti zadosten razlog, da se potem omogoči kazenski pregon oseb,
               ki so vezane na naslov te številke. Kar je bil velik udarec vsem tistim
               organizacijam, ki zagovarjajo avtorske pravice, mnoge pa pri tem, pošteno povedano,
               tudi krepko parazitirajo, kajti tisti denar koristijo one, ne pa da bi ga v praksi
               dobili avtorji, ki se s tem ukvarjajo. Zaradi tega je treba tukaj pretehtati, kaj je
               razumna rešitev, in razumna rešitev je to, kar je že zdaj v slovenski zakonodaji. To
               je razumna rešitev, naj se kaznuje tisti, ki stvari dejansko uporablja in s tem želi
               služiti. Na tak ali drug način. Kaznovati ljudi zgolj zato, ker nekaj pretoči po
               internetu, ker s tem praktično ne naredi nobene škode, in to tako rigorozno – z do
               treh let zapora – pa je pretiravanje preko vsake razumne meje. Veste, do česa potem
               to pripelje? Da so kriminalna dejanja v navideznem svetu, virtualnem svetu interneta
               huje kaznovana kot dejanska kriminalna dejanja v stvarnosti, v realnem svetu. Do tega
               pripeljejo tovrstne rešitve in tukaj se svet od te logike počasi, hvala bogu
               oddaljuje.</p>
               <p>Jaz vem, da po kuloarjih še vedno krožijo osnutki raznoraznih pogodb med ZDA in
               Evropo, ki bi do absurdnosti, do izklapljanja interneta zaostrili pač pregon
               posameznikov, vendar upam tudi, da bo prevladal zdrav razum in da se bo na koncu šlo
               na rešitve, ki jih razviti svet po drugi strani že uveljavlja. To so poceni dostopi
               do datotek, bistveno cenejši, kot bi jih recimo normalno kupil v trgovini. Ampak
               veste v čem je pa problem? Večina teh poceni spletnih nakupnih mest Sloveniji ni
               dostopna in tukaj bi se morala Vlada angažirati. Mogoče bi morala situacijo, ko bo
               vsak otrok, vsak odrasel, vsak starš lahko svojemu otroku za minimalna sredstva
               legalno kupil iskano datoteko in se bo drastično zmanjšala s tem stopnja
               <q>"piratiziranja"</q>, kot se temu grdo reče, ali pa nelegalnega kopiranja datotek<gap n="…"/> To je
               realno stanje. To je realna posledica, ki smo ji že priča v številnih razvitih
               državah, kjer imajo neomejen dostop do teh spletišč, do teh prodajnih mest. Slovenije
               žal ni med njimi. Sprašujem vas zakaj, spoštovana Vlada? Zakaj se tukaj niste
               angažirali? Ali en povprečen Slovenec ni toliko vreden kot povprečen Američan ali pa
               nekdo drug? Govorimo pa o globalizaciji in globalnem svetu. Če uveljavljate rigorozne
               kazni, ki so značilne za ta svet, uveljavite najprej tudi tiste rešitve, ki za ta
               razviti svet veljajo, in šele potem se lahko pogovarjamo o rešitvi ultima ratio, o
               kaznovanju, ne pa prej. Prej; to pomeni samo to, da želite vzpostaviti policijsko
               državo, polno zastraševanja, načrtnega sistematičnega kršenja človekovih pravic, do
               katerega bi ob doslednem uveljavljanju tovrstnih določil v zakonu dejansko prišlo. In
               v takem svetu najbrž nihče od nas ne želi živeti. Želi si ga pa verjetno marsikatera
               oblast. To bi pa verjel. Ampak v takem svetu si nihče od normalnih državljank in
               državljanov, nihče, ki je dejansko na strani ljudstva, ne želi živeti.</p>
               <p>Drugo podobno določilo pa je ravno tako bilo že predmet kritike strokovne javnosti,
               tako kot to prvo, o katerem govorim – da je sedaj predvidena avtomatična možnost
               kaznovanja vsakogar, ki bi se vključil v nezaščiteno omrežje. Veste kaj se v praksi
               dogaja? Celo nekateri aparati, ki jih dobimo tukaj kot poslanke in poslanci, imajo po
               defaultu, se pravi že vnaprej nastavljeno, da se avtomatično povežejo v prosto
               omrežje. Če je nezaščiteno – in to je odgovornost tistega, ki to omrežje ima –
               privatno omrežje, se pač avtomatično, ker ga zazna, lahko poveže tudi vanj; in po tem
               zakonu je potem eno leto kazni zapora. Ja pa lepo vas prosim! To ne samo, da je
               neracionalno, nerazumno, ampak še vse kaj drugega bi lahko to imenoval. Zato je te
               stvari treba dobro pretehtati, preden se s tako zakonodajo sploh pride v parlament.
               Jaz samo upam, da bodo ti sramotni členi doživeli to usodo, ki jo zaslužijo in da
               bodo šli na smetišče zgodovine.</p>
               <p>Poleg tega pa opozarjam na še nekaj. V Sloveniji se je v minulem obdobju, pa ne samo
               v Sloveniji, to je kar značilnost Evropske unije, uveljavilo rešitve pavšalizacije za
               vnaprejšnje odškodnine za nelegalno kopiranje, in tudi to bi bilo treba prej
               upoštevati in prej premisliti, preden se pride s takim absurdnim zakonom. Bom
               poenostavil in banaliziral to zadevo, da bo vsakomur jasno, o čem govorim. Ko kupiš
               običajen računalnik v neki legalni firmi, je dražji, ker se vnaprej ve, da boš ti
               nelegalno kopiral s tem računalnikom. Ena majhna odškodnina je že noter vračunana v
               ceno, dejansko v strukturo cene. Potem boš za ta računalnik kupil dodaten disk. Ta
               disk bo malček dražji, ker se že ve in je že vračunano, da boš ti nelegalno kopiral.
               Potem boš priklopil DVD, ki bo držaji zato, ker seveda ta snemalnik boš ti uporabil
               za neveljavno kopiranje. In ko boš kupil cedeje ali pa devedeje ali pa bluraye zdaj,
               bodo malo dražji, ker je že vračunano, ker se ve, je že odškodnina notri vračunana
               vsem lastnikom avtorskih pravic, ker boš ti to seveda naprej nelegalno kopiral na te.
               In ko boš na koncu res nekaj nato nelegalno kopiral, te bo pa ta vlada zaprla za tri
               leta, za nekaj, kar si prej že štirikrat plačal. To je zdaj sistem, ki velja pri
               zaščiti avtorskih pravic v realnem svetu. Pa naj me kdo prepriča, da ima tovrstno
               pravo še kaj v zveze s tistim poštenjem, kajti pravo v korenu naj bi izviralo iz
               besede poštenje, to nima nobene zveze več. Zaradi tega gre tukaj za vprašanje
               zdravega razuma tistega in tiste vrednote, ki jo pozna tudi pravo. In s tem naj
               končam, namreč da se kot zadnji, ampak res zadnji izbor postavi možnost kaznovanja,
               zlasti ko gre za tako občutljivo stvar, ko je nek dejanski slog življenja, ki ne
               pomeni samo življenje, ampak tudi dostop do znanja, do informacij, do možnosti
               razvoja, s tem tudi razvoja celotne države. Mimogrede, Bill Gates je, mislim da leta
               2006 dejal, da je Microsoft tudi zato tako uspešen v borbi z odprtokodnimi sistemi,
               ker piratstvo omogoča, da se mladi prej seznanijo z vsemi njihovimi programi, tudi s
               tistimi, s katerimi se drugače ne bi mogli. Tudi tukaj premislimo kaj je pravno in
               kaj je pošteno. Tudi tukaj, gospe in gospodje.</p>
               <p>In za konec naj povem še enkrat, da se ja ne bi pozabilo; temeljno sporočilo, ki bi
               danes moralo ob tej obravnavi te teme moralo iti iz te dvorane in ki bi mu, trdno sem
               prepričan, če gre za vrednote, morali prisluhniti vsi: <q>"Slovenija ne potrebuje
               koalicije in vlade, ki bo mlade zapirala zaradi nelegalnega kopiranja. Slovenija
               potrebuje koalicijo in vlado, ki bo mladim ustvarjala nova, kvalitetna delovna mesta
               in s tem omogočala dobro prihodnost in razvoj celotne Slovenije."</q></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Colarič. Pripravi naj se Kek, Klasinc oziroma gospod Barovič.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa za besedo gospod podpredsednik. Gospod minister s sodelavci, kolegice,
               kolegi!</p>
               <p>Minister je že v uvodnem nastopu glede najpomembnejših ciljev predlagane novele
               Kazenskega zakonika navedel, da mednje sodi tudi oblikovanje jasnejše podlage za
               uspešno obravnavanje gospodarskega kriminala. Dosedanje izvajanje zakonika iz leta
               2008 kaže, da je bila takrat zamujena priložnost za ustreznejšo zakonsko ureditev,
               kar je nujno čim prej odpraviti in popraviti, in mislim, da s tem zakonom, s KZ-1B to
               popravljamo. V tej smeri so pozitivne vse predlagane spremembe pri zakonskih opisih
               posameznih kaznivih dejanj zoper gospodarstvo. Zlasti glede zlorabe položaja in
               pravic, povzročitve stečaja in večje zaščite javnih sredstev. Pomembno je, da se
               odpravi huda pomanjkljivost sedanjega besedila KZ-1, ki ne določa pojma gospodarske
               dejavnosti kot objekta kazenskopravnega varstva. Potreba po takšni opredelitvi izhaja
               iz prevladujoče ocene teorije in prakse, da brez natančne in dovolj široke vsebine
               tega pojma, ki v sedanjem zakonu iz leta 2008 sploh ni opredeljen, že v osnovi ne
               more biti uspešnega pregona gospodarskega kriminala.</p>
               <p>Pojem gospodarske dejavnosti je v posebnem delu KZ-1 v različnih inačicah uporabljen
               kot znak kar pri dvanajstih kaznivih dejanjih in je že to nerazumljivo, da ga zakonik
               za potrebe kazenskega prava ni opredelil, kot je to veljalo po prejšnjem zakoniku.
               Odprava opredelitve pomena gospodarska dejavnost je namreč povzročila dodatne dvome
               in negotovosti in zlasti na nekaterih mejnih področjih omogočila, da se storilci
               zlorab, koruptivnih in drugih nevarnih in škodljivih dejanj lahko izognejo pregonu in
               obsodbi. Nesprejemljivo je tudi sistemsko, saj je v nasprotju z načelom zakonitosti,
               po katerem morajo biti kazniva dejanja vnaprej in kar najbolj natančno določena.
               Predlagana opredelitev je sodobna in ne temelji zgolj na merilu poslovne dejavnosti
               subjekta – na primer proizvodnja in promet blaga, opravljanje storitev na trgu,
               bančno in drugo finančno poslovanje –, ampak na njeni splošni naravi. Opredeljena je
               kot pridobitna dejavnost. Opredelitev tako ne obsega le klasičnih gospodarskih
               subjektov, pač pa tudi vse druge pravne osebe, če gre za dejavnost, ki se opravlja po
               načelu ponudbe in povpraševanja na trgu in proti plačilu.</p>
               <p>V predlogu pa je predvidena tudi ponovna uveljavitev pojma gospodarske dejavnosti kot
               dejavnosti, za katero je dogovorjeno ali predpisano plačilo. Ta omogoča kaznovanje
               zlorab na področju negospodarstva, v javnih službah, pri koncesijah, v civilnopravni
               sferi, ki niso vezane neposredno na podjetniško delovanje, pa so na teh področjih
               prav tako lahko storjena huda protipravna dejanja z namenom doseganja zasebne
               koristi, še posebej v okviru proračunskega ali javnega financiranja. Razširjena
               opredelitev bo omogočala za storjena dejanja na teh področjih oziroma zoper take
               storilce uporabo gospodarskih kaznivih dejanj, če se dejavnost opravlja poklicno ali
               organizirano, torej če ne gre za priložnostna in enkratna dela za manjše plačilo.</p>
               <p>Opredelitev iz prejšnjega zakona je v skladu tudi z zahtevami iz mednarodno sprejetih
               obveznosti Republike Slovenije na področju korupcije, ki jim doslej nismo sledili.
               Gre za priporočila delovne skupine OECD proti korupciji na področju neprofitnih
               nalog, kjer so izrazito izpostavljene možnosti aktivnega in pasivnega
               podkupovanja.</p>
               <p>Temu je treba dodati, da predlog novele sedaj jasno opredeli tudi pojem opravljanja
               gospodarske dejavnosti v vseh njenih pojavnih oblikah – izvajanje, upravljanje,
               odločanje, zastopanje, vodenje in nadziranje. K temu pojmu sodijo tudi upravljanje
               nepremičnin, premičnin, denarnih sredstev in tako naprej, drugih oblik finančnega
               premoženja ter sredstev pravnih oseb javnega in zasebnega prava, razpolaganje s temi
               sredstvi in nadzorstvo nad njimi. Kot kaže praksa, je prav to premoženje večkrat
               predmet hudih kaznivih dejanj. Tako se s predlaganim zakonom zagotavlja
               kazenskopravno varstvo na področju gospodarjenja z vsemi javnimi sredstvi, javnimi
               financami, javnim premoženjem, ne glede na organizacijsko obliko, v kateri se nahaja,
               če gre za zlorabe ali druga protipravna dejanja, storjena na način iz poglavja zoper
               gospodarstvo. Predlog zakonika zato pomeni velik premik v pravni zaščiti upravljanja
               z javnimi sredstvi, saj po dolgem času daje celovito in jasno podlago za kaznovanje
               zlorab, koruptivnih in drugih dejanj, do katerih lahko pride pri upravljanju,
               razpolaganju ali nadzorstvu nad javnimi sredstvi, pa tudi zlorab zaupanja v pravnih
               osebah zasebnega prava.</p>
               <p>Zakonik bom seveda podprl. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Barovič. Pripravi naj se gospa Pečan.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa.</p>
               <p>Nimam dovolj časa, vendar med razlogi, ki utemeljujejo potrebo po spremembah in
               dopolnitvah Kazenskega zakonika, je kot prvi razlog opredeljeno: <q>"Sistemske pripombe
               prevladujoče slovenske kazenskopravne teorije k zasnovi novega zakonika in k njeni
               normativni konkretizaciji."</q> Jaz se opravičujem samemu sebi, kajti ne razumem, kaj to
               pomeni <q>"normativna konkretizacija"</q>.</p>
               <p>Če grem dalje; če pogledam splošni del, v katerem je poudarek na obveznem
               psihiatričnem zdravljenju neprištevnih in bistveno zmanjšano prištevnih storilcev; ob
               tem, ko sem to prebiral, žal ne vem, kdo, zakaj, kdaj in na kakšen način sme in lahko
               opredeli takšno definicijo.</p>
               <p>In ne nazadnje, pri načelih predlaganega zakona v točki 2.2 pa sta dve vsebini, za
               kateri bi rad rekel samo eno: to sta načelo varstva človekovih pravic in načelo
               humanosti. Lepo, da sta zapisani, lepo, da sta opredeljeni, ne vem pa, kdaj bosta
               upoštevani. Sam kot član Komisije za varovanje človekovih pravic – konkretno
               poslancev – v Mednarodni parlamentarni uniji moram na žalost povedati, da smo od tega
               zelo daleč in da se približujemo državam, kot so Kongo, Ruanda in tako naprej. To
               lahko tudi dokažem. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Breda Pečan. Pripravijo naj se gospod Magajna, Slapnik, Trofenik in
               Gorenak. Izvolite, gospa Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala lepa, gospod podpredsednik.</p>
               <p>Jaz nisem seveda noben ekspert na tem področju, ki ga zdaj obravnavamo, na področju
               kazenske zakonodaje, razen tega, da sem kdaj pa kdaj obravnavana na kazenskem
               sodišču, ampak to mi še zmeraj ne daje možnosti, da bi se kaj dosti bolj spoznala na
               Kazenski zakonik. Moram reči, da edina stvar, ki me je pri tem zakonu malo, bom
               rekla, vrgla s tira, je po moji presoji nesorazmerno visoka kazen za presnemavanje
               ali pa prevzemanje avtorskih izdelkov, kot so tudi seveda različni računalniški
               programi, pa tudi video in glasbeni izdelki, ki presegajo vrednost 5 tisoč evrov.
               Seveda je ta vrednost lahko zelo relativna, dejstvo pa je, da dejansko mladi ljudje,
               pa tudi ne tako zelo mladi, danes velikokrat samo za lastno uporabo snemajo z
               interneta zelo različne, tudi dokaj, lahko rečemo drage programe, in zato menim, da
               triletna zaporna kazen za taka dejanja je pa vendarle pretirana. Jaz sicer razumem,
               da gre tukaj za najvišjo kazen, ampak vseeno mislim, da ob danem dejstvu, da je v
               Sloveniji zagotovo več tisoč če ne celo več deset tisoč ljudi, od mladih pa do
               srednje starih pa tudi starejših, ki praktično redno pobirajo z interneta take
               programe, da bi bilo treba in jaz moram povedati, da se bom potrudila, da bomo
               pravočasno pripravili amandma. Moram povedati, da smo tudi v poslanski skupini o tem
               govorili in da predlagamo tudi ministrstvu, da bi vendarle to določilo omililo. Menim
               celo, da je težko reči, da gre tukaj pravzaprav za kaznivo dejanje, ampak kvečjemu
               prekršek. Tako da to je edino, kar pač lahko vsaj nekoliko, bom rekla, poznavalsko
               povem v zvezi s tem, drugače pa seveda podpiram spremembe, ki ste jih pripravili na
               ministrstvu.</p>
               <p>Edino kar mi je žal, je to, da vendarle ni bil dokončen tisti razmislek, smo govorili
               o tem pri sprejemanju prejšnjih sprememb Kazenskega zakonika, namreč da bi dosmrtne
               kazni pri nas več ne imeli. Jaz osebno namreč menim, da, bom zelo preprosto povedala,
               če bi sama bila v situaciji, da bi kdaj prišlo do tega, da bi me na sodišču obsodili
               na dosmrtno kazen, česar seveda absolutno ne verjamem, da se mi lahko zgodi, ampak
               recimo, če bi bila v taki situaciji, potem bi raje izbrala smrtno kazen kot pa
               dosmrtni zapor. Zaradi tega, ker si ne predstavljam, kako lahko človek ima pred
               seboj, kakšen smisel ima življenje, če veš, da boš do smrti zaprt. Zato menim, tudi
               nima nobene vzgojne vrednosti to. Zapor imamo po navadi zaradi tega, da se človek v
               njem, bom rekla, spremeni, izboljša, da ne bi več ponavljal dejanj, ki jih je
               naredil, zaradi katerih je prišel v zapor. Če je na dosmrtno kazen obsojen, potem
               nima več šanse, da bi se poboljšal in spremenil.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Besedo ima gospod Gorenak, pripravi naj se Jurša, Györek, Petek. Petek naj se
               pripravi. Hvala.</p>
               <p>Gospod Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Poglejte, bom rekel, imam navado malo nazaj pogledati kakšne papirje in tudi tokrat
               sem tako naredil. Tej vladi se je že velikokrat zgodilo, da je napovedala čisto nekaj
               drugega, kar je potem naredila. Od tistega, kako je Slovenijo mogoče voditi bolje, do
               pravne države in tisoč evrov – koliko že je rekel minister Križanič, minimalne plače
               –, do tistih upokojencev, tistih 300 evrov za upokojence, potem po volitvah se pa vse
               pozabi. Ljudstvo je pomembno pred volitvami, po volitvah pa očitno ne. Pa poglejmo
               zdaj novelo Kazenskega zakonika.</p>
               <p>Poglejte, kaj ste zapisali pravzaprav pred volitvami. Vi ste rekli tako v SD:
               <q>"Zavzemamo se za daljše razprave pred eventualnimi spremembami tega zakona."</q> To je
               vse. Novele ni. LDS napoveduje specialni zakon za mladoletnike in ne govori o noveli
               KZ. Zares – odložitev uveljavitve Šturmovega zakona. Se pravi, <q>"ko bomo na oblasti,
               bomo anulirali tako imenovani KZ-1 ali širimo kazenski zakonik in uveljavili
               starega"</q>. Ali je res fajn farbati ljudstvo. Poglejte, včeraj pa minister Zalar pravi:
               <q>"V celoti izpolnjujemo svoj program, manj kot imamo podpornikov Vlade, lažje
               sprejemamo zakone."</q> To je pa resnica! To pa je resnica, to je prava resnica. Manj ko
               je podpornikov, boljše gredo zakoni skozi, vsi tako <q>"naštelamo"</q>. Tudi tale zakon bi
               morali obravnavati ob 24. uri, zdaj pa, ker gredo poslanci domov, pa ga zdaj že
               obravnavamo. Drugače pa tistega naslednjega pa ob 4. uri zjutraj. Zelo lepo to
               splaniramo. Ampak kaj smo pa mi zapisali? Moramo biti tudi samokritični. Mi smo pa
               rekli takole: <q>"Nadaljevali bomo projekt Lukenda na področju sodstva."</q> To je vse, kar
               smo povedali, čim bolj bomo skrajšali zaostanke. Ampak zdaj jaz tudi poslušam
               ministra Zalarja, kako je čedalje manj sodnih zaostankov. Kot da ne bi obstajal
               njegov predhodnik, minister Šturm, ki je pa projekt Lukenda začel. Veste, minister,
               če to poveste, da je čedalje manj sodnih zaostankov, bodite toliko korektni do vašega
               predhodnika – jaz upam, da bo tisti, ki bo za vami, do vas tako korekten –, in
               povejte, da je to štartal minister Šturm. Bodimo korektni. Ampak koalicijski
               sporazum, tisti je pa na vrsti, saj veste, po volitvah. Pred volitvami pač govorimo
               eno, po volitvah pa drugo, ampak ne pri nas. Mi smo imeli jasen namen in smo tudi
               povedali, kaj bodo naredili. Ampak ljudstvo je odločilo, oblast je vaša. Koalicijski
               sporazum, ki je pa bil takoj po volitvah na vrsti, pa pravi takole: <q>"V dveh mesecih
               bomo oblikovali skupino strokovnjakov, ki bodo pripravili spremembo KZ."</q> Bravo. Nič
               ni bilo, tretje leto gre mimo. Program Vlade je pa kolikor toliko točen: 31. 5.
               obravnava na Vladi, 30. 10. uveljavitev. V redu. To je točno, tako da smo objektivni.
               Jaz bom preskočil v nadaljevanju vsa tista poglavja, ker tudi časa nimam dovolj, o
               katerih sem imel namen govoriti, kaj in kako, kaj ureja zakonik odnosno novela, in
               bom omenil samo ta del, ki se meni zdi problematičen.</p>
               <p>Dva dni nazaj ali tri nazaj smo zasledili v medijih poročilo: zadeva Satex je končno
               zastarala, ker je Ustavno sodišče presodilo, kako je s KZ. Jaz se sprašujem,
               sprašujem novinarje pravzaprav, ali je kdo bral odločbo Ustavnega sodišča? Sprašujem
               ministra, ali je on to rekel novinarjem, ne vem, kdo jim je to rekel, da je
               zastarano. Ampak minister spreminja 91. člen KZ-1. 91. člen KZ-1 je v nasprotju
               odločbo, to, kar je predlagano, v nasprotju z odločbo Ustavnega sodišča, ki je bila
               izdana 23. 6. Predlagatelj ne upošteva, da po pravnomočnosti sodbe ne teče več
               kazenski pregon. Prav tako ne teče zoper umrlega, kot je tam zapisano. V določbi
               drugega odstavka 91. člena KZ-1 se namreč zastaranje nanaša na potek sojenja in ne na
               kazenski pregon. Ostaja torej le možnost podaljšanja roka sojenja po razveljavljeni
               pravnomočni sodbi, da bi bila sprememba v skladu s citirano odločbo Ustavnega
               sodišča. Torej predlog, ki ga imamo zdaj na mizi, je v nasprotju s tistim, kar misli
               Ustavno sodišče. Ali pa je ta predlog nepotreben. To je bolj točno.</p>
               <p>Slišim vsak dan ministra in tudi ostale vladne funkcionarje, ki se bolj ukvarjajo s
               pravosodjem, kako pompozno se najavlja, <q>"boj proti kriminalu, to je pomembna stvar"</q>.
               Za to ljudstvo tudi prime. Tako kot riba črv. Saj to je pač tako. Ampak saj resnica
               pa ni taka. Kaj pravzaprav pravijo zelo priznani pravniki? Jaz nimam njihovega
               dovoljenja, stojijo pa za naslednjimi izjavami. Nimam pa dovoljenja, da jih tukaj
               javno citiram. Gre za profesorje, doktorje, bivše ustavne sodnike, če želite. Oni
               pravijo pa tako: <q>"V resnici minister zavaja javnost. Ne pozna ali pa se dela, da ne
               pozna kazenskega prava in pripravlja zaščito nekaterim storilcem kaznivih
               gospodarskih kaznivih dejanj. Ali se tega zaveda ali ne, ampak to je resnica."</q> To so
               mi povedali. Pri vseh kazenskih postopkih zoper tako imenovane tajkune, vam ali pa
               sodiščem Šturmov KZ-1 ni prav nobena ovira. Nobena ovira. Tako kot ne za
               mladoletnike. Tudi pri mladoletnikih ste vpili pa kričali pa sprejeli spremembo, ki
               ni bila potrebna, pa je to reklo Vrhovno in Ustavno sodišče. Novela KZ-1 bo veljala
               šele za tiste storilce gospodarskih kaznivih dejanj, in ostalih seveda, ki bodo
               storili kazniva dejanja po sprejemu novele. To je logično. Retroaktivna uporaba te
               novele bo veljala le tedaj, ko bo novelirano kaznivo dejanje za storilca milejše.
               Tako danes piše. Storilci, ki so sedaj v kazenskih postopkih ali bodo storili kaznivo
               dejanje pred uveljavitvijo novele, se bodo sklicevali, da je šele z novelo
               inkriminirano neko dejanje, in da v času, ko so to storili, ni bilo. To seveda, to,
               kar sem zdaj rekel, je tista nevarnost za gospodarska kazniva dejanja.</p>
               <p>Časa mi zmanjkuje, zato bom skrajšal. Poglejmo še recimo oškodovanje javnih sredstev.
               Je enak problem. Precej podoben problem se pojavlja tudi pri teh uporabnikih javnih
               sredstev, ko je že kolega Jerovšek govoril.</p>
               <p>Poseben problem, več teh problemov je tu napisanih, ampak poseben problem pa se mi
               zdi to nasilništvo. Jaz ne vem zakaj, poleg tega 148. člena, zakaj bi bilo treba pri
               nasilništvu narediti spremembo. Zakaj? Pri nasilništvu je situacija relativno jasna.
               Gre v bistvu za nepretehtanost novele, ki se pokaže pri tem kaznivem dejanju zakaj?
               Ker vnašate <q>"storjeno na javnem kraju"</q>. Ja zakaj pa storjeno na javnem kraju? Ali ne
               more biti v zasebnem stanovanju? Jaz sem leta 1985, leta 1984, leta 1986, ko je
               vladala neka druga zakonodaja, bil verjetno eden prvih tistih takrat policijskih
               predstojnikov, ki sem v sodelovanju s tožilci – v Celju se je to dogajalo – uspel,
               smo uspeli, bom rekel, pripeljati do obsodilne sodbe tiste primere recimo ko mož ženo
               tepe zaporedoma, vsak dan 10 klofut. Lahko bi bilo tudi obratno, se strinjam z vami,
               ampak v redu. Pa se je to štelo takrat za prekršek, pa smo vendarle uspeli z dobrim
               sodelovanjem s tožilci pripeljati do tega, da je to bilo potem kaznivo dejanje
               nasilništva. Že takrat. Zdaj pa tu pa pravite <q>"na javnem kraju"</q>. Za boga, vrzite ta
               javni kraj ven. Vsaj to je treba narediti. Toliko. Mislim, da moram še kolegom
               prepustiti. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod minister. Izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa.</p>
               <p>Skupaj s sodelavci smo ves čas zelo skrbno spremljali vaše cenjene razprave, gospe
               poslanke in gospodje poslanci, predvsem zato, ker se zavedamo, da gre za izjemno
               pomemben zakon in za izjemno občutljivo materijo, kjer si je treba vzeti dovolj časa,
               predvsem za soočenje argumentov, ne za kakšna politična preigravanja, še manj za
               kakšna zlonamerna podtikanja o slabih namenih, o rušenju nespremenljivega
               kazenskopravnega sistema, ki ga je postavila prejšnja vlada. Mislim, da o tem nima
               smisla izgubljati besed, ker ne gre za rušenje. To je namreč sedaj več kot očitno.
               Dve leti in pol smo pripravljali to spremembo. Vzeli smo si res veliko časa, kajti
               Kazenski zakonik je neke vrste mala ustava vsake družbe. Mala ustava pa zato, ker se
               v njej opredelijo temeljne vrednote, ki jih družba želi posebej zaščititi z, kot je
               rekel eden od poslancev, ultima ratio pristopom. Zato je prav, da velja za
               spreminjanje Kazenskega zakonika enak pristop kot za spreminjanje ustave. Da se to
               počne s tresočo se roko in da vse vzame dovolj časa, najprej za iskanje širokega
               strokovnega soglasja, potem pa tudi za iskanje širokega političnega soglasja.</p>
               <p>V tem delu smo v celoti izpolnili tisto zavezo, ki smo jo dali v trenutku, ko smo
               postali vladajoča koalicija; to je, da bomo formirali najprej skupino strokovnjakov,
               to zelo široko, da bomo to storili v dveh mesecih po nastopu mandata, in da od tu
               začnemo pripravljati tisto, za kar bo stroka ocenila, da je nujno, da je smiselno, pa
               najsi gre sedaj za popravke, zato, ker bi se izkazalo, da so potrebni in bi predvsem
               praksa opozorila na to, ali pa za izboljšave, ki jih pač terjajo razmere časa. Ker
               noben zakon, nobena ustava ni večna, slediti mora pač duhu časa, potrebam časa in
               razvoju, pravnemu napredku, pravnemu razvoju družbe. Zato smo potrebovali dve leti in
               pol, da smo prišli pred vas s tem besedilom. Moram reči, da sem kot minister zelo
               zadovoljen, ker se je razprava doslej dotaknila samo nekih manjših zaokroženih
               sklopov. Glede na obseg urejanja, ki ga prinaša ta novela in je res, mi se tega
               zavedamo, velik, razmeroma velik glede na to, da gre za Kazenski zakonik, je razprava
               doslej, ki se je skoncentrirala samo na nekaj vprašanj, najboljši dokaz, da je pred
               vami res kvaliteten izdelek.</p>
               <p>Ta razprava seveda omogoča iskanje še kakšnih izboljšav. Vlada bo v tem pogledu
               odprta za taka iskanja, če se bo v nadaljevanju izkazalo, še zlasti po prejemu mnenja
               Zakonodajno-pravne službe o tej noveli, za to, da se z ustreznimi amandmaji besedilo
               še izboljša, tako po vsebini kot tudi nomotehnično. Mi smo tu za take izboljšave
               vsekakor odprti in bomo pri njih tvorno sodelovali.</p>
               <p>Ta reforma ni reforma proti nečemu ali nekomu, recimo bivšemu ministru ali bivšim
               trem avtorjem Kazenskega zakonika. Ne. To je reforma za nekaj. To je reforma za več
               varnosti vsakogar od nas, doma, v službi, na cesti, kjerkoli. Predlagam vas in vas
               prosim, da ta prizadevanja Vlade tako razumete in jemljete.</p>
               <p>Ko so nekateri izpostavljali vprašanje spreminjanja določb Kazenskega zakonika in
               izhajali iz tega, da je bil sprejet v prejšnjem mandatu in da je povsem ustrezen, bi
               rad najprej opozoril na tole. Kazenskopravna teorija in tudi praksa v pravosodju je
               opozarjala na preveliko hitenje v času, ko se je pisal ta Kazenski zakonik. To
               hitenje se seveda zelo lepo odraža v samem zakonodajnem gradivu, ki ga je prejšnja
               vlada predložila v zvezi s tem Kazenskim zakonikom. Ta zakonik, ki ima 380 členov, je
               imel vsega skupaj 9 strani uvodne obrazložitve. Naš predlog, ki spreminja manj kot
               tretjino členov, ima 50 strani uvodne obrazložitve. Če vzamem samo eden primer tega,
               kako pomembno je, da se seveda zelo natančno pojasni, čemu služi neka sprememba,
               zakaj do nje prihaja, kakšen cilj zasleduje, kako je uravnotežena in usklajena, kako
               zagotavlja notranjo koherentnost celega predpisa, in smo si torej za to vzeli res
               veliko časa. To besedilo je nastajalo v okviru posebne delovne skupine, pravzaprav
               jih je bilo več, ki so si delo razdelile, kar je bilo seveda nujno glede na
               zahtevnost materije. Potem je tukaj sodeloval že prej omenjeni Svet za kaznovalno
               pravo, ki deluje kot posvetovalno telo Ministrstva za pravosodje, potem so tukaj
               sodelovala vsa sodišča, vsa tožilstva, Odvetniška zbornica. Ko je bilo rečeno,
               nepotrebno je spreminjati Kazenski zakonik<gap n="…"/> Saj so nam samo tožilstva in sodišča
               predlagala 100 sprememb in so nas opozarjala na probleme, ki jih imajo v praksi v
               zvezi z razlago, razumevanjem in uporabo posameznih določb Kazenskega zakonika! Mi
               smo zato ogromno časa potrebovali, da smo tudi s kazenskopravnimi teoretiki
               preverjali te pripombe in predloge in tehtali, ali gre res za tako situacijo, ki
               nujno terja spremembo Kazenskega zakonika in ni mogoče doseči uporabe veljavnega
               Kazenskega zakonika s pravilno razlago. Že to je terjalo zelo veliko časa, ampak to
               je najboljši dokaz, da ne gre za neko apriorno nasprotovanju temu, kar je bilo
               sprejeto v prejšnjem mandatu, samo zato, ker je bilo takrat sprejeto. Ko so potem
               razprave tekle o različnih institutih, naj se dotaknem nekaterih od vprašanj. Najprej
               glede gospodarskih kaznivih dejanj in njihove potrebnosti ali nepotrebnosti v smislu
               novih opredelitev.</p>
               <p>Če začnem recimo z oškodovanji, ki gredo na račun javnih financ. Vsak dan beremo o
               teh oškodovanjih. Zelo pogosto Računsko sodišče opozarja v svojih revizijskih
               poročilih na ta oškodovanja. Do te spremembe v Kazenskem zakoniku je prišlo na
               izrecno iniciativo Računskega sodišča samega. Mi smo se glede na pomen teh opozoril,
               ki so bila podprla z zelo realnimi, konkretnimi primeri odločili, da v tem delu
               formiramo posebno skupino ekspertov, tudi z Računskega sodišča, ki so pripravljali to
               opredelitev tega kaznivega dejanja, ob tem, da smo preverili to stališče z tožilci in
               da nam je državno tožilstvo potrdilo, da veljavni Kazenski zakonik tožilcem ne
               omogoča pregona vseh storilcev kaznivih dejanj na račun škode, ki jo povzročijo
               javnim financam. To je bil za nas dovolj prepričljiv razlog, da se odločimo za to
               posebno opredelitev v Kazenskem zakoniku. Ne vem, kaj še bi moral biti razlog za to,
               da to storimo po mnenju nekaterih, ki se temu upirate, ampak ne želim vam tukaj
               podtikati kakšnih slabih namenov, želim samo pojasniti tisto, kar vam morda ta
               trenutek ni ali pa doslej ni bilo znano.</p>
               <p>Naprej, nekatera kazniva dejanja recimo v zvezi s stečaji. Poglejte, kaj se nam je
               zgodilo na tem področju v zadnjih dveh letih zaradi gospodarske in finančne krize, in
               to seveda naplavi določene probleme, tudi določene anomalije. Po eni strani anomalije
               v pravnem sistemu, po drugi strani pa anomalije v delovanju posameznikov, ki
               prekoračijo in prestopijo okvire zakona. Zato je seveda na osnovi teh praktičnih
               izkušenj, ki jih imamo pa zdaj res veliko – naša sodišča so dobesedno zasuta z
               insolventnimi postopki, marsikaj se je skozi te postopke odkrilo in logično je, da
               smo od njih dobili opozorila, da je treba natančneje regulirati določena vprašanja
               pri stečajih, kadar gre za kazniva dejanja. In sicer v dveh sklopih: ko gre za tako
               imenovano stečajno goljufijo, in po drugi strani, ko gre za tisti srečaj, ki je
               pravzaprav posledica malomarnega poslovanja vodstva nekega podjetja. In za to gre pri
               tej stvari! A zdaj naj pa mižimo in si ne priznamo, da imamo tukaj v praksi problem
               in pustimo, da gredo stvari svojo pot, tako kot doslej? Ne, jaz mislim da ne, jaz
               mislim, da je odgovornost te vlade, da poseže v ta sistem in da odreagira na te
               anomalije. In stroka to podpira. Seveda velja v kazenskem pravu, saj smo v ustavo
               zapisali, načelo zakonitosti in prepoved retroaktivnosti, ampak to seveda ne pomeni,
               da se bo pa zaradi tega lahko nekdo izognil kazenski odgovornosti, tako kot to ni
               pomenilo takrat, ko je prejšnja vlada sprejela novi kazenski zakonik leta 2008. Saj
               po tej logiki nihče ne bi mogel biti kaznovan zato, ker je prejšnja vlada sprejela
               popolnoma nov Kazenski zakonik. To je mogoče najboljši primer, ki nekako kaže na to,
               da so ti argumenti res iz trte zviti.</p>
               <p>Ko so nekateri razpravljali o vprašanjih, ki se nanašajo na spolna kazniva dejanja,
               tudi na evidence, ki so vzpostavljene že na podlagi predpisov; tam gre seveda za eno
               veliko nerazumevanje. Prvič, kot veste se je Državni zbor tako odločil, da te
               evidence niso dostopne vsakomur, ampak samo tistim, ki imajo poseben pravni interes,
               ki bi lahko zaposlili neko osebo, ki dela recimo z otroci. Tisti imajo pravico do
               dostopa do takih podatkov. In drugič, da v te evidence se seveda vnašajo podatki o
               pravnomočno obsojenih storilcih kaznivih dejanj, in seveda podatki o morebitnem
               izbrisu iz kazenske evidence se šele v tistem trenutku prenesejo v te posebne
               evidence. To obdobje do tega izbrisa je pa seveda zelo dolgo, traja leta. Zato naj
               nikogar ne skrbi kar se tiče vsebine in obstoja teh evidenc.</p>
               <p>Omenjeno je bilo, da naj bi se poskušalo več narediti za to, da bi obsojenci delali;
               nekdo je omenil možnost prisilnega dela. To bi bilo seveda v nasprotju z temeljnimi
               mednarodnim pravnimi standardi, tudi Evropsko konvencijo o človekovih pravicah, po
               drugi strani pa moram poudariti – vsak slovenski zapornik, ki želi, lahko dela, mu
               moramo omogočiti, da dela. Seveda so tudi tukaj določene omejitve, ker v praksi je
               takšnih primerov obsojencev, ki želijo delati, pravzaprav več, kot pa imamo mi
               realnih gospodarskih možnosti. Ker kot veste, naši zapori imajo nekaj javnih
               gospodarskih zavodov, želeli bi si da bi bilo tega več, problem pa je, da se tudi pri
               njih pozna kriza na trgu. Ker oni seveda proizvajajo določene izdelke in jih zdaj
               težje prodajajo kot so jih recimo pred gospodarsko krizo. To vse seveda ima svoj
               vpliv tudi na možnost in dostop do dela za obsojence.</p>
               <p>Govora je bilo o tem, zakaj nismo Kazenskega zakonika, ki je tako pomembna materija,
               predhodno poslali vsaj v mnenje in pripombe politični opoziciji. Gospe in gospodje,
               točno to smo storili, mi smo vam to besedilo poslali, še več, prosili smo vas, da nas
               obvestite, ali želite, da vam pridemo posebej razložiti posamezne institute, in da
               smo vam kadar koli na voljo, da se oglasimo pri vas. Nihče ni izkoristil te možnosti,
               ampak zato se, prosim, ne pritožujte nad nesodelovanjem Vlade s parlamentom, s
               celotnim parlamentom glede tako pomembne materije!</p>
               <p>Ko je bilo govora o nekaterih vprašanjih v zvezi z odločbo Ustavnega sodišča, ki je
               bila izdana nedavno v zvezi z zastaranjem in je pravzaprav povezana s tako imenovano
               zadevo Satex<gap n="…"/> Najprej eno tehnično pojasnilo. Ta odločba Ustavnega sodišča je bila
               izdana po tem, ko je Državni zbor že postal gospodar tega parlamentarnega postopka;
               to je prvo, kar je treba pojasniti. Drugo, kar je treba pojasniti: to, če je nek
               medij zapisal, da je zadeva Satex zastarala, ne pomeni, da je zadeva Satex zastarala.
               Kajti drug medij je isti dan napisal, da zadeva Satex zelo verjetno ni zastarala.
               Končno sodbo o tem bo seveda dalo sodišče. In počakajmo, da sodišče o tem presodi in
               pove, kako razume zlasti obrazložitev odločbe Ustavnega sodišča, ki je v tem pogledu
               zelo pomembna. Mi smo jo analizirali, nam je popolnoma razumljiva ta situacija. In če
               bi se tu pokazala kakršnakoli potreba po prilagoditvi določb, ki se nanašajo na
               zastaranje, bomo gotovo opozorjeni na to – če ne s strani drugega, s strani
               Zakonodajno-pravne službe Državnega zbora –, in bomo seveda na primeren način
               odreagirali, če bo to potrebno, poudarjam.</p>
               <p>Ko je bilo govora o nekaterih drugih institutih, recimo ko je šlo za vprašanje, zakaj
               posegamo v sistematiko Kazenskega zakonika, moram biti nekoliko preciznejši in reči –
               med drugim tudi zato, ker ko je bil Kazenski zakonik sprejet in ker se je hitelo, ker
               se je preveč hitelo z njegovim sprejemanjem v času prejšnje vlade, je zmanjkalo časa,
               da bi takratni zakonodajalec lahko istočasno izpeljal tisto, kar se je sicer sam
               zavezal, da bo storil v Kazenskem zakoniku. In tako je v bistvu ostalo kar precejšnje
               področje neurejeno. Mi smo torej v tem delu primorani spreminjati Kazenski zakonik, v
               bistvu niti ne gre za spreminjanje, gre za dopolnjevanje. Poglejte, nedosledno so
               bili izpeljani nekateri instituti, in sicer malomarnost, skrajna sila, krivda. Celo
               predstavnik Slovenske demokratske stranke je priznal v uvodnem nastopu, da je prav,
               da smo šli preurejat institut skrajne sile. Nadalje, v prejšnjem Kazenskem zakoniku
               je bilo določeno, da bo kazensko odgovornost mladoletnikov opredelil poseben zakon.
               Ampak prejšnja vlada ga ni pripravila in prejšnji parlament ga pač ni mogel sprejeti.
               Pripravljamo ga mi. Je že v strokovnem usklajevanju in vam zagotavljam, da ga boste
               dobili jeseni na poslanske klopi. Potem, v prejšnjem Kazenskem zakoniku je bilo
               določeno, da bo obravnava neprištevnih storilcev kaznivih dejanj urejena v posebnem
               zakonu, v novem zakonu. Ampak prejšnja vlada ga ni pripravila in prejšnji parlament
               ga ni mogel sprejeti. Mi smo morali zato ta vprašanja vključiti v urejanje na tem
               področju. Kot vidite, ne gre za to, da bi si izmišljevali razloge, ki nas silijo k
               temu, da uredimo to področje. Ne, mi moramo imeti konsistenten, zaokrožen sistem
               kaznovalnega prava.</p>
               <p>Rad bi vas na nek način opozoril na to, da sem skoraj prepričan, da bo v prihodnje
               zelo pogosto prihajalo do sprememb Kazenskega zakonika. In to zato, ker se to
               področje urejanja izrazito širi na nivo Evropske unije. Že Stockholmski program je
               tako ambiciozno zastavil urejanje materialnega kazenskega prava, da praktično na
               vsaki seji Sveta ministrov obravnavamo vsaj en zakonodajni paket, ki se dotika
               kazenskega materialnega ali procesnega prava. S tem v zvezi bomo imele vse države
               članice težave, ker enostavno nismo navajeni na to hitro in pogosto spreminjanje
               Kazenskega zakonika, v to nas bodo pa silile direktive s svojimi roki za
               implementacijo. In en element tega je tudi v tej noveli. Mi namreč tu implementiramo
               zelo obsežen korpus direktive s področja varstva okolja. In vse tisto, kar najdete tu
               v spremembah Kazenskega zakonika, izvira iz te naše dolžnosti, ki se ji ne moremo
               izogniti – da v celoti sledimo temu, kar smo sprejeli na nivoju Evropske unije. Ampak
               to nam ni bilo vsiljeno. Mi smo se strinjali s tem, ta parlament se je strinjal s
               tem, kajti vsako stališče glede vsakega zakonodajnega instrumenta gre namreč po
               verifikacijo na pristojne parlamentarne odbore, kot veste. Opozarjam pa, da se bo ta
               dinamika v prihodnje še povečala in da bo Kazenski zakonik pogosteje predmet razprav
               in iskanj optimalnih rešitev. Na žalost, moram reči kot pravnik, na žalost vse bolj
               tudi glede višine kazni. Evropska komisija tu zagovarja princip, ki stremi k
               ostrejšim in višjim kaznim, in je to neke vrste na pol nepovraten proces. In zelo
               težko je tu z iskanjem kompromisov doseči pravo srednjo uravnoteženo mero na nivoju
               Evropske unije. To se bo v prihodnje poznalo. Nad tem so mnogi pravniki v Evropski
               uniji razočarani.</p>
               <p>Ko je bilo govora o varstvu nekaterih avtorskih pravic; jaz tu ne bi zašel v nobene
               podrobnosti. Rad bi omenil samo to, da je tu očitno prišlo do različnih pogledov na
               to urejanje, med drugim tudi zato, ker veljavni Kazenski zakonik to isto vprašanje v
               dveh zaporednih členih ureja na različne načine. In mi smo se odločili, da bomo imeli
               pri obeh institutih, ko gre za materialne avtorske pravice, to področje urejeno na
               podoben način. Nič nismo posegli v zagrožene kazni, takšne so, kot so bile že
               predpisane. Želeli pa smo, da se uporabljajo enaki mehanizmi tudi za tako imenovane
               male avtorske pravice. Ampak to vprašanje je gotovo lahko predmet diskusij v
               nadaljevanju. Med drugim tudi zato, ker se tu očitno srečujejo različni interesi. Na
               eni strani je prišla pobuda s strani avtorjev, ki so združeni v posebnih
               organizacijah, v Avtorski agenciji, še nekaterih drugih, na drugi strani so tu
               prizadevanja Evropske komisije, ki so zelo jasna in gredo v tej smeri kot tudi naša
               novela. Seveda pa se to sreča tudi z nekaterimi realnimi problemi v realnem življenju
               in mi moramo paziti, da bodo vse določbe v Kazenskem zakoniku takšne, da bodo
               smiselne, da bodo razumne. In v tem pogledu bomo imeli še priložnost preveriti tudi
               ta institut v nadaljevanju.</p>
               <p>Skratka. Če postopoma pripeljem do zaključka. Kazenski zakonik je izredno občutljiva
               materija in naša država, naša družba te spremembe potrebuje. Potrebuje jih zaradi
               tega, ker se tu varuje vse – od otrok, družine pa do gospodarskih temeljev države. In
               jaz mislim, da glede teh temeljnih vrednot, ki jih varujemo, moramo najti tudi
               politični konsenz v Državnem zboru, in pričakujem, da v nadaljevanju lahko dosežemo
               kolikor se le da visoko stopnjo političnega soglasja in podpore.</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Tanko, pripravi naj se Anderlič oziroma gospod Jelinčič.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Ta seja je seja, na kateri sprejemamo paket zakonodaje za zaščito tajkunov. Čisto vse
               spremembe, ki so na dnevnem redu te seje, sodijo v ta kontekst. Sprememba Zakona o
               državnem tožilstvu je prinesla novo Specializirano državno tožilstvo. To bo
               povzročilo velike zamike pri obravnavi in procesiranju posameznih primerov pri teh
               tajkunih, tako pri imenovanju skupine kot tudi pri recimo prenosov dokumentacije in
               ponovnem proučevanju dokumentacije. Tudi ta zakon KZ-1 sodi v ta kontekst. Tudi
               zakon, ki so ga predlagali podpisniki s prvo podpisanim poslancem iz Zaresa – tam se
               omejuje zastaranje na pet let. Slučajno je to pet let. In najbrž vemo, da se je ta
               pojav tajkunov začel v drugi polovici prejšnjega mandata, ko se je zaostrila
               prevzemna zakonodaja in ko so se izvršile personalne spremembe na Uradu za varstvo
               konkurence in na Agenciji za trg vrednostnih papirjev. Sprememba prevzemne zakonodaje
               in teh dveh oseb na čelu teh dveh državnih neodvisnih institucij je povzročila ta bum
               skritih tajkunov, ko so se tisti, ki so imeli parkirane delnice, morali razkriti. In
               sedaj se ti roki počasi iztekajo in Vlada se je s to spremembo tožilskega zakona
               pravzaprav postavila v ta proces s temi spremembami, ko bo prišlo do, ne vem, recimo
               najmanj polletnega pa tudi enoletnega zamika samo zaradi te spremembe pri obravnavi
               ali procesiranju teh zadev. Tudi Zakon o kazenskem postopku sodi v to kategorijo.
               Tudi Zakon o medijih lahko obravnavamo kot tak, kajti s to spremembo na področju
               medijev se bo eliminiralo vse tiste sitne, drobne lokalne, regionalne, tiskane in
               elektronske medije. Ostali bodo samo nekateri, ki so dovolj močni ali pa po volji te
               koalicije, in za tiste bo poslanska skupina Zares, kot sem razumel gospoda Jurija,
               predlagala imuniteto za novinarje. Se pravi, da bodo ti novinarji lahko pisali, kar
               bodo hoteli; skoraj ne boš imel pravice zahtevati popravek, kaj šele da bi sprožil
               kakršenkoli postopek. Tako je bilo prej v razpravi najavljeno. Skratka, ta seja je
               pri tej poslavljajoči se koaliciji pravzaprav žalostna seja in ne vem, da tega
               problema, tega paketa v celoti ni nobeden spregledal.</p>
               <p>Jaz imam pred seboj poročilo protikorupcijske komisije za leto 2010. Tukaj so v
               poročilu na drugi strani pri definiciji korupcije obdelane tri korupcije, in zadnja,
               tretja, najtežja oblika korupcije, sistemska korupcija. In ta komisija, gospod
               Klemenčič, je zapisal: <q>"Sistemska, organizacijska oziroma institucionalna korupcija
               je vsako doseganje ali ustvarjanje normativnih, institucionalnih, statusnih ali
               postopkovnih pogojev oziroma okoliščin zaradi omogočanja ali pridobivanja koristi
               uradnim in drugim fizičnim ali pravnim osebam v škodo javnih sredstev. Drugič. Vsaka
               druga oblika izkoriščanja normativnih, institucionalnih, statusnih ali postopkovnih
               pristojnosti, pomanjkljivosti, nekonsistentnosti ali neusklajenosti, vključno z
               neupoštevanjem ali ne odzivanjem na uradne ugotovitve in pozive pristojnih
               nadzorstvenih organov."</q> Jaz razumem, da je Komisija za preprečevanje korupcije eden
               od uradnih pristojnih nadzorstvenih organov, ki bdi nad nezakonitimi tokovi porabe
               javnih sredstev. Mi smo v tem mandatu predlagali veliko sprememb na področju
               izboljšanja normative oziroma zakonodaje, recimo na področju delovanja tihih družb in
               tihih družbenikov, pa se ni zgodilo nič. Marsikaj smo želeli, da bi se na drug način
               uredilo, pa se ni, ker je koalicija to vse preglasovala. In sedaj imamo tu pred seboj
               primer, ko koalicija, Vlada zavestno spreminja zakonodajo zato, da se bodo zastaralni
               roki skrajšali, da se bodo procesi iztekli in da se na tem področju ugotavljanja
               tajkunov oziroma se bo storilo vse, da bi se te zadeve zaščitile. Čisto vse se bo
               storilo. In to ne prvič, kajti v tem poročilu je obdelan tudi vzročni primer
               sistemske korupcije na primeru bulmastif – je opisan v celi koloni na strani 31 –, in
               tu se sklicuje ta komisija tudi na izdano načelno mnenje, v katerem piše, da je ta
               komisija predlagala tudi nadzor nad delom sodnika in uvedbo disciplinskega postopka
               proti odgovornim osebam, pa pristojni organ, recimo minister, ki bi ta nadzor nad
               delom sodnika lahko uvedel oziroma odredil nadzor, tega ni storil. Ni storil. <stage>/ znak
               za konec razprave/</stage> Dobro, bom pa naprej kasneje. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jelinčič. Pripravi naj se gospod Kres.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Čisto na kratko. Štirje zakoni, ki pravzaprav sesuvajo demokracijo v Sloveniji.
               Štirje ogromni koraki v smeri še hujšega policijskega terorja v Republiki Sloveniji,
               štirje koraki stran od demokratičnosti in od tistega, za kar smo se v Sloveniji
               zavzemali pred dvajsetimi leti. Upam, da ne bo več dolgo, ko bo garnitura
               zamenjana.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kres. Pripravi naj se Franco Juri. Prosim? Se odpoveduje. Gospod
               minister, želite besedo? Izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Čisto na kratko gospodu Tanku zaradi trditve, ki nima nobene podlage in bi jo lahko
               javnost popolnoma narobe razumela. Ko je govoril o mnenju protikorupcijske komisije
               in nadzoru, ki bi ga lahko odredil minister. Minister ne more odrediti nobenega
               nadzora, nima takih zakonskih pooblastil, še manj ga sme izvajati, ker gre pač za
               ločeno sodno vejo oblasti. Lahko pa bi, če bi bili izpolnjeni zakoniti pogoji, bil
               izveden nadzor s strani Sodnega sveta, in Vlada oziroma pristojni minister je tak
               nadzor tudi predlagal, pa ga Sodni svet ni dovolil. Toliko v pojasnilo.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franco Juri. Pripravi naj se gospod Jerovšek oziroma gospa Lavtižar Bebler.
               Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsedujoči.</p>
               <p>Jaz bom izkoristil svojo razpravo samo, da odgovorim kolegu Tanku, ki me je po
               nemarnem spet omenjal in želel dokazati, da zahtevamo imuniteto tudi za
               novinarje.</p>
               <p>Znano je, da mi se zavzemamo za prenehanje imunitete poslancev, kaj šele, da bi zdaj
               širili ta krog imunitete. Gre v bistvu pa za drugo vprašanje, ki smo ga mi večkrat
               izpostavili, in žal ugotavljamo, da Kazenski zakonik, ki je bistveno boljši od
               sedanjega, vseeno ni upošteval naših predlogov, da bi spremenili odnos do
               novinarstva, ki je zelo kaznovalen, je še vedno izjemno zahteven in sila podoben
               tistemu, čemur smo včasih pravili verbalni delikt oziroma 133. člen. Seveda za to ni
               kriv sedanji minister, ampak to je nekakšna žalostna dediščina iz prejšnjega zakonika
               gospoda Šturma, ki je seveda poostril nekatere vidike kaznovalne politike v Sloveniji
               in jih približal nekaterim praksam, ki niso izrazito demokratične in humane. Recimo
               dosmrtna kazen je ostala, to nas moti, razumemo pa, da je zelo restriktivno tolmačena
               in da gre samo za najhujše možne zločine. Ampak gre tudi za načelen odnos do kazni in
               verjamemo, da bi se dalo malo bolj korajžno, bolj pogumno spremeniti sedanji zakonik.
               Pri novinarjih pa sem hvaležen kolegu Tanku, ker je še enkrat izpostavil pravi odnos
               SDS do novinarstva, do svobode govora, do svobode izražanja. Vas moti, če nekdo
               opozarja na tisto, na kar je opozorilo Društvo novinarjev in publicistov, torej
               društvo, ki ga smatrate za nekoliko bližje vašim idejam. In oni so prvi, ki so
               opozorili na problematičnost teh vidikov, na dejstvo, da lahko tožilstvo sproži
               pregon zoper novinarje, če novinarji napišejo nekaj napačnega na račun uradnih oseb,
               funkcionarjev oziroma županov oziroma predsednika republike. Torej vi s tem
               izpostavljate vaš odnos do tega vprašanja, ki pa je ključnega pomena pri
               zagotavljanju svobodnega in avtonomnega novinarstva, svobode govora – ne samo v naši
               državi, ampak je to vprašanje, ki ostaja aktualno kjer koli. Mene to ne čudi, ampak
               deluje zelo kontradiktorno, ker v istem stavku omenjate in ožigosate oziroma
               prikazujete, želite prikazovati to Vlado in našo nastajajočo zakonodajo – govorim
               našo, ker sem tudi sopodpisnik enega od teh zakonov, Zakona o odvzemu nezakonitega
               premoženja – kot poskus, da bi omejevali prostor, svobodo in možnosti za drugače
               misleče. Ker to ni tako, sem vam hvaležen, ker ste dokazali drugo plat in še enkrat
               izpostavili izrazito nedemokratičen odnos, ki ga gojite do novinarstva od leta 1990
               do danes.</p>
               <p>Zato mi je žal, ampak mi je žal predvsem, da nismo izkoristili te možnosti in nismo
               iz Kazenskega zakonika črtali tistih določb, ki dejansko sankcionirajo novinarje, in
               ne samo novinarje, ampak tudi urednike zaradi pisanja novinarjev. Zaporna kazen za
               izrečeno besedo, za izrečeno mnenje je huda reč in ne bi smela imeti domicilne
               pravice v Sloveniji leta 2011. Na tem še vedno vztrajamo, to bomo še zmeraj
               izpostavljali, ne glede na to, da prihaja zakon iz vlade, v kateri smo sodelovali.
               Minister Zalar ve, da smo pri tem vztrajali, ne vem zakaj ni bilo to upoštevamo.
               Upamo in verjamemo, da bo v vseh nadaljnjih korakih možno to urediti na optimalen
               način. Zaenkrat pa ugotavljamo samo, da spremembe so vsekakor dobre, so pa za nas po
               našem mnenju nezadostne. Kljub temu smo rekli, bomo podprli, ker je to vseeno korak
               naprej, ampak bilo bi bistveno boljše, če bi naš predlog upoštevali. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Lavtižar Bebler.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo gospod podpredsednik.</p>
               <p>Jaz moram reči, da so za nas razlogi, zakaj predlaga predlagatelj spremembe
               Kazenskega zakonika, izrecno prepričljivi. Dejstva, da so tožilci in sodišča
               opozorila, da so številne določbe nejasne, da so razmerja pokvarjena, da sistem ne
               funkcionira kot ustrezna celota, so tako pomembna v zvezi z Kazenskim zakonikom, da
               enostavno tega ne moreš prezreti in bi bilo skrajno neodgovorno s strani
               predlagatelja in ministrstva, če se ne bi lotil teh sprememb.</p>
               <p>Sama sem, moram priznati, tudi nekoliko razočarana, da pa ta predlog novele ne ponuja
               odprave kazni dosmrtnega zapora. Verjetno se spomnite, kako smo mi takrat v opoziciji
               ugovarjali tej kazni in kako so pravni strokovnjaki, kazenskopravni strokovnjaki zelo
               različno brali in tolmačili Rimski statut Mednarodnega kazenskega sodišča. Kajti
               ravno predlagatelji – ministrstvo, minister Šturm – so bili tisti, ki so zatrjevali,
               da to Rimski statut naravnost terja od Slovenije, česar pa, moram reči, da še vedno
               ne verjamem popolnoma. Ker sem vedno tudi nekako zastopala stališče, da bi moral
               kazenski zakonik v državi, kakršna je Slovenija, vendarle zniževati stopnjo možne
               represije, bi se sama zelo nagibala k odpravi te kazni. Domnevam pa med drugim tudi
               to, da predlagatelj verjetno se ni odločil za tak predlog zato, ker se je morda bal,
               da bi utegnilo priti komu na misel, da bi zahteval celo referendum o tem zakoniku in
               bi se srečali z isto situacijo, kot se srečujemo z njo v primeru Družinskega
               zakonika, kjer utegne ali bi utegnilo zaradi ene določbe, s katero se ne strinjamo,
               pasti drugih več sto določb, ki gredo v izraziti smeri otrokovih koristi, spoštovanja
               otrokovih koristi.</p>
               <p>Videli pa smo, da smo nekateri ali so nekateri precej represivno usmerjeni. Danes smo
               tukaj slišali, minister je že povedal, da je eden od poslancev predlagal, da bi se v
               zaporih uvedlo prisilno delo. Slišali smo, da mednarodne konvencije s tega področja
               tega ne dovoljujejo. Ampak tudi 49. člen naše ustave, Ustave Republike Slovenije
               določa v četrtem odstavku, da je prisilno delo prepovedano. Torej, če niti to ne
               pomaga, potem so seveda neizmerne možnosti, kakšni predlogi vse bi se pojavili.</p>
               <p>Samo še eno stvar bi rada poudarila, da so očitki, kako neprimerno se sprejema
               kazenska zakonodaja v tem parlamentu in da se ne upoštevajo mnenja opozicije, pa
               dejansko povsem neutemeljeni. Samo spomnimo se, kako smo v prejšnjem mandatu
               sprejemali Kazenski zakonik. Samo kot tako cvetko naj povem: na Odboru za notranjo
               politiko in pravosodje smo 300 amandmajev h Kazenskem zakoniku izglasovali v eni uri.
               Mislim, da to vse pove, kako resno smo se lotili vsebinsko razprave in odločanja o
               Kazenskem zakoniku v prejšnjem mandatu. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Na seznamu je še gospod minister. Želite besedo? <stage>(Ne.)</stage> Ugotavljam, da so vsi
               prijavljeni razpravljavci, ki so to želeli, dobili besedo. Ker pa čas, določen za
               razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati? Vidim interes, zato odpiram prijavo.
               Prijavljeni so štirje. Trije na seznamu in gospod minister, po 5 minut. Gospod
               Jelinčič, izvolite. Imate besedo.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Samo beseda v zvezi s tako imenovanim prisilnim delom. Mogoče je beseda malo
               nepravilna, vendar delo v kazensko-popravnih zavodih je del prevzgojnega sistema in
               tisti, ki niso bili vzgojeni, da bi delali, so se prevzgojili, da so začeli delati.
               Tisti, ki pa so že prej delali, pa so s tem delom prevzgojnega sistema obdržali
               princip delovnega človeka. Tako se je to deklariralo in tako se deklarira v normalnih
               državah, res pa je, da Slovenija ni normalna država, že kar nekaj časa ne.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gorenak. Izvolite.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Zelo na kratko par reči. Vi ste rekli, da ne gre za kritiko gospoda Šturma; saj sedaj
               ste že poboljšali proti koncu mandata, to moram reči, ker na začetku mandata je bilo
               vse, kar je gospod Šturm naredil, tako narobe, sploh tisto o mladoletnikih je bilo
               vedno narobe, ampak dobro, bomo rekli, je že malo bolje. Ampak treba ga je še
               pohvaliti za Lukendo, pa boste še malo bolj pošteni izpadali.</p>
               <p>Osem ali 50 strani uvodne obrazložitve nima nobene veze; to je isto, kot če kupiš
               parfum – bistvo je parfum, ne pa škatla. Tukaj je škatla obrazložitev, parfum je pa
               vsebina zakona – nima nobene veze. Veste, tisti, ki kupuje po embalaži, kupuje
               običajno slabo.</p>
               <p>Za gospoda Jurija vprašanje; poglejte, ker ste prej govorili o novinarjih, jaz, zelo
               na kratko <gap n="…"/> Dajte mi razložiti eden fenomen – vi ste jako pameten človek in jaz
               verjamem, da mi boste to znali tudi razložiti. Poglejte, v tej hiši obstaja novinar,
               ki poroča iz te hiše in zelo pogosto ga srečujemo tam dol spodaj, v kuhinji tudi.
               Povejte mi, zakaj imate vi vedno nasmejan obraz, zakaj vi vedno samo pametne stvari
               govorite in zakaj imam jaz vedno se nekaj tukaj čoham in karkoli povem v tem
               parlamentu, je vse butasto? Samo če mi boste ta fenomen enkrat razložili, mogoče kdaj
               na kavi, bom tudi lažje razumel. Ne razumem tega poročanja, kako je to mogoče? Veste,
               jaz imam doktorat, pa ne razumem tega. Dajte, vi mi boste to pojasnili. To je
               neodvisno poročanje najbrž, saj veste, mi boste razložili.</p>
               <p>300 amandmajev v 60 minutah, to je 20 sekund; bova bo probala, gospa Bebler, enkrat
               na mašinah dol spodaj, če bi šlo.</p>
               <p>Sedaj pa o vsebini, ta je pomembna. Poglejmo samo še, mi je prej zmanjkalo par minut<gap n="…"/>
               Minister, kaznivo dejanje oškodovanja javnih sredstev, 257; prikazano je kot povsem
               novo kaznivo dejanje, ki torej do uveljavitve ga ni bilo – saj ste razložili, da je
               to Računsko sodišče zadaj, itd. –, vse v redu, ampak obstaja tudi kaznivo dejanje
               zlorabe uradnega položaja in pravic, ki vse to pokriva. Jaz mislim, da je vprašanje
               sedaj, če je to potrebno. Novela bo tako kaj naredila? Novela bo torej rekla, <q>"to
               kaznivo dejanje obstaja od sprejema zakona naprej, prej pa ni obstajalo"</q>. Slaba
               zadeva. Ja, kar mahajte, gospa Bebler. Pri kaznivem dejanju po 257. členu gre za neko
               podobno zadevo – uporabnik javnih sredstev pa javna sredstva. Ti pojmi so pravzaprav
               vsi znani. Tako javna sredstva kot tudi uporabniki javnih sredstev, to je znano, to
               so obče znani pojmi in ne vem, zakaj bi bilo treba posebej sedaj tukaj akrobacije
               delati. Zanimiva zadeva je tudi povzročitev stečaja z nevestnim poslovanjem. Pri
               kaznivem dejanju lažnega stečaja je vedno v naklepu povzročitev stečaja. V nasprotnem
               primeru gre za oškodovanje upnikov po 234. členu. Zelo vprašljiva zadeva je tudi
               širjenje tega kroga storilcev pri kaznivem dejanjem po 240. členu, ki je neko splošno
               dejanje, osredotočeno na storilce, ki vodijo in nadzorujejo gospodarsko dejavnost.
               Poglejte, kakšen izraz je to, saj to imamo že, sedaj imamo odgovorne osebe. Vse te
               odgovorne osebe že poznamo. Vsi ostali so lahko storilci vrste posebnih gospodarskih
               kaznivih dejanj. Z razširitvijo na vse osebe pri <q>"upravno-gospodarski dejavnosti"</q> bo
               v praksi sodišč prišlo do zmede, jaz vsaj mislim, da bo.</p>
               <p>Potem se mi zdi zelo pomembna zadeva naslednja. Vi ste v prejšnjem mandatu javno
               postavili vprašanje: <q>"Minister Šturm, kako ste usposobili sodnike, ali so sodniki
               usposobljeni, ali bodo znali uporabljati ..."</q> Zdaj je to isto vprašanje na mestu.
               Tako da upam, da na tem segmentu že veliko delate in da ne bo težav potem pri
               uporabi, če bo ta zakon uveljavljen. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Tanko. <stage>/ oglašanje iz dvorane/</stage> Replike ni, ker ni časa. Gospod
               Tanko, izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Za mnoge stvari je potreben vzor. In če beremo poročilo protikorupcijske komisije za
               leto 2010, Vlada tega vzora državljanom ni dala. V tem poročilu je obdelanih nekaj
               primerov, ki so opredeljeni kot sistemska korupcija. In tu ugotavlja to poročilo, da
               tudi vladni organi, tudi tisti, ki so bili odgovorni za delovanje posameznih
               resorjev, za državo, niso ravnali v skladu z zakonodajo, niso ravnali v skladu s
               pričakovanji, niso ravnali v skladu s priporočili neodvisnih organov, tudi ne s
               priporočilom protikorupcijske komisije. In v tem poročilu na strani 31 piše: "Sedaj,
               skoraj eno leto po izdanem načelnem mnenju številka 212, v katerem so podrobneje
               predstavljene vse zgoraj navedene nepravilnosti, lahko ugotovimo, da je šlo za primer
               koruptivnega ravnanja, pri katerem število udeleženih uradnikov, drugih oseb in
               sosledje posameznih dogodkov ter uradnih dejanj kažejo na povezanost funkcionarjev in
               visokih uradnikov državne uprave, odvetnikov, nevladnega sektorja oziroma prepletanje
               vlog posameznikov, kar je vplivalo in povzročilo pristransko in neprofesionalno
               delovanje nekaterih uradnih in odgovornih oseb pri izvajanju njihovih <stage>(javnih)</stage>
               nalog." Se pravi, da Vlada kot predlagateljica takih ukrepov mora in bi morala
               najprej urediti v svojih vrstah, povleči konsekvence do tistih vrhunskih državnih
               uradnikov ali pa funkcionarjev, ki ne ravnajo v skladu s pravili pravne države. Tega
               ta vlada ni storila. Ni ukrepala proti funkcionarjem. Celo takrat, ko so bili
               nekateri pozivi za recimo razrešitev, kar je predlagalo Računsko sodišče, je v enem
               primeru, ko je šlo za neke bagatelne kante, ravnala tako, v drugem primeru pa
               nekoliko drugače. In sedaj s temi primeri, ko predlagate spremembe ključne
               zakonodaje, ključnih regulacij na tem področju, pripravljate take rešitve, ki bodo
               ponovno naredile zmedo, kaos na tem področju in ki bodo omogočile, da se bodo vsi
               tisti, ki so v postopkihu zaradi tajkunstva, izvlekli iz teh procesov. O tem
               govorimo. Niti enega primera ne poznamo, da bi Vlada ukrepala ustrezno – pa naj gre
               za primer bulmastifov, naj gre za primer Nacionalnega preiskovalnega urada, naj gre
               za zadnji primer Agencije za upravljanje s kapitalskimi naložbami, naj gre za primer
               Darsa, naj gre za nekatere druge primere. Sedaj ste našli v tem zakonu pa skupino
               mladoletnikov, internetnih navdušencev, ki jih boste uporabili za to, da boste
               sistemsko hodili po stanovanjih in preiskovali računalnike oziroma kakšne pakete
               imajo na njih. Pa tu ni primerjave glede ukrepov za težo enih kaznivih dejanj in težo
               drugih kaznivih dejanj.</p>
               <p>Zato sem dejal, da bi predlagatelj, Vlada v tem primeru, če bi želela dokazati nek
               resen namen, morala najprej urediti stvari v svojih vrstah, tam lahko ukrepa zelo
               hitro. Predsednik Vlade je, kot vidim tule, predsednico oziroma direktorico Agencije
               za upravljanje s kapitalskimi naložbami prijavil Komisiji za preprečevanje korupcije.
               Zakaj pa ni razrešil? Vlada to naredi. Pa bi se eliminirale vse dileme, krasno,
               odločitev. In v primeru Darsa lahko podobno. Računsko sodišče je ugotovilo,
               priporočilo je – nič. Vsi odgovorni v vertikali navzgor niso odločali. In zdaj
               prinašate neke rešitve, s katerimi boste storili točno tisto, kar sem povedal na
               začetku. Se pravi, uvedli boste sistemsko zaščito tistih, ki jih imenujemo tajkuni.
               In ti bodo enostavno zdaj lepo spolzeli skozi čisto vse postopke, če so že uvedeni na
               vseh instancah. Skratka, to se bo zgodilo in država bo šla veselo naprej. To so
               pravzaprav ti zadnji ključni ukrepi v tem mandatu, ki jih ta vlada še predlaga.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala.</p>
               <p>Gospod Tanko, točno to bomo naredili, kar ni naredila vaša vlada. Ustanovili smo
               specializirane oddelke na štirih okrožnih sodiščih za sojenja v zadevah gospodarskega
               kriminala, ki že delujejo in že imajo v delu prve zadeve. Ustanovili smo Nacionalni
               preiskovalni urad za to, da bo prvi člen v verigi – policija, tožilstvo, sodstvo –
               specializiran, usposobljen in da bo hitro deloval. Ustanovili ste, na osnovi
               predvčerajšnjim sprejetega Zakona o državnem tožilstvu, novo specializirano 12.
               tožilstvo z 21 tožilci. Danes jih je samo 6 ali 7, ki bodo delali samo na teh
               zadevah: na najzahtevnejšem gospodarskem kriminalu, korupciji, pranju denarja, na
               nekaterih posebno zahtevnih oblikah organiziranega kriminala. To počnemo. Počnemo
               točno to, kar smo na začetku mandata napovedali – da bomo šli odločno proti
               gospodarskemu kriminalu in da želimo, da je pravna država nepopustljiva v razmerah,
               ko so nekateri posamezniki začeli resno najedati gospodarske temelje naše države,
               tudi s tako imenovanim tajkunstvom, ki se je po nekaterih podatkih dogajal v
               prejšnjem mandatu predvsem. Torej, če zdaj ne reagiramo, kdaj pa bomo? To je naša
               odgovornost, mi se je zavedamo. Zato prihajamo pred vas poslanke in poslance s
               predlogi rešitev, ki lahko sanirajo to stanje. Zato ste danes odločali o zakonu o
               odvzemu premoženja nezakonitega izvora in zato boste po tej razpravi lahko govorili
               še o noveli zakona o Kazenskem postopku, ker bomo tožilcem dali pomembna pooblastila
               in pristojnosti, da bodo uspešnejši.</p>
               <p>Seveda pa istočasno krepimo tudi odgovornost. Mi se dobro zavedamo, da to, da dajemo
               širša pooblastila kazenskemu pravosodju, terja večjo stopnjo odgovornosti, in tudi to
               počnemo. To je prinesel Zakon o državnem tožilstvu. Če ne bo rezultatov, se bodo
               tožilski šefi morali posloviti. To piše v tožilskem zakonu. To piše tudi v Zakonu o
               sodiščih, zato pa hodim te dni po Sloveniji s predsedniki sodišč in pregledujemo
               koliko je bilo narejenega, kaj načrtujejo, katere ukrepe bodo sprejeli, kaj je
               prioritetno, in to delamo skupaj s predsednikom Sodnega sveta, predsednikom Vrhovnega
               sodišča. In v tem je naša odgovornost in želimo jo izpolniti v razmerju do državljank
               in državljanov. Mislim, da si vsi skupaj to zaslužijo, zaslužimo. In pred vami je
               novela Kazenskega zakonika, ki v pomembnem delu rešuje ta vprašanja. V pomembnem
               delu. Zato pa smo rekli, da se zavedamo da je morda področje dolžnega urejanja lahko
               še širše. Mi smo se torej odločili za prioritete, tisto, kar je ta trenutek najbolj
               važno. In še enkrat poudarjam – otroci, družine, okolje, gospodarski temelji države,
               to smo opredelili kot prioriteto in na to je naravnan cel sistem. Seveda lahko
               govorimo tudi o novinarjih, seveda lahko govorimo tudi o kaznih kot takšnih, ampak to
               bo terjalo bistveno več časa in tudi strokovnega usklajevanja; o dosmrtnem zaporu teh
               razprav na stroki v zadnjem času praktično ni bilo. Tudi to je eden od razlogov da
               nismo hiteli s poseganjem v ta sistem, ni pa edini. Tudi pri kazenski odgovornosti
               novinarjev in urednikov smo zelo, zelo natančno pogledali primerjalnopravno ureditev.
               Edina država, ki smo jo našli, kjer novinarju ne grozi kazen zapora, je Hrvaška, pa
               še tam so se zdaj Hrvatje odločili, da gredo nazaj in ponovno uvedejo zaporno kazen
               za kaznivo dejanje obrekovanja. Skratka, vse tisto, kar počnemo, je podprto z
               argumenti in to niso kar papirji zaradi papirjev, to so argumenti za to, da bi se vi,
               poslanke in poslanci lahko lažje in upam da pravilno odločili, ko boste pritisnili na
               gumbe o glasovanju. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>S tem zaključujem razpravo o predlogu sklepa, da je predlog zakona primeren za
               nadaljnjo obravnavo, o tem bomo v skladu s časovnim potekom seje zbora odločali
               jutri, 15. 7. 2011 v okviru glasovanj. S tem prekinjam to točko dnevnega reda.</p>
               <p>Prehajamo na <title>21. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O KAZENSKEM POSTOPKU.</title>
               </p>
               <p>Predlog zakona je v obravnavo zboru predložila Vlada. V zvezi s tem predlogom zakona
               je skupina šestnajstih poslank in poslancev s prvopodpisanim mag. Borutom Sajovicem
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku Vlade, ministru
               za pravosodje, gospodu Zalarju.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Spoštovani!</p>
               <p>Osrednji cilj in vsebina rešitev predlaganih sprememb novele Zakona o kazenskem
               postopku je v tem, da zagotovimo učinkovite podlage za učinkovite postopke. Ta zakon
               prinaša vrsto pomembnih novosti. Tako se recimo o pravnomočnosti obtožnice in pred
               razpisom glavne obravnave predlaga uvedba nove vmesne faze postopka, tako imenovani
               predobravnavni narok. Na temu naroku se bo obtoženec ob navzočnosti zagovornika in
               državnega tožilca izjavil o krivdi in o nadaljnjem poteku postopka. Če bo krivdo
               priznal, se bo izvedel skrajšani postopek, to je samo izrek sankcije, ne da bi
               izvedli glavno obravnavo. Če krivde ne bo priznal, se bodo pa v tej fazi izločili vsi
               morebitni nedovoljeni dokazi, odločilo se bo o vseh procesnih predlogih strank,
               ugotovilo se bo, katera dejstva so med strankami nesporna in katera so sporna,
               ugotovilo se bo, katere dokaze naj se izvede. Skratka, naredil se bo dokazni in
               časovni načrt. To bo omogočilo bistveno hitrejšo izpeljavo vsakega, poudarjam vsakega
               kazenskega postopka. Ta novela prinaša tudi možnost dogovora, dogovora za hitrejši
               potek in končanje glavne obravnave. Celo v primerih, kadar obtoženec krivde ne bo
               priznal, bo imel možnost, da se odloči za tako imenovani pospešeni kazenski postopek
               in da se odpove določenim jamstvom, kot so recim:o rok za pripravo obrambe, sestava
               sodišča, sojenje v navzočnosti in tako dalje.</p>
               <p>Potem je tukaj še ena velika novost, sporazum o priznanju krivde. S tem institutom se
               bo uzakonila možnost, da se državni tožilec in obdolženec lahko dogovorita, pod
               kakšnimi pogoji bo obtoženec krivdo priznal. Možnost sojenja v kazenskih zadevah na
               podlagi predhodnega dogovora med tožilcem in obtožencem je bila sprejeta v mnogih
               evropskih državah in daje zelo dobre rezultate. Od tega si veliko obetamo, zlasti z
               vidika razbremenitve kazenskega pravosodja z zadevami, ki ne potrebujejo sojenja in
               obsežnega dokaznega postopka na glavni obravnavi.</p>
               <p>Zakon pa seveda prinaša še vrsto drugih novosti, recimo odpravo izrednega pravnega
               sredstva zahteve za izredno omilitev kazni, ker je lahko ta cilj dosežen v okviru
               veljavnih institutov, ali pa preureditev pogojev za vložitev zahteve varstvo
               zakonitosti kot drugega izrednega pravnega sredstva. Potem so tukaj še poenostavitve
               v mednarodnih kazenskih zadevah, zlasti recimo izvršitev tuje sodbe ali pa odstop
               pregona ali pa izročitev posameznika. Tukaj gre res za kar precej velike spremembe na
               tem področju, ki pa vse imajo neposreden vpliv na trajanje oziroma na hitrost
               kazenskih postopkov. Seveda je ta uskladitev potrebna v določeni meri tudi zaradi
               sprememb Kazenskega zakonika, o katerih ste že razpravljali, ker se bo med drugim
               ponovno uvajalo varnostne ukrepe obveznega psihiatričnega zdravljenja in varstva v
               zdravstvenem zavodu in na prostosti. Potem pa je ta sprememba potrebna še iz enega
               samostojnega sklopa razlogov, in sicer zaradi odločb Ustavnega sodišča, ker se s to
               novelo izpolnjujejo tri odločbe Ustavnega sodišča, ki se nanašajo na Zakon o
               kazenskem postopku. Pa še, tukaj so potem tiste spremembe, kjer je sodna praksa
               ugotovila, da posamezne določbe niso dovolj jasne in da zato nujno terjajo
               preureditev.</p>
               <p>Te spremembe zakona so posledica poglobljenega strokovnega dela in poudariti želim,
               da so se priprave na spremembo te novele Zakona o kazenskem postopku začele že v
               prejšnjem mandatu. Mi smo nadaljevali s temi pripravami in s tem širokim strokovnim
               usklajevanjem, zdaj so te spremembe pripravljene. Zato jih tudi podpira zelo širok
               strokovni konsenz v Sloveniji. Te določbe praktično niso doživele omembe vrednih
               pomislekov, razen enega, ki ga je izrazila informacijska pooblaščenka, pa še ta je
               bil storjen tekom tega zakonodajnega postopka, in bo v nadaljevanju priložnost, da se
               ta odprta vprašanja razčistijo. Zato vam predlagam, da v nadaljevanju podprete ta
               zakon. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na predstavitev stališčposlanskih skupin. Besedo ima gospod Gvido Kres, ki
               bo predstavil stališče Poslanske skupine Slovenske ljudske stranke. Izvolite.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani minister s sodelavci, kolegice in
               kolegi!</p>
               <p>Če pogledamo v preteklost, v mlado zgodovino naše države, naštejemo več kot petnajst
               popravkov Zakona o kazenskem postopku. Enkrat tudi že v tem mandatu. Gre za strogo
               strokovno materijo, o kateri seveda še največ vedo tisti, ki se z njo vsakodnevno
               ukvarjajo. Zanimivo je prebirati strokovne komentarje glede tega zakona, nekaj jih je
               tudi kritičnih do popravkov. Še najbolj pa so kritični do vse prepogostega
               spreminjanja teh ključnih zakonov, saj to za seboj potegne ogromno prilagajanja,
               postopkovnih sprememb, dodatnih izobraževanj, stroškov in podobnih stvari. Zakon o
               kazenskem postopku pa je eden izmed zakonov, ki sestavljajo temelj pravnega reda
               države. Bistvo novele, ki jo pravkar obravnavamo, je seveda v poskusu krajšanja
               kazenskih postopkov. Ugotovitve namreč kažejo, da nekateri kazenski postopki v celoti
               ali pa samo posamezna opravila in faze še vedno trajajo predolgo in potrebujemo
               rešitve za odpravljanje vzrokov, ki zastoje povzročajo. Ali so predlagane rešitve
               dovolj dobre, bo pokazal tudi čas. V podrobnejšo vsebino se bomo lahko spustili še
               tekom razprave.</p>
               <p>Vseeno pa tudi na tem mestu ostaja eno izmed zelo kočljivih in odprtih vprašanj, in
               sicer dodatek k 149.a členu, ki bi omogočil policiji pridobivanje podatkov za celotno
               območje izbrane bazne postaje mobilnega operaterja. V Poslanski skupini SLS vsekakor
               podpiramo učinkovitejše preganjanje organiziranega kriminala in hudih kaznivih
               dejanj, vendar ne za ceno drastičnega posega v ustavno pravico ljudi do njihove
               zasebnosti, ki bi bila v primeru sprejema takšnih sprememb zakona lahko zelo grobo
               zlorabljena. Policija mora najti način za učinkovitejše delo, nikakor pa ne sme vzeti
               pod nadzor praktično kar vseh državljanov in drugih oseb, ki se v nekem trenutku
               nahajajo na neki lokaciji slovenskega ozemlja, ki bi morebiti bila predmet preiskave
               in kjer bi se nič krivi ljudje lahko znašli v preiskavi svojih telefonskih zvez,
               telefonskih razmerij in analizi svojega gibanja čisto po naključju, ali še huje in
               bog ne daj iz kakšnih morebitnih drugih vzgibov.</p>
               <p>Spoštovani! Danes se v Slovenski ljudski strani ne želimo spuščati v polemiko o tem,
               kako si predstavljate ta člen izvajati v praksi in ali bo policija to uporabljala ali
               ne, temveč pričakujemo tekom postopka konkretno in korektno pojasnilo, kaj takšen
               dodatek k zakonu dejansko omogoča. V medijih smo lahko zasledili pismo informacijske
               pooblaščenke, ki zelo korektno in poenostavljeno pove, kako si razlaga ta člen v
               praksi in da cilj predloga v tem primeru ne opravičuje sredstev, ter da gre za grob
               poseg v ustavno pravico do zasebnosti širokega in vnaprej neopredeljenega kroga
               posameznikov. Po vaših zagotovilih ste na podlagi teh navedb zakonski predlog tudi
               ustrezno popravili.</p>
               <p>V Poslanski skupini Slovenske ljudske stranke sicer zaenkrat ne bomo nasprotovali
               nadaljnji obravnavi novele Zakona o kazenskem postopku, bomo pa pozorni na vse
               strokovne pripombe tekom obravnave. Kajti ta predlog popravkov zakona se sprejema
               zato, da bo olajšal, predvsem pa pospešil delo sodišč, in če se s tem ne bo strinjala
               večina tistih, ki na področju kazenskega prava delujejo vsakodnevno, potem ga tudi v
               Poslanski skupini Slovenske ljudske stranke ne bomo ocenili kot primernega. Kajti
               vsaka sprememba mora biti sprejeta z vednostjo, da nosi posledice in temu primerna
               mora biti tudi odgovornost. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospodje Tanko, Jelinčič, Majhenič, bodite ljubeznivi in če imate konferenco, pojdite
               ven. Zelo ste natančni, kadar kdo drug samo z glavo pokima. Gospod Tanko, posebej vi.
               Prosim nehajte konferirati, pojdite ven ali pa ne motit druge. Besedo ima gospod
               Joško Godec v imenu Poslanske skupine DeSUS.</p>
            </sp>
            <sp who="SDZ5:GodecJoško">

               <speaker>JOŠKO GODEC:</speaker>

               <p>Hvala za besedo. Spoštovani vsi prisotni!</p>
               <p>Stališče Poslanske skupine DeSUS glede Predloga zakona o spremembah in dopolnitvah
               Zakona o kazenskem postopku je naslednje.</p>
               <p>Sklop sprememb Kazenskega zakonika, obravnavan pri prejšnji točki, se nanaša tudi na
               področje urejanja postopkovnih določil, ki je predmet te novele. Celoten sklop
               prenove kazenske zakonodaje, tako materialni kot procesni bo s strani Poslanske
               skupine DeSUS podprt, saj menimo, da so predlagane rešitve primerne in sprejemljive,
               toliko bolj pa, ker bodo po našem mnenju doprinesle tudi k poenostavitvi postopka, in
               to ne na račun kratenja pravic obravnavanih oseb.</p>
               <p>Najpomembnejša novost se nanaša na uvedbo vmesne faze med samo pravnomočnostjo
               obtožnice in razpisom glavne obravnave. To je faza, v kateri se bo obtoženec pred
               sodiščem izjavil o krivdi glede kaznivega dejanja, ki ga je obtožen. Če bo krivdo
               priznal, se mu bo kazenska sankcija izrekla brez oprave glavne obravnave. Brez glavne
               obravnave se bo lahko kazenski postopek končal tudi na podlagi sporazuma, ki ga
               skleneta državni tožilec in obtoženec. Če pa obtoženec krivde ne bo priznal, se mora
               v obtožnem postopku izkristalizirati bistvo spora med strankama, to je, katero sporna
               dejstva se bodo na glavni obravnavi obravnavala in s katerimi dokazi dokazovala.</p>
               <p>Poslanski Poslanske skupine DeSUS upamo, da bo ta faza v polni meri zaživela v
               praksi, saj bo gotovo doprinesla k učinkovitejšemu in hitrejšemu postopanju sodišč, v
               končni fazi z uporabo določil o omilitvi kazni v primeru priznavanja krivde tudi k
               ugodnejši tako imenovani končni rešitvi oziroma kazenski sankciji za samega
               obtoženca. Smiselno temu se seveda krepi vloga državnih tožilcev, v končni fazi pa
               tudi samo tesnejše sodelovanje slednjih in policije v fazi preiskovanja kaznivega
               dejanja.</p>
               <p>Skratka, mi smo prepričani, da je predlog dober, da bo opravičil namen, za katerega
               se je ministrstvo loteilo teh sprememb, zato bo deležen podpore s strani poslancev
               Poslanske skupine DeSUS. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Zmago Jelinčič
               Plemeniti. Izvolite.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo.</p>
               <p>Zakon o kazenskem postopku je pravzaprav ogledalo demokratičnosti družbe. Po drugi
               strani je pa tudi ogledalo organiziranosti oziroma neorganiziranosti družbe oziroma
               države. Zdaj bi se težko odločil, da je Slovenija zelo demokratična država, kajti v
               teh spremembah smo zabredli v ene čudne sfere.</p>
               <p>Prvo. Takojšnje priznanje nekega storilca pravzaprav ni relevantno, kajti znano je,
               ogromno primerov je znanih, ko so storilci lažno priznali določeno kaznivo dejanje.
               Včasih se je zgodilo, da so v kakšnih mafijskih združbah priznali kaznivo dejanje v
               imenu nekoga, da je tisti nekdo ostal zunaj, oni so šli sedet. V tem primeru bo
               tisti, ki bo lažnivo priznal, še nagrajen s tem, da bo kazen krajša, medtem ko mu
               bodo gospodje iz slovenskih mafijskih združb, ki<gap n="…"/> Pa mi je žal, da rečem mafijskih,
               ampak drugega izraza ne najdem, kajti mafija ima svoj kodeks in svojo čast, slovenski
               lopovi nimajo ne kodeksa, ne časti, ampak imajo samo politične podpore ali pa
               politične položaje. In v tem primeru bo nekdo skrbel za družino ali pa za kogarkoli,
               ki bo ostal izven zapora. Poznamo primere, ko je nekdo celo obdolžil samega sebe, ne
               le priznal, ampak obdolžil samega sebe zaradi medijske pozornosti. Potem poznamo
               primere psihičnih bolnikov, ki so priznali kazniva dejanja, ki jih niso storili. In
               naši tožilci bodo po novem ZKP z veseljem potrdili vse te zadeve in zadeva bo rešena,
               kljukica se bo naredila, zaostankov ne bo. O tem nihče ne razmišlja. Moram reči, da
               sem razočaran, da na Ministrstvu za pravosodje niso razmišljali v to smer. Ravno tako
               je vprašljiv dogovor za priznanje. Recimo nekdo, ki je obdolžen za 15 vlomov, pa mu
               bodo rekli tožilci, <q>"ja kaj pa še tistih 10? Dajmo se zmeniti, priznaj še tistih
               deset, pa boš dobil še malo manj kazni"</q>. Jasno, da jih bo priznal. In dobil bo še
               manj kazni. Namesto da bi razčistili, dejansko razčistili 15 kaznivih dejanj, jih
               bodo fiktivno razčistili 25. Kljukica, bravo, krasno, odlično! Tudi o tem niso
               razmišljali gospodje. Pa, če bi malo povprašali kakšne, ki se na te zadeve malo bolje
               razumejo, bi vedeli, bi jim tisti ljudje povedali, da so take zadeve možne, da se
               dogajajo, da so se dogajale in tako naprej. Ampak mi bomo to lepo uzakonili in krasno
               se bo dalo špekulirati. Z dobrimi odvetniki se bo dalo še bistveno bolje špekulirati,
               tako da bodo nekateri že v samem izhodišču izredno zaščiteni – seveda tisti, ki bodo
               imeli določene politične in pa finančne povezave.</p>
               <p>Še ena stvar je grozljiva, ki je v tem zakonu in na katero je opozorila tudi naša
               informacijska pooblaščenka. Dejstvo je, da je Ministrstvo za pravosodje podleglo
               pritiskom oziroma zahtevam Ministrstva za notranje zadeve oziroma gospe Katarine
               Kresal, da da bo omogočeno množično pridobivanje prometnih podatkov o opravljenih
               telefonskih pogovorih. Ali bolj enostavno – operater, za katerega ni potrebno, da bo
               to operater elektronskega komunikacijskega omrežja, ampak bo kdorkoli, tudi
               privatnik, ki ga bo lahko najela policija, Ministrstvo za pravosodje, kakšna grupica
               znotraj Ministrstva za pravosodje, povezana s kakšnimi odvetniki ob tutorstvu
               ministra ali ministrice, ta operater bo lahko počel karkoli. Lahko se bo spravil s
               svojo prisluškovalno napravo, da poenostavim, v bližino parlamenta, snemal,
               prisluškoval čisto vse pogovore vseh poslancev in tistih, ki so notri tisti trenutek.
               Obenem bo kontroliral celotno elektronsko pošto, si zapisoval, izpisoval in seveda
               tudi falsificiral določene stvari, kar se je tudi že dogajalo oziroma se že dogaja v
               tej naši ljubi domovini. O tem tudi nobene besede. Ampak edino v tej stvari razumem,
               zakaj Ministrstvo za pravosodje ni reagiralo – ker je minister moral poslušati
               predsednico svoje stranke in je moral ubogati njena navodila. Prejšnji dve zadevi pa
               padeta v sfero stroke in strokovnosti, tako da tisto jim pa zamerim. Tukaj se pa
               seveda ne strinjam ampak vsaj razumem, zakaj je do tega prišlo.</p>
               <p>Bi pa predlagal – saj zadeva bo sprejeta, navkljub temu, da lahko že zdaj rečem, da
               Slovenska nacionalna stranka ne bo podprla tega zakona, ampak vsaj nekaj bi bilo
               smiselno –, da gre tudi naše ministrstvo v korak s časom. V 211. členu, v zbirki
               podatkov bi bilo smiselno, da se v predzadnji alineji doda še ena za predzadnjo
               alinejo in sicer alineja, da se zbira tudi DNK odtis. To delajo povsod po svetu. Mi
               smo seveda malo zadaj, malo zaspani, ne vemo, za kaj to gre sploh. In navkljub vsemu
               bi bilo smiselno, da se to uvede. Tudi ni potrebno, da se ta DNK odtis uniči po
               desetih letih, tako kot druge podatke, ampak se lahko čuva za nadaljnje raziskave,
               kajti vedeti je treba, da Slovenija počasi postaja edina država – ne samo v Evropi,
               ampak že skorajda na svetu –, ki nima svoje DNK banke in ki ne zbira DNK podatkov. Je
               pač tako, živimo v preljubi, prekrasni Sloveniji, ki jo pa vodijo takšni, ki si tega
               ne zaslužijo. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Anton Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani!</p>
               <p>Ta zakon je logična posledica sprejemanja zakonodaje s področja pravosodja. Normalno
               je, da po Kazenskem zakoniku in po Zakonu o javnem tožilstvu prilagodimo tudi Zakon o
               kazenskem postopku, saj je to pravzaprav izvedba tistega, kar se v drugih zakonih
               tako rekoč določa. Je tudi posledica nekaterih ugotovljenih pomanjkljivosti v
               pravosodju oziroma v celotnem postopku, zato je razumljivo, da se lotevamo tistega
               dela, ki ureja tudi izpolnjevanje odločb Ustavnega sodišča kakor tudi določene
               uskladitve, ko gre za sodelovanje na mednarodnem področju. Republika Slovenija v temu
               delu ni imuna za mednarodni tok, še več; glede na svojo geografsko lego, majhnost,
               vključenost v Evropsko unijo in mednarodne organizacije še kako je izpostavljena
               raznim vplivom, ki dosegajo najsibo naše državljane in državljanke ali pa tiste druge
               od drugod, ki se znajdejo v Republiki Sloveniji pred organi pregona v pravosodnem
               sistemu. In zato za nas ni nobenega dvoma, da te spremembe podpremo. Mnogi menijo, da
               so prešibke, preskromne, drugi menijo spet, da gre za posege v nekatera področja, ki
               so preveliki. Mi menimo, da je v danem trenutku mogoče narediti korak naprej v
               kazenskem postopku na način, kot je to predstavljeno. Če bo v drugi obravnavi še kaj
               takega, kar bi prispevalo k temu, da bi bili učinkovitejši v pregonu, da bi bili
               učinkovitejši pri odkrivanju kaznivih dejanj, bomo prisluhnili tem pripombam in jih
               takrat tudi podprli. Zaenkrat pa zakon v prvi obravnavi vsekakor podpiramo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Andrej Magajna.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Gospod podpredsednik, spoštovani minister s sodelavci, kolegice in kolegi!</p>
               <p>Zakon o kazenskem postopku je bil že večkrat noveliran, od tega petkrat v večjem
               obsegu. Razlogi za noveliranje zakona so bili največkrat odločitve Ustavnega sodišča,
               ki je presodilo, da posamezne zakonske rešitve niso v skladu z ustavo, ker ne
               zagotavljajo v zadostni meri pravnih jamstev, ki jih ima obtoženec po ustavi.
               Določene spremembe zakona pa so sledile zahtevam po večji učinkovitosti kazenskega
               postopka.</p>
               <p>Kje vidimo ključne rešitve? Zagotovitev pravnih podlag za učinkovitejši tek
               kazenskega postopka, predvsem ureditev postopka tako, da bo omogočal izvedbo
               skrajšanih in poenostavljenih oblik kazenskega postopka ter ekonomičen potek glavne
               obravnave. Izpolnjevanje odločb Ustavnega sodišča. Poenostavitev in pospešitev
               mednarodnega sodelovanja v kazenskih zadevah. Odprava v praksi ugotovljenih
               pomanjkljivosti veljavne ureditve.</p>
               <p>Na podlagi povedanega sklepamo, da bo poslanska skupina podprla zakon. Bi pa vseeno
               želel v nadaljevanju morda neko pojasnilo okoli obravnave pred glavno obravnavo.
               Lepo, da se bodo zadeve procesirale, naredil scenarij nadaljnjih postopkov. Vendar so
               verjetno dileme okoli tega instituta priznanja krivde brez obravnave, sporazuma, o
               tem, kaj bi prostovoljno priznanje pomenilo. V nadaljevanju se ta institut lahko tudi
               uporablja v dobre namene, pa tudi v slabe, kot smo danes že slišali. Verjetno ga vse
               države ne uporabljajo in bi želeli slišati, zakaj ga nekatere so vpeljale, druge pa
               ne.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila gospa Darja Lavtižar
               Bebler.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik. Spoštovani zbor!</p>
               <p>Spremembam in dopolnitvam Kazenska zakonika praviloma sledi še sprememba in
               dopolnitev procesnega zakona, Zakona o kazenskem postopku, in tako je tudi v tem
               primeru.</p>
               <p>V Poslanski skupini Socialnih demokratov podpiramo poglavitne rešitve predlaganih
               sprememb tega procesnega zakona, ki se nanašajo na naslednja področja. To so:
               zagotovitev pravnih podlag za učinkovitejši potek kazenskega postopka, predvsem
               ureditev postopka tako, da bo omogočal izvedbo skrajšanih in poenostavljenih oblik
               kazenskega postopka ter ekonomičen potek glavne obravnave, izpolnjevanje oziroma
               uskladitev v tremi odločbami Ustavnega sodišča, poenostavitev in pospešitev
               mednarodnega sodelovanja v kazenskih zadevah, uskladitev s Kazenskim zakonikom in
               Zakonom o državnem tožilstvu, ki smo ga sprejeli pred dvema dnevoma, in odprava v
               praksi ugotovljenih pomanjkljivosti veljavne ureditve kazenskega postopka.</p>
               <p>V stališču Poslanske skupine Socialnih demokratov želim izpostaviti naslednje
               pomembne novosti. Zagotovitev pravnih podlag, ki omogočajo izvedbo skrajšanih in
               poenostavljenih oblik kazenskega postopka ter ekonomičen potek glavne obravnave. V
               novem poglavju predobravnavni narok je predvidena nova vmesna faza po pravnomočnosti
               obtožnice in pred razpisom glavne obravnave. Če namreč obtoženec pred sodiščem krivdo
               prizna, se izvede skrajšani postopek, to je izrek kazenske sankcije brez oprave
               glavne obravnave, če pa ne, se že v tej fazi izločijo nedovoljeni dokazi in se odloči
               o procesnih predlogih strank, ugotovi, katera dejstva so med strankama sporna in s
               katerimi dokazi se bodo na glavni obravnavi dokazovala, da bo lahko glavna obravnava
               potekala hitreje in bolj ekonomično. V postopek pa bo možno vgraditi tudi druge
               oblike skrajšanih in poenostavljenih postopkov.</p>
               <p>Kot sem že pri Kazenskem zakoniku omenila, gre za pomembno novost v procesnem Zakonu
               o kazenskem postopku, to je možnost sporazuma o priznanju krivde. Zelo pomembna
               novost je predstavljena v določbah novega poglavja, ki ta sporazum o priznanju krivde
               ureja. S temi določbami se uzakonja možnost, da se državni tožilec in obdolženec
               dogovorita, pod kakšnimi pogoji bo obdolženec pred sodiščem krivdo priznal. Možnost
               sojenja v kazenskih zadevah na podlagi predhodnega dogovora med tožilcem in
               obdolžencem je sprejeta tudi v mnogih drugih evropskih državah.</p>
               <p>Nadaljnja predlagana sprememba je ukinitev izrednega pravnega sredstva zahteve za
               izredno omilitev kazni, ker številni drugi instituti omogočajo in upoštevajo razloge,
               zaradi katerih se sme vložiti to izredno pravno sredstvo, in določitev pogoja za
               vložitev zahteva za varstvo zakonitosti, to pa je predhodno izčrpanje pravnih
               sredstev, tako formalno kot tudi materialno. Tudi te spremembe podpiramo.</p>
               <p>Zaradi uvajanja novih institutov in spremembe postopka po pravnomočnosti obtožnice so
               predlagane tudi spremembe ustreznih veljavnih členov, ki se nanašajo na glavno
               obravnavo, pritožbeni postopek, določbe o izločitvi sodnikov in podobno.</p>
               <p>Nadaljnja novost je poenostavitev in pospešitev mednarodnega sodelovanja o kazenskih
               zadevah. Spremembe se nanašajo na vse institute mednarodne pravne pomoči, ki jih
               ureja zakon. To so: mala mednarodna pomoč, izvršitev tuje sodne odločbe, odstop
               pregona ter izročitev. Cilj predlaganih sprememb je poenostaviti in pospešiti
               sodelovanje o kazenskih zadevah, poglavitne spremembe pa zadevajo zlasti dopustnost
               dajanja pomoči tako, kot je predpisano s postopki države prosilke, institut začasne
               predaje osebe, strukturne spremembe v določbah, ki zadevajo izvršitev tuje sodne
               odločbe, in odprava praga predpisane kazni pri odstopu pregona.</p>
               <p>Poudarjeno je že bilo, da se novela Zakona o kazenskem postopku usklajuje tudi s
               Kazenskim zakonikom in novelo Zakona o državnem tožilstvu. Novela Zakona državnem
               tožilstvu, to je novela ZDT-B, je deloma spremenila organizacijo državnega tožilstva,
               zato je potrebna uskladitev v več členih ZKP. Usklajevanje Zakona o kazenskem
               postopku je potrebno tudi zaradi načrtovanih sprememb in dopolnitev Kazenskega
               zakonika, ki bo ponovno urejal varnostne ukrepe obveznega psihiatričnega zdravljenja
               in varstva v zdravstvenem zavodu in na prostosti.</p>
               <p>V Poslanski skupini Socialnih demokratov si želimo, da se bo po uveljavitvi vseh treh
               zakonov – Zakona o državnem tožilstvu, Kazenskega zakonika in Zakona o kazenskem
               postopku – pričelo novo, uspešno obdobje delovanja pristojnih organov, ki bodo na eni
               strani varovali prizadete in žrtve kaznivih dejanj ter na drugi strani uspešno in
               hitro zaključevali kazenske postopke ter ustrezno kaznovali storilce kaznivih dejanj.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil dr. Vinko
               Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Pred nami je torej novela zakona o kazenskem postopku. Poglejte, ta zakon bi po planu
               vodstva tega Državnega zbora morali pričeti obravnavati ob 1. uri zjutraj, končati pa
               ob 4. uri zjutraj. Obravnavamo pa ga ob nekaj dežurnih poslancih. Toliko o
               resnosti.</p>
               <p>Ampak poglejmo, kaj so napovedale politične stranke. Kaj so napovedale <gap n="..."/> Ali lahko
               jaz govorim? Ali lahko jaz, gospa Breda? <stage>/ oglašanje iz dvorane/</stage> Imam besedo? Prosim.
               Hvala lepa. Kaj so torej napovedale politične stranke <gap n="..."/> <stage>/ oglašanje iz dvorane/</stage>
               Hvala lepa. Hvala, bom vrnil, gospod podpredsednik, bom, na odboru. Poglejte, kaj so
               napovedale politične stranke. SD – vi ste lepo povedali, da boste proučili možnost
               ustanovitve finančne policije. Tri leta je mimo, finančne policije ni, imamo pa
               novelo ZKP, ki jo zdaj obravnavamo. Zares – poglejte, kaj ste vi rekli: <q>"Tožilstvo in
               policijo bomo usposobili za uravnavanje najhujših oblik kriminala."</q> Ne vem, naj
               statistike pokažejo. Ne vem, če bo čas. LDS – <q>"Skupino tožilcev za posebne zadeve
               bomo razširili na 15."</q> To je bistvo programa, ki smo ga slišali seveda za ZKP, za
               procesni zakon. Minister pa pravi, tako kot sem že prej povedal, da uspešno
               uresničuje program; manj kot je poslancev, ki podpirajo, bolj sprejemamo zakone. Ja
               če to ni zmešnjava, ne vem, kaj je potem zmešnjava. Zdaj je treba tudi na SDS
               pogledati. Mi smo pa zapisali tako: <q>"Pripravili in sprejeli bomo novi Zakon o
               kazenskem postopku s poudarkom na skrajšanju postopkov, odpravili bomo preiskavo, ki
               je v EU ne poznajo."</q> Jaz se spomnim, točno te besede sem povedal na tiskovni
               konferenci tam okoli 4. julija leta 2008. V nadaljevanju sem ta program parkrat imel
               priložnost predstaviti v imenu stranke SDS, ampak glej si ga, zaboga, saj tega ni
               nihče objavil, ker smo se ukvarjali s Patrio. Patria je bila takrat tema, ki je bila
               pomembna tema, Zakon o kazenskem postopku, ki pa smo ga napovedali v primeru
               dobljenega mandata, ni bil tema predvolilnega programa. Torej, predvolilni program z
               vidika Zakona o kazenskem postopku nima nobene veze. Politične stranke lahko počnejo
               kar hočejo, preusmerjajo pozornost in situacija je taka, kakršna je v tej državi.
               Sicer, danes se dogaja pravzaprav nekaj zelo podobnega, zelo podobnega. Gospod Juri
               je lep, jaz pa ne, kot veste.</p>
               <p>Kaj pravi koalicijski sporazum? <q>"Zagotovili bomo pogoje in metode dela za uveljavitev
               vloge tožilstva."</q> Krasno. Zagotovili bomo torej pogoje in metode dela za uveljavitev
               vodilne vloge tožilstva, to pravi koalicijski program. Nič ni novele ZKP tam notri.
               Kar pa prinaša novela ZKP, ki je torej ni v koalicijskem sporazumu, je ni, je pa
               napovedana v vladnem programu, to pa je<gap n="…"/> Dobro, jaz dopuščam možnost, da se razmere
               spreminjajo in treba je pač na Vladni program reagirati. Ampak vladni program je
               rekel, <q>"1. 3. 2011 jo bomo sprejeli na Vladi in 30. 7. 2011 bo veljavna"</q>. Nič ne bo
               iz tega.</p>
               <p>Ampak poglejmo, kaj prinaša ta novela. Ta novela prinaša 118 členov novih, dotika se,
               posega pa v 111 členov od 566-ih, zelo pomembna novela, po moji oceni vsaj. Prinaša
               uskladitev z KZ-1, uskladitev s tremi odločbami Ustavnega sodišča, tudi to je res,
               predobravnavni narok, obravnava fakultativno sestavo obtožnice, sporazum o priznanju
               krivde, obravnava ukinitev izrednega pravnega sredstva zahtevo za omilitev kazni,
               določitev pogoja za vložitev zahteve za varstvo zakonitosti, spreminja 149. člen – o
               tem bom obširno govoril –, poenostavitev in pospešitev mednarodnega sodelovanja, pa
               nekatere druge spremembe. Zakon je tako zahteven, da tudi čas, ki mi je na razpolago,
               še 30 minut pač ne zadošča in bom samo par poudarkov dal.</p>
               <p>Jaz vedno pred obravnavo tako pomembnih zakonov, če se le da, in tokrat se je dalo,
               pridobim stališča, mnenja tistih, ki se ukvarjajo s tem, se pravi, v tem primeru
               tožilcev, ki so strokovnjaki, ki jih poznam desetletja in tudi vem in jim verjamem.
               Zato potem lahko tudi suvereno povem, kaj na to temo, čeprav je situacija taka, da
               njihovih imen ne bom omenjal, se bojim, da bo kdo službo izgubil. Strokovnjaki
               pravijo, da imajo težave, ko berejo novelo, težave imajo, ne razumejo, za kaj gre.
               Nekatere rešitve, pravijo, so pisali ljudje, ki niso bili nikoli tožilci. Minister
               pravi malo drugače. Mi bomo zato predlagali v nadaljevanju postopka tudi javno
               predstavitev mnenj in upam, da bo ta javna predstavitev mnenj sprejeta in seveda
               upam, da ne bi slučajno se zgodilo tako, kot se je že zgodilo, da bi kdo dobil
               prepoved priti na javno predstavitev mnenj.</p>
               <p>V nadaljevanju naj podam nekaj zelo konkretnih pripomb, ki niso moj lastni <q>"bistroum"</q>
               ali pa izum, ampak temeljijo na stališčih ljudi, ki delajo kot tožilci. Eden od njih
               pravi tako: <q>"Strinjam se z oceno o nekonsistentnosti. Gre za "</q>sračje gnezdo<q>", ki
               praktično onemogoča nam tožilcem vodenje učinkovitih postopkov. To je posledica
               mešanja različnih konceptov kazenskih postopkov. Ne vidim nobenih argumentov, da bi
               novela ZKP izboljšala stanje ali kakorkoli skrajšala kazenske postopke."</q> Ta novela –
               jaz sem šel tudi malo nazaj brati stvari – precej sledi – ne vem, ali so jo
               pripravljavci imeli ali ne pred seboj – eni analizi Inštituta za kriminologijo pri
               Pravni fakulteti Ljubljana iz leta 2004. To je neka stara analiza, zdaj 7, 8 let,
               ampak videti je ali pa so bili ustvarjalci te novele zelo dobro seznanjeni. Ta novela
               ZKP povzroča, preprosto povedano, veliko dodatnega administriranja in v ničemer nekih
               rešitev, ki bi bile pozitivne. Rešitev seveda je v drugačnem razumevanju pravice do
               sojenja v navzočnosti obdolženca kot možnosti obdolženca. Tam vidijo tožilci boljše
               rešitve.</p>
               <p>Glede pravnomočnosti odločb druge stopnje in predloga za podaljšanje pripora je treba
               povedati, da to nima nič skupnega s hitrostjo vodenja postopka. Ne vpliva na hitrost
               vodenja. Naloga državnega tožilca, da podaja predloge za podaljšanje pripora po
               vložitvi obtožnice in po izreku sodbe, pomeni dodatno delo za tožilce. To je dodatno
               delo za tožilca. Pravo vprašanje je pravzaprav čisto nekje drugje. Pravo vprašanje je
               o smislu in seveda pravni dopustnosti nekega neskončnega odločanja o isti zadevi, ki
               je že bila odločena. To je pravo vprašanje vseh sodnih postopkov in vsega, kar v
               Državnem zboru sprejemamo; bi se morali temu podrediti.</p>
               <p>Naprej. Recimo, če gledate vprašanje odločanja, zanimiva zadeva, vprašanje odločanja
               o razrešitvi varovanja tajnosti policistov. O tem, kolikor se še spomnim, odloča
               notranji minister. Potem zdaj gre to na predsednika Vrhovnega sodišča. Vprašanje bi
               morali bolj rešiti na relaciji policija-tožilstvo, če že tam ni zaupanja. Postavlja
               se vprašanje, kdo bo nadzoroval izvajanje zdaj uvedenih oblik izvrševanja kazenskih
               sankcij. Kdo bo to nadziral? To ni čisto nič jasno. Že danes pravzaprav ne vemo nič o
               osebi, ki gre na kakšen pogojni odpust ali na kakšen pogojni dopust iz zaporov. Vsaj
               pred 20, 25 leti so bile nekoliko drugačne metode, so se morali javljati na policiji,
               zdaj tega nimamo in primer Plut je bil tipičen tak primer.</p>
               <p>149. člen. Hudo, jaz ne vem, ali je nekomu spodrsnilo, ali je stopil na kakšen
               bananin olupek ali ne vem kaj se je zgodilo, da je ta 149. člen prišel noter. Da bi
               me bolje razumeli, o čem govorim. Glejte, 149. člen danes dopušča policiji, da po
               določenem postopku dobi promet za določeno osebo. Gospod Majhenič se bo spomnil, ker
               v tisti posebni komisiji to pregledujeva tam po terenu včasih. Ampak, danes je 149.b
               člen urejen tako, da mora policija dobiti – jaz sem vas vzel za primer, gospod
               Majhenič, pa ne zameriti, nič nočem slabega, zato, da bi me lažje razumeli – če
               policija sumi, da je nekdo nekaj naredil, torej mora dobiti vašo telefonsko številko
               ali vsaj IMEI številko, tako imenovano, vašega telefonskega aparata, ki ni odvisna od
               vaše SIM kartice in jo je možno vedno in povsod slediti v prometu. Danes mora
               policija predložiti, kot sem rekel, ali vašo telefonsko ali IMEI številko, potem pa
               je sodišče tisto oziroma je tožilstvo oziroma preiskovalni sodnik so tisti, ki
               policiji rečejo: <q>"Da, dovoljujemo vam izpisek prometa za to in to osebo oziroma za to
               in to številko."</q> Dovoljujemo vam, in policija pridobi takšne izpiske.</p>
               <p>Glejte, kaj se je v preteklosti zgodilo s tem 149.b členom. 149.b člen je danes<gap n="…"/>
               Seveda tukaj se moram ustaviti, ker bi lahko razkril kakšne zaupne podatke, zato bom
               govoril brez konkretnega primera, ampak primer se pa je zgodil. V preteklem obdobju
               je šla policija čez ta člen in je rekla, <q>"dajte nam za oddajnik številka ta in ta na
               lokaciji tej in tej za dvanajst ur ves promet"</q>. To je policiji danes prepovedano.
               Tožilec, poglejte, tega ni ustavil, preiskovalni sodnik tega ni ustavil kot da ne
               obstaja 149.b člen, ni ustavil! Veste kdo je to ustavil? Operater, ki je sodišče
               obvestil da nima zakonite podlage; si predstavljate? Operater obvesti sodišče,
               <q>"nimate zakonite podlage"</q> in sodnik, ki ima celo kazensko sankcijo, da bi operaterja
               s kaznovanjem prisilil, da da podatke, reče kaj? V prilogi vam pošiljamo odgovor
               operaterja in pošlje dopis na policijo. Mislim, kje je tukaj imunski sistem te
               države, tega sodstva, kje je imunski sistem? Ga ni! In situacijo, kakršno sem opisal,
               ta novela ZKP legalizira. Si predstavljate, legalizira! Kako? Tako, da reče, da lahko
               dobi policija prek ustreznega postopka podatke od operaterja za sredstvo, reče novela
               zakona, sredstvo je pa oddajnik. To pomeni, da se bo zgodilo kaj? Pomeni, da bo
               policija rekla preiskovalnemu sodniku, <q>"rabimo podatke za oddajnik na Maximarketu za
               dan ta in ta"</q>. In jih bo dobila. Ampak poglejte, tam se bomo znašli vsi poslanci, ki
               hodimo v ta Državni zbor, vsi, saj vsi telefoniramo tukaj po hiši in je vezano vse
               skupaj na oddajnik na Maximarketu. Tam gor se bo znašlo 300 tisoč Slovencev, ki
               kličejo čez ta oddajnik. Ali je to mogoče? To ni mogoče, to preprosto, ne vem<gap n="…"/> Na to
               temo se je oglasila tudi informacijska pooblaščenka, kot veste. Jaz ne razumem, če je
               neka skupina strahovito dobrih strokovnjakov to pripravljala, kako je lahko to
               naredila, kako? To je zelo kritičen člen.</p>
               <p>Jaz se strinjam in tudi sem se na nekem pogovoru na to temo, mislim da je bilo prav
               na Odboru za notranjo politiko ali pa na Komisiji za nadzor obveščevalnih in
               varnostnih služb, da bi včasih to bilo dobro. Za nekaj najhujšega. Recimo, ne vem,
               nekdo pripravlja, bom rekel, eksplozijo atomske bombe tukaj sredi Ljubljane. Tam bi
               verjetno res kazalo pregledati. Samo, veste, tisti, ki bodo imeli namen kaj takšnega
               narediti, ne bodo šli s telefoni se igrati, to je pa tudi res. Ampak to je čisto
               nedopustno, kam je šel ta člen.</p>
               <p>156. člen! Poglejte, 156. člen; jaz mislim, vsaj tako kot ga jaz razumem, ni zadostna
               zadeva glede na trende, ki gredo v EU. Da skrajšam, ker vidim, da težko poslušajo
               nekateri.</p>
               <p>Opozoriti je treba tudi na pridobivanje podatkov iz tako imenovanih transakcijskih
               računov. Poglejte, za policijo, za tožilstvo je to strašno zapleten postopek, da
               pridejo do nekega transakcijskega računa in prometa na njem. To je nemogoče skoraj
               dobiti. Hkrati je pa ta postopek povsem enostaven za davkarijo. Davkarija pa lahko
               reče, <q>"v prilogi vam pošiljamo seznam ljudi, za katere nam dajte to in to, nam dajte
               promet na transakcijskem računu"</q>, in jih bodo dobili. Torej, zakaj zdaj za davkarijo
               tako lahek postopek, zakaj pa ne za preiskovalce? Jaz mislim, da bi tukaj morali
               preiskovalcem dati več poudarka, absolutno.</p>
               <p>Pomemben del novele ZKP je vezan na domnevno skrajšanje postopkov v primerih
               priznanja krivde s tako imenovanimi pogajanji med tožilcem in osumljencem ter seveda
               verifikacijo sporazuma. Poglejte, minister, zdaj če tukaj vi mislite<gap n="…"/> Veste, kaj
               pravijo tožilci? To ni meni na pamet padlo, to so mi tožilci povedali. Če mislite, da
               bo to prineslo skrajšanje postopkov, ker ne bo treba iti na sodišče, se motimo, tu se
               motimo. Tako kot smo se mogoče leta 2008 motili pri elektronski izvršbi, ki danes v
               Sloveniji ne deluje, v Nemčiji in Avstriji pa deluje. V Sloveniji pa prihaja do težav
               zaradi nerazumnih rokov sojenja. Povejte mi, zakaj bi tožilec to počel? Tožilec nima
               nobenega interesa, da bi to počel. Kaj zdaj novela nalaga tožilcu? Nalaga mu
               preprosto to, da izpelje cel postopek pogajanj, ponudbe, ne vem česa vsega, z nekim
               osumljencem. Če sem jaz osumljenec nekega kaznivega dejanja, pa bom imel pred seboj
               tožilko – gospo Črnugljevo si bom izmislil, ker tu sedi, nič slabega, samo kot
               primer, da se lažje razumemo –, vi boste morali v tem primeru spisati celo serijo
               aktov, oblikovati boste morali priznanje kot obtožencu, seveda, ponuditi boste morali
               ugodno sankcijo, ker drugače vam ne bom podpisal. Zagotoviti mi boste morali
               zagovornika in upati, da bo sodišče to potrdilo. Zdaj mi pa povejte, zakaj bi vi to
               počeli, če imate na mizi, ker vam je policija dostavila, trdne dokaze, da bom jaz
               obsojen. Zakaj bi zdaj meni ponujali nižjo sankcijo? Ne vidim razloga, zakaj, če
               veste, da lahko dosežete obsodilno sodbo na sodišču. Jaz pa kalkuliram, ker vem, da
               me tako ali tako 10 let ne bodo v delo vzeli. In imam veliko večjo možnost, da se
               izognem vsem procesom, vsem težavam, zavlačujem, najamem Čeferina ali kogarkoli že,
               in to je to. Vi boste torej imeli ogromno dela z menoj, ogromne težave z menoj, na
               koncu pa rezultata ne bo. Enkrat bova tako morala iti na sodišče. Nimate ne vi
               interesa, ne jaz interesa, da bi to podpisal. Res, to je čisto nesmiselno. In tožilci
               pravijo, glejte, to je čista, čista neumnost. In verjetno res. Če imate vi pred seboj
               trdne dokaze, da bom jaz obsojen, ja boga ti, pojdimo na sodišče – če bi le-to
               delovalo, pa ne deluje. Pa se moram popraviti, ker sem zadnjič obljubil skupini
               sodnikov, da se bom – mnogi delajo še kako, pa je sistem tak, kakršen je. In ta
               sistem danes mi ustvarjamo, sprejemamo novelo Zakona o kazenskem postopku. In ta
               sistem jim naredimo boljšega. Torej, eni in drugi, ne osumljenci ne tožilci nimajo
               nobenega interesa te poravnave peljati, ker enostavno zadeva ne prinese ničesar.</p>
               <p>Pri odločanju pritožbenih sodišč bi bilo bolj pomembno in koristno, minister, če bi
               to naredili zdaj v tej noveli: ni absolutnih kršitev kazenskega postopka – to recite,
               to želijo tožilci imeti, da absolutnih kršitev kazenskega postopka ni. To jim
               dajte!</p>
               <p>Naprej. Ukinite, za boga, razveljavljanje sodb in vračanje na prvo stopnjo! Saj to
               smo že mi naredili v nekaj primerih, pa ste vi že v tem mandatu popravili. Tožilci to
               pričakujejo. Tožilci si tega želijo. Ne da morajo zdaj, kaj vem, na prvi stopnji
               dosežejo sodbo, gre na drugo stopnjo, zdaj pa reče, <q>"pojdimo nazaj in še enkrat
               sodit"</q>. Saj so vsi nezadovoljni. Zakaj to početi? Torej, višje sodišče ali pritožbeno
               sodišče, če rečemo bolj strokovno, naj odloči. Tudi v Satexu smo imeli podobne
               zadeve. Tudi Satex je podobna stvar; ko gre zadeva do Vrhovnega sodišča, tam meljejo,
               meljejo, meljejo, pa pošljejo nazaj dol na Ptuj ali kam že, v Ormož ali kje so že
               sodili, v Mariboru, pardon. Zdaj se pa vsi jezimo nad mariborskim sodiščem, ki je
               imelo potem pa eno leto časa, da je izpeljalo cel postopek. Saj ga ne more. Odločijo
               naj, tisti, ki so na višjih instancah. Naj ne pošiljajo nazaj na prvo stopnjo. Saj
               zato so bolje šolani, zato so bolje plačani, zato so bolj pametni, zato so bolj
               izkušeni, ker so starejši tudi, običajno. Sodišče druge stopnje naj opravi obravnavo,
               razsodi – <q>"voljno"</q>! Ali ni čudno, da je tam notri v članku, ki sem ga malo prej bral,
               predno sem prišel za to govornico, navedeno, da je 6 tisoč podjetij v Sloveniji
               posredno – tako trdijo, mislim da Finance – propadlo, ker ta del sodb v primeru
               podjetij pri nas traja 1200 dni, v vseh državah v okolici pa okoli 300 dni. Ja kako?
               Ob tem, da imamo mi desetkrat več sodnikov kot Nemci. Pa niso sodniki krivi. Kriv je,
               evo, tukaj so krivde sedaj. Tukaj imamo mi krivdo sedaj – ZKP.</p>
               <p>Gremo naprej. Glede začasnega zavarovanja odvzema protipravne koristi se ohranja
               dualizem, po ZKP in ZIZ. To administrativno obremenjuje tožilce. To tožilci pravijo.
               Povsem nejasen je 502.e člen, ki govori o odločanju davčnega organa. Ga tožilci ne
               razumejo, pa sem se jaz mučil, pa sem ga sam šel brat, pa še enkrat njih klicat. Ne,
               nismo razvozlali. Poglejte, kot rečeno, v tej fazi jaz ne morem napovedati podpore
               temu zakonu. Mislim, da je jasna zadeva. Je pa situacija taka, da bomo prisluhnili
               javni predstavitvi mnenj, če jo boste seveda dovolili. Če je ne boste dovolili, je
               pač ne bo. Jaz vas vabim k podpori javni predstavitvi mnenj. Ja, ni rečeno, da bo,
               saj veste, da glasujemo o tem. <stage>/ oglašanje iz dvorane/</stage> Ne ne, bomo mi predlagali, sem
               jo napovedal. In potem v nadaljevanju se odločali. Hvala lepa, ker ste me poslušali.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Franci Kek. Izvolite.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Dajta se gospod Anderlič pa Gorenak kje drugje zmeniti! Gospod Kek, imate besedo.
            </p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Vse lepo pozdravljam, še posebej Vinka Gorenaka, da ne bo tako osamljen tamle, kolega
               iz opozicije. Pa še podoben rezultat smo naredili v Kopru, mi 4,5, vi pa 4,6.</p>
               <p>Republika Slovenija je svoj prvi Zakon o kazenskem postopku sprejela leta 1994. Že od
               uveljavitve tega zakona so se pojavljali predlogi za temeljito reformo našega
               kazenskega postopka in drugačen model postopka, v katerem bi imeli policija, državni
               tožilec in sodišče bistveno spremenjeno vlogo. V Poslanski skupini Zares bomo predlog
               zakona z omenjenimi rešitvami podprli, kljub temu pa bomo v nadaljnji obravnavi
               jeseni zahtevali dodatna pojasnila in morebitne spremembe besedila 149.b člena ZKP,
               kot je bilo posredovano v parlamentarno obravnavo. Menimo, da v primeru, da sprememba
               149.b člena ZKP omogoča množično pridobivanje prometnih podatkov o opravljenih
               telefonskih pogovorih, slednje pomeni prekomeren poseg v pravico posameznika do
               zasebnosti. Iz tega namreč lahko sledi, da bi z odredbo preiskovalnega sodnika
               pridobivali tako imenovane prometne podatke, kdo je koga klical tja, kdaj in koliko
               časa je govoril, ne le za določeno komunikacijsko sredstvo, na primer določeni
               telefon, temveč tudi za komunikacijsko opremo, kar pomeni celotno območje izbrane
               bazne postaje mobilnega operaterja. Še več, zahteva bi se lahko nanašala tudi na več
               baznih postaj, prav tako pa bi se lahko nanašala tudi na opremo, ki zagotavlja druge
               komunikacijske storitve, kot so elektronska pošta in svetovni splet. Pri tem ne smemo
               slediti zatrjevanjem o smiselnosti teh potreb zaradi morebitnega povečanja
               učinkovitosti preiskav. Z možnostjo vpogleda v podatke o vseh, ki so bili v dosegu na
               območju nekega kaznivega dejanja, je grobo kršeno načelo o sorazmernosti za dostop
               represivnih organov do osebnih podatkov državljanov. Da bi se omenjene dileme
               razrešile, bomo v Poslanski skupini Zares v drugi obravnavi zahtevali, da se pri
               obravnavi sprememb 149.b člena v delovnih telesih Državnega zbora vključi tudi
               informacijska pooblaščenka. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo je prosil gospod minister Aleš Zalar. Izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa, gospod predsednik.</p>
               <p>Rad bi poslankam in poslancem, ki še vztrajajo, dal nekaj pojasnil, ker iz dosedanjih
               razprav izhaja, da prihaja do določenega nerazumevanja. Najprej glede možnih zlorab
               novega instituta priznanja krivde in pogajanj med tožilcem in obtožencem. Ta
               institut, za katerega je nekdo celo rekel, da ga ne potrebujemo, je že zelo dolgo
               znan v evropskem pravnem prostoru in ima seveda svoje korenine v anglosaksonski
               pravni ureditvi, ampak je postopoma prodrl v kontinentalno Evropo in vedno več držav
               ga je, sicer v različnih modalitetah, začelo uvajati. Obseg uporabe tega instituta v
               praksi je zelo naraščal, ker je bil zelo učinkovit, ker je skrajšal postopke tam,
               kjer je bilo to mogoče, in hkrati zmanjšal obremenitve tožilcev in sodišč z zadevami,
               za katere ni nujno, da se izpelje celoten dokazni postopek z glavnimi obravnavami.
               Zaradi tako široke uporabe tega instituta v evropskem pravnem prostoru je Svet Evrope
               v zvezi s tem izdal celo več priporočil, ki se nanašajo na delovanje kazenskega
               pravosodja. Naj nazadnje omenim še priporočila, ki jih je v zvezi s tem zavzel
               Posvetovalni svet evropskih tožilcev, in priporočila Posvetovalnega sveta evropskih
               sodnikov. Oba organa gresta glede tega vprašanja v isto smer – močno priporočata
               tistim državam članicam Sveta Evrope, ki tega še niso storile, da čim prej uvedejo ta
               institut zaradi dobrih učinkov, ki jih daje v praksi. In Slovenija je na tem področju
               v preteklosti nekoliko zaostala. Skrajni čas je, da sledimo modernim trendom in da
               preuredimo kazenski postopek na način, da bo lahko omogočal izpeljavo teh postopkov,
               tako imenovanih poenostavljenih postopkov ali skrajšanih postopkov, kar seveda
               bistveno razbremeni kazenskopravni sistem. Ne gre torej za nekaj takega, kar bi
               zraslo na zelniku nepoznavalcev, še manj gre za ureditev, pri kateri tožilci ne bi
               sodelovali, ali kot je nekdo rekel, <q>"ki so jo pisali ljudje, ki sploh nikoli niso
               bili na tožilstvu in v sodstvu"</q>. To sploh ni res. Poglejte kdo je pripravljal to
               novelo: bivši vrhovni sodnik, sedanji vrhovni sodnik kazenskega oddelka, višji
               sodnik, okrajni sodnik, vrhovni državni tožilec in strokovni delavci Ministrstva za
               pravosodje. To je bila ožja delovna skupina, potem pa seveda še bistveno širši nabor
               strokovnjakov je sodeloval pri presoji posameznih institutov. Zelo dobro so vedeli,
               česa so se lotili. In zanimivo, proces priprave teh sprememb je nastal že v času
               prejšnje vlade in en del te materije je nastal v času prejšnje vlade. Mi nadaljujemo
               s tem projektom. To je seveda globok poseg v naš kazenski postopek, tega se zavedamo,
               zato je ta proces terjal toliko priprav, toliko tehtanja možnih inačic tega
               instituta. Ampak zdaj vemo in to v širokem strokovnem soglasju vemo, da je to tisto,
               kar Slovenija ta trenutek potrebuje.</p>
               <p>In če povzamem reakcijo vodje skupine državnih tožilcev za posebne zadeve: <q>"Končno,
               na to smo čakali."</q> To so njene besede. Jaz našim tožilcem, še posebej tistim na
               najbolj odgovornih položajih v celoti zaupam in mislim, da ji mora zaupati tudi naša
               politika. In mislim, da ni prav, da se tu poskuša javnost, ki seveda nima tako
               detajlnega znanja o tem področju, zavesti z nekimi zatrjevanji o tožilcih, ki menijo
               drugače. Ministrstvo za pravosodje je dobilo izrazito podporo za spremembo Zakona o
               kazenskem postopku, tako pod prejšnjo generalno državno tožilko kot pod sedanjim
               generalnim državnim tožilcem. V tem pogledu med njima ni bilo nobenih razlik in jih
               ni niti danes. Jaz jih ne poznam.</p>
               <p>Ko je bilo govora o možni zlorabi instituta priznanja krivde. Poglejte, zakaj se ta
               zloraba praktično ne more zgoditi? Zato, ker je zadaj vedno sodna kontrola. Nič se ne
               more zgoditi brez odobritve sodišča. In sodišče bo, ko bo presojalo ustreznost takega
               sporazuma o priznanju krivde, vselej posebej moralo preveriti, in to piše v zakonu:
               prvič, ali je obtoženec razumel, kakšne so posledice tega priznanja, drugič, ali je
               bilo to priznanje prostovoljno, tretjič, ali je to priznanje jasno in popolno v
               tolikšni meri, ker je podprto tudi z vsemi drugimi dokazi, ki jih tožilec mora
               predložiti, ko vstopa v tak postopek. Pa celo, če bi bilo tako priznanje dano že v
               zgodnji fazi postopka, sodišče presoja vse prej navedeno, dodatno pa še: ali je imel
               tožilec v trenutku, ko je šel v tako ponudbo, zbranih dovolj dokazov, da je nanje
               lahko opiral obstoj utemeljenega suma, da je obdolženec storil konkretno kaznivo
               dejanje, in ali je obdolženca seznanil z opisom tega kaznivega dejanja, in še, ali je
               bil obdolžencu zagotovljen odvetnik v tistem trenutku, torej odvetnik, ki ga mora
               imeti, če ne drugače, po uradni dolžnosti. Vse te procesne garancije so zagotovljene
               v noveli Zakona o kazenskem postopku zato, da bi ta institut priznanja nikakor ne
               mogel biti zlorabljen. Ta institut priznanja krivde in pogajanja med tožilstvom in
               obrambo je od držav z območja bivše Jugoslavije, ki so nekoč imele isti kazenski
               postopek, ne toliko nazaj uvedla sosednja Hrvaška. In ko sem se pogovarjal s hrvaškim
               ministrom za pravosodje o učinkih tega instituta, mi je rekel, da so izjemno
               pozitivni, da so izjemno pozitivni, da se je pri njih število kazenskih postopkov, ki
               se zaključijo na ta način, zelo povečalo, da se jim je iz tega naslova celo zgodilo
               še nekaj drugega – da se jim je povečalo število skesancev, kar je potem omogočilo
               izpeljavo postopka zoper druge osebe, ki so storile kazniva dejanja in zoper katere
               tožilec sicer ni imel dovolj dokazov. Zato si obetamo, da ne glede na to, da v
               Sloveniji ni pravne tradicije pri uporabi tega instituta, da bomo ob skrbni pripravi
               programa usposabljanja tožilcev, pa tudi sodnikov lahko tudi v Sloveniji doživeli
               podobne učinke. Mi to usposabljanje že pripravljamo. Naš Center za izobraževanje v
               pravosodju pripravlja to usposabljanje, ki se začne že zgodaj jeseni in ga
               pripravljamo v sodelovanju s tujimi strokovnjaki, s praktiki, s tistimi, ki te
               institute že poznajo in uporabljajo v praksi. Ne bo šlo torej za usposabljanje o
               tujem pravu, ampak bo šlo o taktiki, o strategiji, kdaj v pogajanja, s kolikšno
               količino dokaznega gradiva, na kakšen način ponujati znižano kazen, kako je pri
               katerih kaznivih dejanjih, kakšen pristop in podobno. To so pomembne novosti. Mi se
               zavedamo tega, da bo to terjalo nekaj dodatnih priprav, študija, praktičnih vaj, če
               hočete, zlasti pri tožilcih. Ampak ta proces teče vzporedno s postopkom sprejemanja
               tega zakona.</p>
               <p>V nobenem primeru ta novost ne bo mogla podaljšati kazenskih postopkov. To je
               izključeno zaradi tega, ker tudi če do takega sporazuma ne bo prišlo, se bo na
               predobravnavnem naroku, ki je popolna novost in neke vrste pripravljalni narok na
               glavno obravnavo, na tem predobravnavnem naroku se bo razčistilo vse tisto, kar se
               danes razčiščuje skozi celoten kazenski postopek, ko se na katerikoli obravnavi zgodi
               izločanje sodnikov, predlog za izločanje nedovoljenih dokazov, predlog za izvajanje
               novih dokazov. Še v končnih govorih lahko stranke, in to pogosto počnejo, predlagajo
               izvedbo novih dokazov. In potem mora sodišče, ki je že nameravalo zaključiti
               obravnavo, razpisati novo obravnavo. Tega od sedaj ne bo več, zaradi tega, ker se bo
               na samem začetku postopka, v najzgodnejši fazi, na enem naroku, pazite, samo na enem
               naroku odločalo o vseh teh vprašanjih: ali obstaja kakšen razlog za izločitev
               sodnika, ali obstaja kakšen dokaz, za katerega obramba trdi,da je nedovoljen – če da,
               mora sodišče o tem takrat odločiti –, katera dejstva so dokazana, kateri dokazi se
               bodo izvedli, koliko časa bo trajalo dokazovanje. Potem se naredi celoten načrt tega
               postopka. Točno se ve, potrebujemo toliko in toliko ur v toliko in toliko dneh, zato
               da ta postopek izpeljemo. To pomeni veliko zoženje, veliko koncentracijo glavne
               obravnave v vsakem kazenskem postopku, poudarjam. To je ta prihranek, ki ga novela
               prinaša, ne glede na to, ali bo tožilec šel v pogajanja z obtožencem glede priznanja
               krivde ali ne. Glede tega vprašanja, ali bo tožilec to storil ali ne– to je njegova
               prosta presoja. To je diskrecijska odločitev tožilca, in nihče ga v to ne sili. Za
               nobeno dodatno administriranje ne gre. Če bo tožilec ocenil, da ni smiselno, da gre v
               tak postopek, da ima tako trdne dokaze, da mu jih nobena, še tako dobra obramba z ne
               vem kako dobrimi odvetniki ne more izpodbiti, pač ne bo šel v ta postopek, ker si bo
               obetal zanesljivo obsodilno sodbo z ustrezno visoko kaznijo. To presojo seveda
               tožilci imajo, in prav je, da jim jo pustimo.</p>
               <p>Omenjena je bila pripomba, češ, <q>"obljubili ste finančno policijo, pa nič od tega ni"</q>.
               To pa ni res. Kaj pa je Nacionalni preiskovalni urad? Kaj pa so skupne preiskovalne
               skupine, ki jih tožilci lahko angažirajo? Finančne strokovnjake, davčne strokovnjake,
               strokovnjake s področja Urada za preprečevanje pranja denarja, Agencije za trg
               vrednostnih papirjev, kaj pa je to drugega? Kaj pa je finančna preiskava, ki jo
               prinaša zakon o odvzemu premoženja nezakonitega izvora? Finančna preiskava je orodje
               v rokah tožilca. Mi smo izpolnili tisto, kar smo napovedali.</p>
               <p>Mimogrede – to dvanajsto tožilstvo, ki bo izvajalo finančno preiskavo, ne bo imelo
               samo 15 tožilcev, kot je bilo omenjeno, da je bil program ene od koalicijskih
               partneric, ampak jih bo 21, še povečali smo to število. Zato, ker razmere terjajo, da
               imajo tožilci zadostne kapacitete za boj proti gospodarskemu kriminalu.</p>
               <p>Postavljeno je bilo vprašanje, zakaj se ne odpravi še sodna preiskava. Saj se bo.
               Kajti ta novela Zakona o kazenskem postopku še ni zaključek reforme. Sledi še drugi
               del. In ta drugi del gre v polno pripravo v jeseni. V enem delu je že narejen. V enem
               delu ga je še treba dograditi, zlasti od faze glavne obravnave in pritožb dalje.
               Vendar, poudarjam pa nekaj – odprava sodne preiskave oziroma prenos teh pooblastil na
               tožilstvo, to pa bo velik zalogaj. To pa ne bo enostavna stvar, ne finančno, ne
               kadrovsko, ne prostorsko. Za to si bo res treba vzeti zelo zelo dolg čas za priprave.
               To ne bo stvar, ki jo je možno izvesti, recimo, v šestih mesecih po uveljavitvi take
               spremembe, nikakor ne. In bo posegla tudi v organizacijo sodišč in tožilstev, v
               kadrovske načrte, v finančna sredstva, zato smo realni. Vemo, kaj si ta država ta
               trenutek lahko privošči na tem področju. Privošči si lahko to, kar je danes pred vami
               na poslanskih klopeh.</p>
               <p>149.b člen. Več poslank in poslancev ga je omenilo. Logično, zato ker je
               informacijska pooblaščenka na zanjo značilen način opozorila na njeno razumevanje te
               določbe zakona. In potem v nadaljevanju, ko je bil zakon že v zakonodajnem postopku,
               je šele podala to svoje mnenje, na to želim posebej opozoriti. Mi imamo torej šele od
               tistega trenutka dalje na razpolago njeno argumentacijo in lahko bomo soočili te
               poglede in ta razumevanja v nadaljnjem postopku. Že zdaj pa lahko rečem naslednje. Ta
               novost, ki jo prinaša novela v drugem odstavku 149.b člena, ne širi obsega podatkov,
               ki jih lahko pridobi policija. Jih ne širi. In zdaj naj povem, zakaj jih ne širi.
               Prvič zato, ker je obseg teh podatkov določen v prvem odstavku tega člena, ne v
               drugem. Prvi je pa nespremenjen. Prvi odstavek je nespremenjen. Obseg je isti. Kaj pa
               ureja drugi odstavek – ta, ki se spreminja in se dodaja besedica <q>"oprema"</q>, ne
               <q>"sredstva"</q>, kot je nekdo narobe rekel? Ta drugi odstavek pa določa obvezne sestavine
               predloga policije oziroma odredbe sodišča, torej akta kot takega. Ampak ta lahko
               ostaja samo v mejah pogojev, ki so določeni v prvem odstavku. Ta se ni nič spremenil.
               In potem še: v vsakem primeru, v vsakem primeru pa o sorazmernosti predlaganega
               ukrepa odloča sodišče, nikoli policija sama, nikoli tožilstvo samo – sodišče. Tako da
               imamo še vedno tukaj najbolj pomembno varovalko – sodno presojo. In še, v teh
               primerih seveda ne gre za nobena prisluškovanja, za nobena prisluškovanja vsebini,
               ampak samo za podatek, ali je recimo šlo za neko določeno sredstvo, določen telefon,
               ali je bil ob določenem času na določenem kraju. Torej samo to je predmet te odredbe.
               Iz tega se pa seveda še niti približno ne da ugotoviti, za katero osebo je morda šlo.
               Tako da tudi ta bojazen je pretirana. Kljub temu pa želimo v nadaljevanju tega
               postopka, v neposredni izmenjavi stališč – ne samo z informacijsko pooblaščenko,
               ampak morda tudi še s kom drugim – preveriti, ali vsi enako razumemo zlasti prvi
               odstavek tega člena. Če ga ne, potem je bolje, da se to določilo amandmira na način,
               da prepreči kakršne koli dvoumne razlage. Če pa ga enako razumemo, potem pa seveda ni
               nobene potrebe po amandmiranju tega člena.</p>
               <p>S tem bi jaz zaključil to svojo intervencijo in rekel samo še nekaj. Zakon o
               kazenskem postopku bo, kot sem povedal, še deležen nekih sprememb, ne bo pa mogoče,
               vsaj ne na način, kot je bilo tu predstavljeno, prepovedati razveljavitve
               prvostopenjskih sodnih odločb. O tem se je pri nas ustavnopravna stroka in
               kazenskopravno stroka že večkrat izrekla. Tu imamo eno omejitev v naši ustavi, ki, če
               bi uvedli to pravilo, pomeni, da postane naše Vrhovno sodišče v prevelikem številu
               primerov inštanca. S tem v bistvu mi Vrhovno sodišče dobesedno utopimo v masi zadev,
               ker bi postalo pritožbeno sodišče. To je glavni problem. Kljub temu, da bi si želeli
               imeti režim, kjer je razveljavitev izjema in ne pravilo, in moram reči, da se v
               zadnjem času to vendarle spreminja in da je vedno več glavnih obravnav tudi na
               pritožbenem sodišču. Ampak na ta način trčimo ob to določbo ustave in tu so seveda
               omejitve, ki jih vsi poznamo, konec koncev tudi s potrebno dvotretjinsko večino
               Državnega zbora. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Nadaljujemo s splošno razpravo poslank in poslancev. Gregor Golobič ne bo
               razpravljal. Silven Majhenič, izvolite.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod podpredsednik. Spoštovani prisotni!</p>
               <p>Zakon je v veljavi od leta 1994, kar se ne bi moglo reči, da je neka dolga doba za
               tak ZKP, vendar na nek način je jasno, da se ga spreminja tudi zato, ker se spreminja
               Kazenski zakonik. Sicer je bil zakon kar nekajkrat noveliran, tudi na pobudo
               Ustavnega sodišča, ker ni zagotavljal pravnih jamstev. Očitno danes te potrebe več
               ni, kajti ustava se ni spremenila, pripombe ustavnih sodnikov pa so bile
               upoštevane.</p>
               <p>Spremembo razumem na področju kazenskih zadev v postopkih mednarodne pravne pomoči,
               mednarodnih pogodb, izročitve obdolžencev in obsojencev, kjer je treba uskladiti
               področja odločb z zakoni, ki odpravljajo ugotovljena neskladja. Veliko sprememb se je
               že zgodilo na tem področju, ki se že izvajajo, vendar so se v praksi pokazale kot
               slabe, samo z namenom, da se upraviči določena stroka – tudi za ceno, če je slabo,
               samo da je nekaj novega. Predvsem sem tukaj mislil tudi na uklonilni zapor, ki je bil
               pred leti nekaj drugega, konkreten in ni bilo nejasnosti, pa še država je iztržila
               svoj denar. Ne vem, zakaj se danes toliko komplicira stvari, ki so povsem enostavne
               in preizkušene; očitno je, da se vse zakomplicira samo, da bodo imeli eksperti
               možnost zadeve analizirati in nekateri bodo na ta račun tudi doktorirali.</p>
               <p>Sprememba 149b. člena ZKP bi naj bila namenjena povečanju učinkovitosti, preglednosti
               in varnosti podatkov. Hkrati pa odpravlja dvome glede tolmačenja določbe v praksi. V
               tem delu jaz ne vidim nič posebnega, razen da operater pošlje podatke direktno
               pristojnemu organu in ne več preiskovalnemu sodniku. Če smo že pri preiskovalnih
               sodnikih je treba povedati, da je treba to področje preiskovalnih sodnikov ukiniti,
               tako kot je bilo napovedano takoj po osamosvojitvi Slovenije. Kajti dokazano je, da
               je to nepotrebni vmesni člen, ki deluje v postopkih zaviralno, in vse demokratične
               napredne države tega več ne poznajo. Če se vrnem na 149.b člen, ki govori o
               elektronskih komunikacijah in povečevanju učinkovitosti ter varnosti podatkov zaradi
               informatizacije, moram povedati, da sem razočaran nad zajamčeno tajnostjo podatkov,
               ki ne služijo namenu, ampak so predmet medijske obravnave in linča posameznikov. Če
               povzamem; da zakon določa novo fakultativno sestavino obtožnice, v skladu s katero bo
               lahko državni tožilec že v obtožnici, ne šele na razpravi predlagal kazensko
               sankcijo, ki jo naj sodišče izreče, je to prvi korak za razpustitev preiskovalnih
               sodnikov.</p>
               <p>Seveda ZKP govori tudi o prestajanju kazni zapora in s tem zakonom je usklajen tudi
               ZIKS. Očitno je, da danes v tej državi nikomur ni treba delati, če noče. Mislim pa,
               da se tej zgodbi in praksi več ne bo dalo slediti, ko bodo krediti izčrpani in ne bo
               več denarja za tiste, ki imajo dve levi roki. Včasih je bilo delo sestavni del
               prevzgojnega procesa, z namenom, da tisti, ki imajo delovne navade, da jih obdržijo,
               tisti, ki jih pa nimajo, da jih pridobijo. Očitno ni potrebe, da se nazaj to uvede.
               Verjetno zato, ker je denarja še vedno dovolj. Bili so časi, ko bi se zavodi lahko
               samofinancirali, pa še v državno blagajno je kaj <q>"canknilo"</q>. Danes je to le
               zgodovina, delajo pa le nekateri, ki se zavedajo, da je še vedno delo prioriteta
               pridnih ljudi. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Franci Kek. Ne bo razpravljal. Gospod Andrej Magajna. Ne bo razpravljal.
               Gospod Vili Trofenik. Ne bo. Tadej Slapnik. Ne bo. Majda Širca, ne. Alojz Potočnik,
               ne. Alojz Posedel, ne. Gospod Anton Anderlič, boste še razpravljali? Ne. Gospod
               Franco Juri, ne. Gospod dr. Vinko Gorenak, boste razpravljali? Izvolite.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Saj bom kratek, vidim, da smo vsi skupaj utrujeni.</p>
               <p>Vi ste tako lepo razložili, institut poravnave, znan v EU in tako dalje<gap n="…"/> Saj je v
               redu, saj jaz nisem proti. Ampak problem, ki ga imava, je ta, da je Evropa in
               Slovenija na področju sodstva ni isto, in če ste vi našteli tam, kaj mora vse sodišče
               preveriti, ali je bilo to, ali je bilo tisto, ali je bilo ono, ali je bilo ono <gap n="..."/> To
               je tako, kot moraš danes, ampak po nekem drugem postopku. Dodatno delo, ki ga pa
               imamo za tožilca, je pa oblikovanje priznanja, kot obtoženca seveda, ponuditi neko
               ugodno sankcijo, skratka nižjo ceno, bi rekli v trgovini temu, zagotoviti
               zagovornika. Vse to bo treba narediti, ampak to lahko v Nemčiji <q>"laufa"</q>, to lahko v
               Avstriji <q>"laufa"</q> ker če sem jaz tisti osumljenec kaznivega dejanja, pa vem, da bom
               čez dva meseca lahko že v zaporu, ker me bodo sodniki v roke dobili, bom to podpisal.
               Če pa jaz živim v Sloveniji, je pa situacija drugačna, in tu se razlikujemo. Ker vem
               da me deset let ne bodo obsodili, zakaj bi jaz to podpisal? Sistem je pa v redu, saj
               sistem je v redu zamišljen, ampak deluje ne v Sloveniji. To je isto, kot da banano
               prenesete pod Triglav, pač tam ne raste. To je problematična zadeva, saj drugo ne.
               Saj sistem – dobro kaj bomo zdaj o temu sistemu rekli –, če bi res doprinesel k temu,
               da bo prišlo potem do skrajšanja, potem vsaj končajte na tožilstvih. Jaz ne vem,
               zakaj moraš<gap n="…"/> Naj ti sodnik formalno pogleda, da kljuko, štempelj, adijo. Ne pa, da
               ima še sodnik dva dni potem dela s tisto zadevo.</p>
               <p>Še dodatno bi rekel, mediacija, arbitraža, kar ste nekaj začeti<gap n="…"/> Ampak saj veste,
               kakšno je moje mnenje o tem bi bilo treba iti širše, ker s tem bova midva potem
               prišla na toliko sodnikov, kolikor jih je v Nemčiji, ne pa, da jih imamo<gap n="…"/> Pa tudi
               tisti, s katerimi se jaz pogovarjam, mi jamrajo, <q>"štirinajst ur na dan delam"</q>. Ja,
               saj verjamem, ampak ZKP je molitvenik, ki jim lahko skrajša te njihove muke. Imam pa
               občutek, da jim s tem zdaj podaljšujemo muke, in tožilci – vi ste rekli, kdo je vse
               pripravljal <gap n="..."/> Moj nastop je bil pripravljen na podlagi pripomb, na podlagi mnenj,
               na podlagi stališč treh tožilcev: 7 let, 15 pa 32 let delovne dobe. Hodijo na sodišča
               že toliko časa, torej niso Kekci, ki nič ne znajo. Seveda so uporabniki tistih
               storitev, ki jim zdaj jih boste vi predpisali. Torej vaši so bili bolj tako visoki,
               so po mojem že malo pozabili, kako je v sodni dvorani. Saj to je to.</p>
               <p>Vi ste rekli, da ni mogoče razveljaviti tiste zadeve, da bi prišlo do tega, da se ne
               vrača na prvo stopnjo, to je ustavna kategorija. Dajte pobudo pa spremenimo ustavo;
               jaz mislim, da mi ne bomo proti, pa nimam mandata stranke. Dajte pobudo, mi ne bomo
               proti temu, po mojem. Poglejte, seveda bodo tako rekli ustavni pravniki, pa ne vem
               kdo vse, ker želijo vzdrževati sistem, kakršnega imamo, to želijo vzdrževati! To je
               Marković nekoč lepo rekel, leta 1989 ali 1988, ko je prišel na Zvezni izvršni svet v
               Beogradu. Je rekel, <q>"veste, nobena administracija ni sama sebe ukinila,
               administracijo moraš ukiniti"</q>. Se pravi, če enemu uradniku delovno mesto ukinem, pa
               nesejo strokovni delavci mizo na hodnik, da bi jo nesli na odpad, drugi dan dva
               sedita na hodniku. Saj to je obnavljanje sistema, ampak jaz mislim, da smo mi za to,
               da gremo v nasprotno smer, da gremo v tej smeri.</p>
               <p>To, da je NPU finančna policija, pa ne! Že gospa vaša šefica trdi, da je to
               kriminalistična policija; ja kako zdaj, to se pa vidva zdaj zmenita, kaj je. Ona mi
               trdi, da je to kriminalistična policija, vi trdite, da je to finančna policija. Ni,
               finančna zagotovo ni, v tem primeru ima vaša šefica bolj prav, čeprav je naredila
               unikum, takšen. Rekla je, da bo torta, zdaj pa ne vem, kaj tisto je.</p>
               <p>Potem naslednja zadeva, ki ste se jo dotaknili, s tem bom tudi končal, da ne
               zavlačujem, 149. člen. Zakaj ste pa potem tisa sredstva notri vnesli, kaj pa je potem
               cilj tega? Kaj je potem – če ni nič spremenjenega in če se nič ne spremeni, potem vas
               sprašujem, zakaj je novela potrebna, zakaj piše tukaj sredstva, prej pa ni pisalo
               sredstva? Seveda, oddajnik je mišljen, kaj pa drugega. Kakšna sredstva pa druga? <stage>/
               oglašanje iz dvorane/</stage> Ja, seveda me boste prepričali. In druga stvar – znotraj tega,
               vi pravite, da se nič ne širi. Če nič ne širi, potem ni potrebna sprememba. Če nič ne
               širi. Zakaj je potem potrebna sprememba? Ni, ne? Vi ste rekli potem, <q>"ja, saj končno
               odloči sodišče"</q>. Saj sem vam povedal, kako je odločila gospa sodnica. Ona je rekla,
               <q>"se strinjam"</q>, odredba operaterju, <q>"dajte cel promet za določen oddajnik"</q>. To je
               rekla. Saj sva videla s kolegom iz Slovenske nacionalne stranke, Majheničem. Ampak
               kaj se je pa potem zgodilo? Potem je pa operater rekel, <q>"ne, ni zakonite podlage"</q>. In
               kaj je danes s to sodnico? Preverite. Nič. Nič. Mogoče bo višja sodnica, vrhovna
               sodnica, ministrica, na vem, kaj bo. Sistem ne deluje, minister, ne deluje. Kljub
               temu da, bom rekel, lahko mnogi sodniki garajo, in verjamem, da garajo. Mi smo pa
               zato, da sistem ustvarjamo. Ne gre skupaj, torej novela ni potrebna, če sredstva ne
               pomenijo oddajnikov. To drži kot pribito. Toliko z moje strani, se mi ni treba nič
               oglasiti, razen če me boste kaj izzivali.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Gorenak. Ker ste bili vi kratki, se je gospa Darja Lavtižar Bebler
               odpovedala razpravi. Gospod minister, želite razpravljati? Ne. Potem zaključujem
               razpravo. Vsi prijavljeni razpravljavci, ki so to želeli, so dobili besedo za
               govornico ali pa pred mikrofonom, ne sicer v dvorani. Če pa še kdo želi na podlagi
               71. člena Poslovnika razpravljati, naj se prosim javi. Ne. Ker se ne želi nihče javit
               in ne bo nihče več razpravljal, zaključujem razpravo. O predlogu sklepa, da je
               predlog zakona primeren za nadaljnjo obravnavo, bomo v skladu s časovnim potekom seje
               zbora odločali jutri, v petek v okviru glasovanj.</p>
               <p>S tem prekinjam to točko dnevnega reda in tudi 30. sejo zbora, ki jo bomo nadaljevali
               jutri ob 10. uri. Hvala lepa in lahko noč. <stage type="time">(SEJA JE BILA PREKINJENA DNE 14.
                  JULIJA 2011 OB 22.28.)</stage>
               </p>
            </sp>
         </div>
      </body>
   </text>
</TEI>