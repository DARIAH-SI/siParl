<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-30-2011-07-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|DD5EF0E599343B30C1257E140043847A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=DD5EF0E599343B30C1257E140043847A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-30-2011-07-15.DZ" n="30">
               <name>Redna</name>
               <date when="2011-07-15"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-30-2011-07-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 30. seje</stage>
            <stage type="chairman">Sejo so vodili predsednik Državnega zbora dr. Pavel Gantar ter podpredsedniki
            France Cukjati, mag. Vasja Klavora in Miran Potrč.</stage>
            <stage type="time">Seja se je začela ob 10. uri. </stage>


            <sp xml:id="SDZ5-Redna-30-2011-07-15.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 30. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednji
               poslanki in poslanci: mag. Melita Župevc, Renata Brunskole do 15. ure, Matevž
               Frangež, Roberto Battelli in mag. Borut Sajovic. Vse prisotne lepo pozdravljam!</p>
               <p>Prehajamo na <title>7. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVAH ZAKONA O TAJNIH PODATKIH V OKVIRU SKRAJŠANEGA POSTOPKA.</title>
               </p>
               <p>Predlog zakona sta v obravnavo zboru predložila poslanca Vili Trofenik in Alojz
               Posedel. Za dopolnilno obrazložitev predloga zakona dajem besedo predstavniku
               predlagateljev Viliju Trofeniku.</p>
            </sp>
            <sp xml:id="SDZ5-Redna-30-2011-07-15.sp2">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim!</p>
               <p>Ob obravnavi Zakona o pravnem varstvu v postopkih javnega naročanja je bilo
               ugotovljeno, da Državna revizijska komisija nima dostopa do tajnih podatkov. Takrat
               smo poskušali to nelogičnost oziroma slabost teksta odpraviti z ustreznim amandmajem,
               vendar smo bili opozorjeni s strani Zakonodajno-pravne službe in Vlade, da je sicer
               ideja dobra oziroma sprejemljiva, ne spada pa v zakon, ki je bil v obravnavi, da bi
               bilo to treba urediti v Zakonu o tajnih podatkih. To je razlog za predloženi zakon,
               in pri pripravi te navidezno majhne vsebinske spremembe je bila ugotovljena še ena
               druga nelogičnost, in sicer da imajo po obstoječem zakonu o dostopu do tajnih
               podatkov dostop do podatkov župani in člani občinskih svetov, tretji organ lokalne
               skupnosti, to je nadzorni odbor, pa ne. Po naši presoji je to nelogično, zato smo v
               spremembi predlagali tudi, da se omogoči dostop do tajnih podatkov članom nadzornih
               odborov lokalnih skupnosti. V dosedanji proceduri sprejemanja je Vlada opozorila na
               dejstvo, da naj bi bilo v obstoječem zakonu preveč širokogrudno omogočeno dostopanje
               do tajnih podatkov, zato smo z amandmajem odbora na seji odbora zožili zadevo samo na
               člane Državne revizijske komisije oziroma so bili izčrtani tudi člani organov
               lokalnih skupnosti, to se pravi župan in občinski svet, in seveda posledično tudi
               črtan predlog spremembe, da se omogoči dostop članom nadzornih odborov. Predlagam, da
               predloženi zakon sprejmemo, ker je pa vložen na to spremembo tudi amandma, ki ponovno
               uvaja pravico dostopa do tajnih podatkov dvema organoma lokalnih skupnosti, to je
               županu in občinskemu svetu, ohranja pa to osnovno idejo spremembe, da se omogoči
               dostop do tajnih podatkov članom Državne revizijske komisije, se eventualno tudi s
               tem amandmajem strinjamo. Hvala lepa.</p>
            </sp>
            <sp xml:id="SDZ5-Redna-30-2011-07-15.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vlada se ni prijavila k obrazložitvi mnenja, zato sledi predstavitev stališč
               poslanskih skupin. Pardon, se opravičujem, gospoda Gorenaka sem skorajda spregledal.
               Stališče odbora za javno upravo in pravosodje bo predstavil njegov predsednik dr.
               Vinko Gorenak. Se zgodi, ja, sem bil koncentriran na Vlado.</p>
            </sp>
            <sp xml:id="SDZ5-Redna-30-2011-07-15.sp4">

               <speaker>DR. VINKO GORENAK:</speaker>

               <p>Ja, to pa čisto verjamem.</p>
               <p>Odbor za notranjo politiko, javno upravo in pravosodje je ta predlog zakona
               obravnaval. Imeli smo vsa stališča, tako Vlade kot predlagateljev in tako naprej. Res
               je, kot je rekel že uvodničar, da smo na odboru sprejeli amandma, s katerim smo
               črtali občinske predstavnike in potrdili osnovno besedilo. Zdaj pa vidim, da je
               vložen tudi amandma koalicije, ki stvar vrača v prvotno stanje. Odbor je sprejel
               predlog zakona, v predloženem besedilu ste ga dobili, z amandmajem, ki črta občinske
               predstavnike in dodaja Državno revizijsko komisijo, vse skupaj pa je v poročilu.
               Hvala.</p>
            </sp>
            <sp xml:id="SDZ5-Redna-30-2011-07-15.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zdaj pa res sledi predstavitev stališč poslanskih skupin. Stališče Poslanske skupine
               Demokratične stranke upokojencev Slovenije bo predstavil Franc Jurša.</p>
            </sp>
            <sp xml:id="SDZ5-Redna-30-2011-07-15.sp6">

               <speaker>FRANC JURŠA:</speaker>

               <p>Hvala za besedo, gospod predsednik. Lep pozdrav vsem v dvorani!</p>
               <p>Pred nami je Predlog zakona o dopolnitvah Zakona o tajnih podatkih, ki ga Vlada
               Republike Slovenije ne podpira. Kljub temu pa je dobil podporo na matičnem delovnem
               telesu.</p>
               <p>Tudi v naši poslanski skupini bomo predlog zakona podprli. Dostop do tajnih podatkov
               brez dovoljenja pomeni, da imajo pravico do dostopa samo tiste osebe, ki imajo
               dovoljenje, se morajo s tem podatki seznaniti zaradi opravljanja funkcije ali
               delovnih nalog. Na te osebe se z dopolnjenim predlogom novele zakona uvršča še
               predsednika in člane Državne revizijske komisije, ki je pomemben organ nadzora v
               postopku javnega naročanja. Gre torej za predlog, s katerim se, enostavno povedano,
               želi urediti predvsem področje upravičenca do dostopa do tajnih podatkov. Cilj zakona
               je namreč zagotovilo, da za predsednika in člane Državne revizijske komisije kot za
               državne funkcionarje v samostojnem in neodvisnem državnem organu glede dostopa do
               tajnih podatkov velja enaka pravica kot za nekatere druge funkcionarje, na primer
               člane Računskega sodišča, župane, občinske svetnike in tako dalje, ter da te pravice
               v prihodnje veljajo tudi za člane nadzornih odborov občine.</p>
               <p>Kot že rečeno, bomo v naši poslanski skupini predlog zakona podprli.</p>
            </sp>
            <sp xml:id="SDZ5-Redna-30-2011-07-15.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Silven
               Majhenič.</p>
            </sp>
            <sp xml:id="SDZ5-Redna-30-2011-07-15.sp8">

               <speaker>SILVEN MAJHENIČ:</speaker>

               <p>Spoštovani gospod predsednik!</p>
               <p>Po temeljitem premisleku smo se v Poslanski skupini Slovenske nacionalne stranke
               odločili, da podpremo predlagane rešitve zakona o dopolnitvah Zakona o tajnih
               podatkih. Nikakor se nam ne zdi smiselno, da so predsednik in člani revizijske
               komisije ter člani nadzornih odborov občine, kot je bilo določeno v prvotnem besedilu
               tega zakona, ki ga uravnavamo, izvzeti iz ureditve, ki velja za vse ostale funkcije
               na lokalnem in državnem nivoju, ki imajo dostop do tajnih podatkov brez posebnega
               dovoljenja. Institucija Državna revizijska komisija je neodvisen in samostojen
               državni organ, zato ne vidimo nobene ovire, da ne bi bila zakonska obravnava njenega
               predsednika in članov primerljiva s funkcijo, na primer, sodnika. Ravno tako velja,
               da je nadzorni odbor občine najvišji organ nadzora javne porabe v občini. Obstajajo
               številni primeri spornih odločitev županov in občinskih svetov, v katerih se pod
               vprašaj postavlja zakonitost in pravilnost izvedenih postopkov in porabe občinskih
               sredstev.</p>
               <p>Kljub temu, da vsebina obravnavanega dopolnjenega Zakona o tajnih podatkih ne
               vsebuje možnosti dostopa do tajnih podatkov tudi za člane nadzornih odborov občine,
               zakon podpiramo.</p>
            </sp>
            <sp xml:id="SDZ5-Redna-30-2011-07-15.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Anton
               Anderlič.</p>
            </sp>
            <sp xml:id="SDZ5-Redna-30-2011-07-15.sp10">

               <speaker>ANTON ANDERLIČ:</speaker>

               <p>Na videz gre za zelo enostaven in kratek zakon, je pa vendarle to poseg v materijo,
               ki se nanaša tudi na urejanje dostopa do podatkov, ki se jih skupaj poslužujemo ali
               do njih dostopamo v pogojih Evropske unije in v okvirjih zveze Nato, in so tudi
               predpisi na ta način urejeni.</p>
               <p>Ker bo z amandmajem rešeno še tisto, kar bi bilo potrebno, tudi ni razlogov, da bi
               zakonu v Liberalni demokraciji nasprotovali.</p>
            </sp>
            <sp xml:id="SDZ5-Redna-30-2011-07-15.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavili Vili Trofenik.</p>
            </sp>
            <sp xml:id="SDZ5-Redna-30-2011-07-15.sp12">

               <speaker>VILI TROFENIK:</speaker>

               <p>Še enkrat hvala za besedo.</p>
               <p>Bom čisto kratek. V poslanski skupini bomo predlog zakona podprli, ker smatramo, da
               gre za odpravo nepotrebne pomanjkljivosti, ki se niti ne bi smela zgoditi, in zdaj je
               prilika, da jo odpravimo. Hvala lepa.</p>
            </sp>
            <sp xml:id="SDZ5-Redna-30-2011-07-15.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Anton Colarič.</p>
            </sp>
            <sp xml:id="SDZ5-Redna-30-2011-07-15.sp14">

               <speaker>ANTON COLARIČ:</speaker>

               <p>Hvala lepa, gospod predsednik. Kolegice in kolegi!</p>
               <p>Obravnavana novela Zakona o tajnih podatkih posega v 3. člen zakona, v katerem so
               taksativno našteti nosilci funkcij, ki za dostop do tajnih podatkov ne gredo skozi
               preverjanje, ki ga opravi pristojni organ. Predlagatelja te novele sta sprva
               predvidevala, da se v 3. členu vrsti še člane nadzornih odborov občin, ker sta ta
               organ postavila ob bok Računskemu sodišču, ter predsednika in člane Državne
               revizijske komisije. Državna revizijska komisija je kot poseben, neodvisen in
               samostojen državni organ primerljiva z institucijami, katerih predstavniki imajo po
               3. členu Zakona o tajnih podatkih dostop do tajnih podatkov brez posebnega
               dovoljenja. V Poslanski skupini Socialnih demokratov smo sprva razmišljali, da
               predlaganega zakona ne bi podprli, kajti gre za poseganje v tisti del zakona, v
               katerem so taksativno našteti določeni nosilci funkcij, ki imajo dostop do tajnih
               podatkov brez posebnega dovoljenja oziroma niso podvrženi preverjanju glede na
               stopnjo tajnosti, vendar pa smo se po tehtnem razmisleku odločili, da podpremo
               predlog v delu, ki govori o predsedniku in članih Državne revizijske komisije.
               Strinjali pa smo se tudi s predlogom predlagatelja, da z amandmajem odbora črtamo
               širitev na člane nadzornega odbora občine. Kasneje smo ugotovili, da sprejeti amandma
               na odboru ni sledil razpravi predlagatelja. Citiram: "Nismo si pa predlagatelji
               dovolili, da bi predlagali črtanje katerega od sedaj veljavnih upravičencev do
               dostopa. Če pa bi to delali, bi predlagali po svojih izkušnjah župana in občinski
               svet, ampak za to mora poskrbeti nekdo drug."</p>
               <p>Na podlagi te razprave smo sklenili, da namera predlagatelja ni bila črtanje
               posameznih nosilcev iz člena, ampak širjenje možnih nosilcev funkcij, ki bi lahko
               brez dovoljenja dostopali do tajnih podatkov. Na podlagi tega smo povzeli prvotni
               predlog predlagatelja za amandma odbora, v katerem se doda nova 11. alineja, ki se
               glasi "predsednik in člani Državne revizijske komisije". Tako bi v 3. členu obdržali
               še župane in občinske svetnike. Glede na to, da je Vlada nasprotovala predlaganemu
               zakonu oziroma je opozorila na previdnost pri širjenju že obstoječega nabora tistih,
               ki imajo omogočen takšen dostop do tajnih podatkov, Vladi predlagamo, da napravi
               analizo in oceno o izvajanju celotnega 3. člena, predvsem v delu, ki govori, da osebe
               iz prejšnjega odstavka dobijo dovoljenje z začetkom funkcije in s podpisom izjave, da
               so seznanjene s predpisi, ki urejajo varovanje tajnih podatkov, in da se zavezujejo,
               da bodo ravnale v skladu s predpisi. Če se bo ugotovilo, da se zakon ne izvaja
               dosledno, naj se pripravijo ustrezne rešitve. Poslanci in poslanke Socialnih
               demokratov predlagamo, da podprete naš predlog amandmaja k 3. členu.</p>
            </sp>
            <sp xml:id="SDZ5-Redna-30-2011-07-15.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil dr. Vinko
               Gorenak.</p>
            </sp>
            <sp xml:id="SDZ5-Redna-30-2011-07-15.sp16">

               <speaker>DR. VINKO GORENAK:</speaker>

               <p>Hvala lepa.</p>
               <p>Pri Zakonu o tajnih podatkih je preprosto tako, da je Slovenija nekoliko unikum iz
               razloga, ker imate v zakonu urejen en izjemno, izjemno širok krog, vsaj napram tujim
               zakonom s tega področja, upravičencev, ki lahko dostopajo do teh podatkov. Pri tem
               zakonu je ena taka zelo luštna koalicijska zmešnjava. Najprej koalicija reče, da
               morajo nujno dobiti dostop do tajnih podatkov še člani Računskega sodišča, potem pa
               pridemo na odbor in koalicija reče: saj je v redu, tem dajmo dostop do tajnih
               podatkov, ampak dajmo tiste občinske funkcionarje ven črtati. In to je nova odločitev
               koalicije. Potem je bil pa amandma, v katerem pravijo: sedaj smo si pa premislili,
               sedaj pa ne bomo tako, sedaj bi pa občinske funkcionarje nazaj dali in te samo
               razširili.</p>
               <p>Mi ne bomo podprli zakona, ne bomo mu nasprotovali – ni čisto nič škodljiv, nič pa
               tudi ne prinaša. To se pravi, da ne bomo glasovali. Hvala.</p>
            </sp>
            <sp xml:id="SDZ5-Redna-30-2011-07-15.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Gvido
               Kres.</p>
            </sp>
            <sp xml:id="SDZ5-Redna-30-2011-07-15.sp18">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani predstavnik Vlade, kolegice in kolegi!</p>
               <p>V Poslanski skupini Slovenske ljudske stranke smo poskušali slediti razlogom za
               sprejetje novele Zakona o tajnih podatkih, toda v zakonskem predlogu nikjer ne
               najdemo konkretno opredeljenih razlogov za permanentni dostop članov občinskih
               nadzornih odborov ter predsednika in članov Državne revizijske komisije do tajnih
               podatkov. Omenjeni nadzorni organi imajo že sedaj ob posebnem dovoljenju možnost
               dostopa do tajnih podatkov, zakaj pa bi nujno potrebovali še dodatna pooblastila, pa
               iz zakona nikakor ni razvidno. Revizijska oziroma nadzorna funkcija se še vedno lahko
               nemoteno vrši brez posega v zakonsko materijo na tem področju. Pač pridobijo
               dovoljenje za tiste podatke, ki jih potrebujejo in zahtevajo. O kakršnikoli
               spremembah omenjenega zakona in spremenjenih pogojih za dostop do tajnih podatkov je
               Slovenija zaradi zagotavljanja usklajenosti dolžna obveščati pristojne organe zveze
               Nato in Evropske unije ter države podpisnice bilateralnih sporazumov o medsebojni
               izmenjavi in varovanju tajnih podatkov. Zaželeno je celo, da se krog ljudi, ki imajo
               dostop do tajnih podatkov brez dovoljenja, ne širi, temveč se število neposrednih
               upravičencev do te pravice celo oži. Tudi v tem oziru je sprejetje tega zakona v
               nasprotju z osnovnimi mednarodnimi usmeritvami. Navedbe v predlogu zakona, da ga
               podpirajo nekatera ministrstva, niso preprečljive, saj tudi Vlada Republike Slovenije
               precej jasno nasprotuje temu zakonskemu predlogu. Tukaj imamo še negativno mnenje
               Državnega sveta.</p>
               <p>Skratka, vsa argumentacija, ki naj bi izkazala resnično potrebo po spremembi Zakona
               o tajnih podatkih, nas v Poslanski skupini Slovenske ljudske stranke ni prepričala,
               zato tega zakona ne bomo podprli. Hvala lepa.</p>
            </sp>
            <sp xml:id="SDZ5-Redna-30-2011-07-15.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členu in vloženem amandmaju, ki jo bomo opravili na podlagi pregleda vloženega
               amandmaja z dne 14. 7. 2011.</p>
               <p>Prehajamo k 1. členu. V razpravo dajem 1. člen ter amandma Poslanske skupine SD.</p>
               <p>Želi kdo razpravljati? Prosim, gospod Anton Colarič.</p>
            </sp>
            <sp xml:id="SDZ5-Redna-30-2011-07-15.sp20">

               <speaker>ANTON COLARIČ:</speaker>

               <p>Še enkrat, čeprav sem malo že obrazložil. Mi smatramo, da intencija predlagateljev ni
               bila, da se črta iz zakona, da ni možen dostop za župana in občinske svetnike, ampak
               da se doda člane revizijske komisije in predsednika revizijske komisije. Zato smo
               vložili amandma, da ostane tako, kot je, da notri ostanejo župani in svetniki ter da
               se doda člane revizijske komisije in da je to potem tako, kot je bilo, plus
               revizijska komisija. In kot sem rekel že v uvodni predstavitvi, da Vlada potem naredi
               analizo izvajanja tega 3. člena, ampak to je drugi del našega predloga, ki ni vezan
               na ta amandma. Hvala.</p>
            </sp>
            <sp xml:id="SDZ5-Redna-30-2011-07-15.sp21">

               <speaker>PREDSEDNIK DR. PAVEL GANTAR:</speaker>

               <p> Hvala.</p>
               <p>Želi še kdo razpravljati? Vili Trofenik kot predlagatelj.</p>
            </sp>
            <sp xml:id="SDZ5-Redna-30-2011-07-15.sp22">

               <speaker>VILI TROFENIK:</speaker>

               <p>Hvala za besedo, predsedujoči.</p>
               <p>Izkoristil bi to priliko, razpravo o amandmaju, da bi pojasnil, čeprav gre za malo
               spremembo, nesporazume, ki jih je bilo opaziti. Ne želim kršiti poslovnika, da bi
               polemiziral s stališči poslanskih skupin, to vnaprej povem, vendar je pa v pojasnilo
               treba nekaj povedati. Ni res, da bi predlagatelji postavljali nadzorne odbore občin
               kot tretji organ občine vizavi Računskemu sodišču. To je zmotno. Računsko sodišče ima
               pristojnosti, kar se občin tiče, enake kot glede države, in zato ni treba postavljati
               ob bok ničemur. Zakaj smo to predlagali, je bila ena druga logika. Po Zakonu o
               lokalni samoupravi ima občina tri organe: župana, občinski svet in nadzorni odbor.
               Nadzorni odbor je nadzorni organ in nadzira delovanje župana in občinskega sveta, in
               seveda ni nobene logike, če tista dva, ki lahko zagrešita kaj, imata pravico do
               dostopa do nekih podatkov, tisti, ki ju pa nadzira, pa nima te pravice. To je bila
               logika ali filozofija, če temu rečem, tega, zakaj smo uvrstili v predlog tudi člane
               nadzornega odbora. Ker je pa bilo v razpravi stališče Vlade negativno z vidika, da je
               obstoječi krog preširok, je za nas tudi to sprejemljivo, in potem smo tudi
               predlagali, ne glede na to, da bi pričakovali, da bi Vlada izkoristila priliko in
               predlagala oženje tistih, ki so navedeni taksativno v 3. členu, in dogodki so bili
               taki, kot so bili opisani, jih ne bom ponavljal.</p>
               <p>Želim pa povedati, da tudi sprejetje tega amandmaja, ki ga predlagajo v Poslanski
               skupini SD, zagotavlja temeljno intenco spremembe zakona, to je, da se omogoči
               predsedniku ali predsednici in članom Državne revizijske komisije dostop do tajnih
               podatkov. Mislim pa, da tega posebej ni treba utemeljevati, ker je to pomemben
               nadzorni organ, in z Zakonom o pravnem varstvu v postopkih javnega naročanja smo
               zakomplicirali pridobivanje licence za predsednico in člane Državne revizijske
               komisije, kar je, milo rečeno, nelogično, in še več smo tam posegli. Opozarjam, to
               rešuje 2. člen tega zakona. Tam bi se lahko zgodilo, da bi nekomu izmed obstoječih
               članov Državne revizijske komisije, ki ne bi izpolnil pogojev, ki so predpisani v
               onem drugem zakonu, po zakonu prenehalo članstvo v Državni revizijski komisiji. To je
               eden izmed temeljnih problemov, na katerega je pri mali spremembi tega zakona treba
               tudi opozoriti. V imenu predlagateljev je za naju tudi sprejemljiva varianta, da je
               ta amandma, ki je predložen, sprejet, ker zagotavlja realizacijo osnovne intence
               zakona, še enkrat poudarjam, da se omogoči brezpogojni dostop za predsednico in člane
               Državne revizijske komisije do tajnih podatkov. Hvala lepa.</p>
            </sp>
            <sp xml:id="SDZ5-Redna-30-2011-07-15.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ugotavljam, da ne, zato zaključujem razpravo. O amandmaju
               bomo v skladu s časovnim potekom seje zbora odločali danes v okviru glasovanj, pol
               ure po prekinjeni 30. točki dnevnega reda. S tem prekinjam to točko dnevnega reda.</p>
               <p>Prehajamo na <title>17. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  ZAGOTAVLJANJU PROSTEGA DOSTOPA DO DOKUMENTOV O TRGOVINI Z OROŽJEM V LETIH
                  1990–1994 V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina 5 poslancev, s prvopodpisanim
               Tadejem Slapnikom. V zvezi s tem predlogom je skupina 27 poslank in poslancev, s
               prvopodpisanim Jožetom Tankom, zahtevala, da Državni zbor opravi splošno razpravo.</p>
               <p>Zdaj bi želel dati besedo predstavniku predlagateljev predloga Tadeju Slapniku, da
               obrazloži predlog zakona. Jaz ga ne vidim v dvorani. <stage>/ oglašanje iz dvorane/</stage> Naveden
               je gospod Slapnik. Jaz nimam informacij, da je tu, zato nadaljujemo.</p>
               <p>Prehajamo na predstavitev stališč poslanskih skupin. Stališče Poslanske skupine
               Slovenske nacionalne stranke bo predstavil Zmago Jelinčič Plemeniti. Ga ni. <stage>/
               oglašanje iz dvorane/</stage> Ja, prihaja tudi gospod Slapnik.</p>
               <p>Stališče Poslanskega kluba Liberalne demokracije Slovenije bo predstavil Anton
               Anderlič.</p>
            </sp>
            <sp xml:id="SDZ5-Redna-30-2011-07-15.sp24">

               <speaker>ANTON ANDERLIČ:</speaker>

               <p>Spoštovani!</p>
               <p>Po našem mnenju ta zakon sploh ni potreben, da bi lahko pristopili do tistih
               podatkov, ki jih rabimo za to, da bi razčistili nekatere stvari iz preteklosti, ampak
               ker so očitno pravniki, ustavni pravniki in drugi zahtevali, da se to naredi, da
               drugače tega ne moremo narediti, pa še več, nekateri nosilci funkcij, kot je obrambna
               ministrica, in mislim, da so se tudi v Državnem zboru in še kje drugje pojavljale
               težave, da ne bi dobili ustreznih dokumentov, ki jih rabimo za nadaljnje delo. Kot
               sem razumel, je volja vseh političnih skupin v Državnem zboru, da se nekatere stvari
               razčistijo.</p>
               <p>Zato bomo v Liberalni demokraciji ta zakon podprli, in da pridemo čim prej do
               pogojev za to, da se nekatere razprave, ki se vlečejo že predolgo, tudi ustrezno
               zaključijo.</p>
            </sp>
            <sp xml:id="SDZ5-Redna-30-2011-07-15.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil mag. Franc
               Žnidaršič. Pardon, nepovezanih poslancev. Premalo spim zadnje čase.</p>
            </sp>
            <sp xml:id="SDZ5-Redna-30-2011-07-15.sp26">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, kolegice in kolegi!</p>
               <p>Slovenija je pred in po osamosvojitvi legitimno in legalno oboroževala samo sebe za
               obrambo svoje suverenosti. Zaradi razširitve konfliktov po vojni za Slovenijo tudi na
               teritorijih sosednjih držav oziroma republik bivše SFRJ, Hrvaške ter Bosne in
               Hercegovine, pa je Slovenija v interesu zagotavljanja lastne varnosti v določenem
               obdobju pomagala tudi tema dvema državama oziroma republikama. Predvsem v letih 1991,
               1992 in 1993 je poleg trgovine z orožjem za lastne potrebe obrambe Slovenija
               zagotavljala različne oblike pomoči Republiki Hrvaški in Republiki Bosni in
               Hercegovini. Glede na številne informacije, ki so se pojavljale in se še vedno
               pojavljajo v javnosti, je treba doseči jasno razmejitev med nakupi in prodajami
               oziroma podaritvijo orožja, ki je bila v interesu države, in tistimi nakupi in
               prodajami, ki so bili vezani na sum osebnega okoriščanja posameznikov ali morebitnih
               kaznivih dejanj nezakonite trgovine z orožjem.</p>
               <p>Cilj zakona je, da se zaradi javnega interesa z namenom, da se doseže čim večja
               obveščenost javnosti o orožju Teritorialne obrambe v času pred osamosvojitvijo in o
               vseh drugih okoliščinah nakupa, prodaje, uvoza, izvoza in tranzita orožja in vojaške
               opreme v letih od 1990 do 1994 oziroma trgovine z orožjem, in sicer: razorožitve
               Teritorialne obrambe Republike Slovenije ali premeščanja orožja Teritorialne obrambe;
               prevzema orožja in vojaške opreme, ki so ju državni organi leta 1991 prevzeli od
               nekdanje Jugoslovanske ljudske armade; nakupa orožja v tujini za potrebe državnih
               organov Republike Slovenije; nakupa orožja v tujini z namenom nadaljnje prodaje na
               ozemlje Republike Hrvaške ter Republike Bosne in Hercegovine; uvoza, izvoza in
               tranzita orožja preko državne meje ali preko ozemlja Republike Slovenije; poteka in
               vrednosti gotovinskega plačilnega prometa pri trgovini z orožjem; porabe javnih,
               lahko rečemo, sredstev, pridobljenih s to trgovino; vpletenosti in odgovornosti
               nosilcev javnih funkcij v trgovino z orožjem; pregona domnevnih kaznivih dejanj
               nezakonite trgovine z orožjem ali kakšnih drugih nezakonitih dejanj ali ravnanj pri
               tej trgovini; suma morebitnih prekoračitev ali zlorabe pooblastil ali opustitve
               dolžnih ravnanj nosilcev javnih funkcij in posameznikov, zaposlenih v državnih
               organih, ki so takrat sodelovali ali delovali pri trgovini z orožjem.</p>
               <p>Z zakonom se določa, da se ne glede na stopnjo tajnosti z vseh dokumentov o
               podaritvi, nakupu, prodaji, uvozu, izvozu in tranzitu orožja in vojaške opreme
               oziroma trgovine z orožjem v času od 15. 5. 1990 do 29. 3. 1994 stopnja tajnosti
               umakne oziroma tajnost podatkov prekliče. Zakon pa državnim organom nalaga tudi, da
               zagotovijo varstvo osebnih podatkov in da te pred objavo dokumentov na primeren način
               zaščitijo. Varstvo osebnih podatkov pa ne velja za takratne nosilce javnih funkcij in
               posameznike, zaposlene v državnih organih, ki so sodelovali pri tej trgovini. Prost
               dostop se zagotavlja na vpogled ali tako, da se zagotovi prepis, fotokopija ali
               elektronski zapis. Zakon določa, da se za vse dokumente zagotovi elektronski zapis,
               če dokumenti niso v elektronski obliki, in da se jih objavi na spletni strani.</p>
               <p>Slednji način dostopa tudi onemogoča kasnejše manipulacije z dokumenti, njihovo,
               recimo, predelavo ali potvorbo, saj vsakdo lahko hitro in na enostaven način s
               primerjavo na spletni strani preveri njihovo avtentičnost. Zakon določa tudi
               inšpekcijski organ in globe za odgovorne osebe državnih organov, ki bi ravnali v
               nasprotju z določbami tega zakona. V poslanski skupini nepovezanih poslancev nimamo
               glede tega, da se do konca razčisti tisti čas trgovine z orožjem, ki je neštetokrat
               predmet javnih polemik, pa tudi časopisnih člankov, osebnih pričevanj in izdajanja
               knjig in tako naprej, nič proti – naj se razjasni in zapre za vedno. Prav je, da se
               znebimo bremena tistega časa in te trgovine z orožjem, ki je predmet medsebojnih
               obtoževanj, namigovanj in sumov. Zato je treba to stvar razčistiti, potem pa skupaj
               oditi v svetlejšo prihodnost, kot je tista, ki se nam kaže glede na to, kar se je
               dogajalo na tem področju. Hvala lepa.</p>
            </sp>
            <sp xml:id="SDZ5-Redna-30-2011-07-15.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Dušan
               Kumer.</p>
            </sp>
            <sp xml:id="SDZ5-Redna-30-2011-07-15.sp28">

               <speaker>DUŠAN KUMER:</speaker>

               <p>Hvala za besedo, gospod predsednik. Spoštovani kolegice in kolegi!</p>
               <p>Glede na to, da sem eden od sopredlagateljev in da nismo v uvodu nič povedali, bom
               kakšno minuto več porabil za to in bom izkoristil predstavitev poslanske skupine tudi
               za razloge, zakaj sem sopodpisal ta predlog zakona.</p>
               <p>V Poslanski skupini Socialnih demokratov bomo kot sopredlagatelji tega zakona
               le-tega tudi podprli. Razlogov je veliko, zato bom izpostavil le nekatere. Eden
               pomembnih razlogov je v dejstvu, da ponavljajoča se politična razprava o trgovini z
               orožjem brez tega, da bi tudi javnost imela vpogled v nekatere dokumente iz tistega
               časa, ustvarja podlago za nenehne obtožbe o vpletenosti, odgovornosti in krivdi
               političnih subjektov, in je do danes ostala brez epiloga. To postaja že sila
               neproduktivno in utrujajoče. Zato v Poslanski skupini Socialnih demokratov menimo, da
               je po 18 letih dozorel čas, da se umaknejo stopnje tajnosti in zaupnosti s tistih
               dokumentov, ki so po vseh teh letih še ostali v arhivih različnih državnih organov.
               Kajti kot vedo povedati poznavalci, je kar nekaj teh dokumentov iz različnih obdobij
               zadnjih 18 let preprosto izginilo ali se celo uničilo. Zakaj, razen pričevanj
               udeležencev, bo ostala velika skrivnost očitno za večno. Prav tako v poslanski
               skupini menimo, da ni možno in smotrno sprejemati sklepov, ki bi državnim organom
               priporočali ali zahtevali, kaj naj storijo, temveč je preprosto treba sprejeti zakon,
               na podlagi katerega noben od državnih organov ne bo imel več izgovora, da tega ali
               onega dokumenta ne more izročiti.</p>
               <p>Dovolj je tudi skrivanja očitno nečednih poslov pod krinko nacionalnega interesa. Ob
               nespornem dejstvu, da so bila v Republiki Sloveniji v okviru najvišjih organov,
               predsedstva Republike Slovenije in Sveta za nacionalno varnost, v letih 1991 in 1992
               sprejeta politična stališča, da je treba pomagati, tudi z orožjem, novonastalima
               državama Hrvaški ter Bosni in Hercegovini v obrambi pred srbsko agresijo, kar je bilo
               tudi v interesu Slovenije, očitno obstoji v javnosti že skoraj celih 18 let močan
               dvom, da pri tem ni šlo samo za pomoč, ampak tudi za trgovino, in to nelegalno
               trgovino z orožjem, in vojno dobičkarstvo posameznikov. Zato je skrajni čas, da se
               naloži predvsem Ministrstvu za obrambo in Ministrstvu za notranje zadeve, da odpreta
               vse dokumente, ki se nanašajo na vrsto in količino orožja in vojaške opreme, način
               nudenja pomoči, dokumente o celotnem materialnem in finančnem poslovanju v zvezi s
               tem, dokumente, ki bi podkrepili ali podkrepljujejo, kako se je poslovalo s
               finančnimi sredstvi, preko katerih računov doma in v tujini, v kakšne namene so bila
               porabljena finančna sredstva, kdo je o tem odločal in kdo je to nadziral ter v
               katerih dokumentih je vse to izkazano. In pokažejo naj se tisti dokumenti, ki
               dokazujejo, da je o poteku pomoči Hrvaški ter Bosni in Hercegovini bila obveščena
               tudi Vlada Republike Slovenije in kdo v tej takratni vladi. In še in še.</p>
               <p>Ker se vse to do danes ni zgodilo, ni odgovorov na vprašanja, kdo je pobral denar od
               trgovine z orožjem, kam so šli dobički in kako visoke so bile provizije. Številna
               dosedanja pričevanja, dokumenti, objavljeni celo v knjižnih publikacijah, ki jih ni
               tako malo, nedvomno dokazujejo, da je trgovina na slovenskih tleh prinašala ogromne
               dobičke in ustvarjala nove elite. Prvi slovenski tajkuni so se rojevali prav v
               nelegalni trgovini z orožjem pod krinko nacionalnega interesa. Po letih ugibanj,
               špekulacij, številnih parlamentarnih preiskovalnih komisij je v interesu državljank
               in državljanov, da se resnici o trgovanju z orožjem pride do dna. Ne glede na to, da
               so v preteklosti potekali v zvezi s temi vprašanji postopki pred sodišči, da je
               trgovino z orožjem raziskovala kriminalistična služba Ministrstva za notranje zadeve,
               da je v Državnem zboru bilo nekaj preiskovalnih komisij, ostajajo vprašanja, ali je
               šlo pri uresničevanju političnih stališč, ob pomoči tudi za trgovino z orožjem, ali
               so bila eventualno storjena tudi kazniva dejanja, vse do danes brez odgovora in brez
               epiloga. V Poslanski skupini SD menimo, da bi takšen pristop z zakonom v veliki meri
               prispeval k relevantnemu ugotavljanju dejstev o pomoči z orožjem in k umiritvi
               javnega mnenja, ali je pri tem šlo morebiti za nezakonito ravnanje in korupcijo,
               okoriščanje posameznikov.</p>
               <p>Drugi razlog, zakaj je treba z zakonom odpreti te dokumente, je dejstvo, da je ta
               tema po skoraj 20 letih postala zelo vroč kostanj za nekatere njene akterje. Kajti
               danes so spregovorili ljudje, ki se počutijo izigrani, saj so živeli v prepričanju,
               da nekatere stvari počnejo zaradi plemenitih nagibov in ne lumparij, ki so jih tudi
               na njihov in za njihov račun počeli nekateri posamezniki. Več kot očitno je, da so
               bile odločitve najvišjih vrhov slovenske države o pomoči Hrvaški ter Bosni in
               Hercegovini zlorabljene tudi za nelegalno trgovino z orožjem, da je šlo za osebno
               okoriščanje in za vojno dobičkarstvo. Še več, ko je bil 25. septembra sprejet v
               Varnostnem svetu embargo, so se zakoniti kanali pomoči spremenili v nezakonite, s tem
               pa seveda še okrepili nedovoljeno trgovino z orožjem. Na ta način so se že dotedanji
               nelegalni orožarski posli bili še bolj v temi. Zacvetel je tako imenovani državni
               kriminal. Nekateri bi danes rekli, da je šlo za sistemsko korupcijo. Cene orožja so
               se zaradi embarga še povišale in dobički od trgovine so bili še bolj izdatni.</p>
               <p>Orožarski posli temeljijo na pohlepu in neumnostih. Tako trajajo in bodo trajali,
               dokler bo obstajalo človeštvo. Toda to ne pomeni, da se moramo s tem sprijazniti in
               si zatiskati oči, kajti kot vidimo, se nekatere izkušnje in spoznanja iz tistega časa
               prenašajo tudi v današnji čas pri nabavi orožja, vsaj ko gre za transparentnost nabav
               in vpletanje posrednikov v nabave orožja za Slovensko vojsko, in še imena so si
               včasih podobna. Toda ker gre za stvari, ki jih je treba na nek način dati iz
               političnega menija, smo tudi v Poslanski skupini SD v tem kontekstu sopripravljali ta
               zakon. Torej, po mnenju Poslanske skupine SD ni mogoča verodostojna in relevantna
               razprava o tem, dokler ne bodo na voljo vsi dokumenti, do takrat pa se bo ta tema
               vedno znova in znova odpirala in služila dnevnopolitičnim orodjem za odvračanje
               pozornosti od drugih pomembnejših problemov in vprašanj. Ne glede na to, da so
               preiskovalne komisije imele velike probleme z zbiranjem dokazov, saj jih je predvsem
               obrambno ministrstvo pri tem najbolj oviralo, pa jim je po njihovem mnenju uspelo
               zbrati dovolj dokazov in pričevanj, ki potrjujejo, da se je v letih 1990–1993 na
               ozemlju Slovenije intenzivno odvijala nelegalna trgovina z orožjem. Pretežni del te
               trgovine je opravljalo Ministrstvo za obrambo, manj Ministrstvo za notranje zadeve,
               manjši del trgovine pa so opravljala tudi nekatera podjetja.</p>
               <p>Zanimiva so tudi poročila vlad v zvezi s temi pomočmi in sploh s trgovino z orožjem.
               Tako je vlada leta 1996 v svojem poročilu zapisala: "Nesporno je, da se je Slovenija
               pred in po osamosvojitvi legitimno, povsem upravičeno in zakonito oboroževala. V
               interesu lastne varnosti je pomagala tudi Hrvaški in Bosni in Hercegovini. Poleg
               številnih zakonitih in legalnih aktivnosti pa je prihajalo do primerov nezakonite
               prodaje orožja ter do osebnega okoriščanja posameznikov na tej osnovi. Pri nekaterih
               nakazilih preko računov v tujini obstaja sum, da je prihajalo do zlorab in osebnega
               okoriščanja. Ugotovljeno je, da se je orožje prodajalo tudi za gotovino. Cene so bile
               različne in sta jih določala minister za obrambo in predstojnik takratnega
               varnostnega organa Ministrstva za obrambo od primera do primera." To poročilo je bilo
               narejeno v treh letih na podlagi kriminalističnih izsledkov in vojaške obveščevalne
               službe. In tudi, kar je še posebej simptomatično v tistem obdobju in v teh poročilih:
               "Žal vlada ugotavlja, da pristojna tožilstva večine kazenskih primerov s tega
               področja še niso obravnavala oziroma ni seznanjena z njihovo fazo obravnave na
               tožilstvih. Postopki so dolgotrajni, kar dopušča neskončne možnosti dvomov in
               manipulacij."</p>
               <p>Tako je zapisano v tistem poročilu vlade v letu 1996, ki nikoli ni zagledalo luči
               sveta v tem državnem zboru. In res je neverjetno, da ni bilo nobenih epilogov. Večina
               ovadb tudi iz kriminalistične službe Ministrstva za notranje zadeve in izsledkov
               ugotovitev Obveščevalno-varnostne službe Ministrstva za obrambo je bila zavrženih že
               v tožilskih vrstah. In takšnih ugotovitev o konkretnih nečednostih je še veliko,
               veliko. Zato je povsem odveč te ugotovitve in dejanja še danes skrivati pod oznako
               tajnosti. Njihovo odprtje in dostopnost javnosti do teh dokumentov je edini način, da
               se zgodbe z namigovanji in ugibanji končajo. Res pa je, da bo marsikateri komentar
               ali ocena za nekatere posameznike neugodna po toliko letih. Toda ravno to ne more
               biti razlog, da se stvari še naprej skrivajo pod oznako nacionalne varnosti in še
               česa. Hvala.</p>
            </sp>
            <sp xml:id="SDZ5-Redna-30-2011-07-15.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil dr. Vinko
               Gorenak.</p>
            </sp>
            <sp xml:id="SDZ5-Redna-30-2011-07-15.sp30">

               <speaker>DR. VINKO GORENAK:</speaker>

               <p>Hvala lepa.</p>
               <p>Tole točko smo začeli malo nenavadno, malo hudomušno; saj taka je tudi vsebina.
               Predlagatelja ni, kljub temu, da ima življenjsko priložnost, ki se ponudi enkrat v
               življenju, tako pomembno stvar predstaviti. Predsednik Državnega zbora se moti s
               strankami, čeprav ga zelo razumem, zaradi tega ker danes res ne veš več, kam kdo
               spada, politično.</p>
               <p>Zakon o zagotavljanju prostega dostopa do dokumentov o trgovini z orožjem v letih
               1990–1994 – zakaj zakon? Zakaj sprejemamo zakon? Ali lahko dobi koalicija te
               dokumente brez zakona? Seveda jih lahko dobi. Kdo te dokumente ima? Te dokumente
               imajo v trenutnem upravljanju glede na vodenje države dr. Jelušič, dr. Gantar, gospa
               Kresal, gospod Pahor, imajo te dokumente. Kdo so gospa Jelušič, dr. Gantar, gospa
               Kresal in gospod Pahor? Oni so sestavni del koalicije, zdaj že razpadle, ampak še
               delujoče koalicije. Ali kaj potrebujejo, ali rabijo zakon za to, da bi prišli do teh
               dokumentov? Odgovor je ne, oni ne potrebujejo zakona, da bi prišli do teh dokumentov.
               Oni rabijo tajnico, ki spiše odredbo, ki spiše dokument "umakne se stopnja tajnosti".
               Oni potem rabijo še ključarja, da gre v klet, to odklene in pokaže javnosti. Zakaj
               torej imamo zakon? Zakaj torej umik tajnosti? Zakaj tega ne naredijo sami? Saj to
               lahko sami naredijo, zakon ni potreben. Ampak odgovor je pravzaprav jasen. Vsi
               gospodje in gospe pripadajo levi politični opciji. Leva politična opcija pač ima
               drevo življenja, drevo življenja, ki raste, drevo življenja, ki cveti, počasi se vidi
               že z Lune, kot Kitajski zid. Imenuje se pa orožarska afera.</p>
               <p>Moto te leve politične koalicije v 20 letih je: to drevo mora živeti, to drevo mora
               cveteti ne glede na letni čas. Nikoli ne smemo dopustiti, da skupaj pade, nikoli ga
               ne smemo izgubiti. Živeti mora in rasti, vsaj toliko časa, dokler je v politiki Janez
               Janša. To je nujno. Pa tudi po tem bi ga bilo zelo dobro ohraniti, tudi po tem, ko on
               ne bo več v politiki, ampak tudi takrat bo delovalo, tudi takrat lahko cveti, tudi
               takrat bo učinkovalo. Učinkovalo bo na SDS, z Janšo, po Janši, učinkovalo bo z
               vidika, ki je en sam: SDS ne sme preveč zmagati. Ampak glejte, to drevo življenja
               raste in raste kljub temu, da se gnojila menjavajo, kljub temu, da se tisti ljudje,
               ki ga vzdržujejo, menjavajo, ampak meni se zdi, da je vse skupaj tako, veste, da če
               isto njivo gnoji kmet kar naprej z istim gnojem, potem ne prime več. Če kar naprej
               isto stvar škropite z istim škropivom, ne prime več. Ali pa, saj veste, če preveč
               jemljemo isti antibiotik, potem ne prime več. Jaz se bojim, da to ne bo šlo dolgo.</p>
               <p>Gremo po vrsti. 15. 5. 1990, razoroževanje Teritorialne obrambe. To vsi poznamo.
               Razširjeno predsedstvo države se odloči: državo je treba ubraniti. Kasneje se odloči:
               Hrvatom in Bosni je treba pomagati. Ampak glej si ga zlomka, saj država je v blokadi,
               orožja za obrambo države ne kupiš s krompirjem, paradajzi, fižolom in tako naprej,
               moraš imeti denar. Blokada je, ne moreš zdaj denarja kar tako nakazati, ker ti ga
               bodo pobrali. Moraš ga v kufru nesti, da boš dobil orožje. Ja, približno tako. Torej,
               trgovina z orožjem je obstajala. Ali kdo to taji? Legalna? Da, legalna. Ilegalna? Da,
               ilegalna, tista v Mariboru in primeri, ki jih imate na Reki, ko so Hrvati zasegli
               tisti kamion, ko je človek švercal, je hotel zaslužiti. Pa še je tega, ilegalna,
               legalna, ni problema. 10. 9. 1993, prvi gojilci drevesa življenja sprožijo govorice,
               da se je tukaj trgovalo in denar v žep dajalo. Reagira predsednik države Drnovšek,
               hoče imeti poročilo, dobi ga 19. 9. 1993. Nič ne vidi narobe, nič. Vse dokumente je
               dobil, pa je rekel, da ni nič našel. 28. 3. 1994, govorice se nadaljujejo, takratna
               leva politična opcija odstrani obrambnega ministra Janeza Janšo, pride prvi
               preiskovalec. 29. 3. 1994, predaja poslov, na delu je prvi preiskovalec gospod Jelko
               Kacin, preiskuje, preiskuje, imenuje komisije in spiše poročilo.</p>
               <p>4. 10. 1995 odda poročilo predsedniku Vlade gospodu Drnovšku. Ta ne vidi nič, nič,
               vse priloge je videl. 23. 11. 1994, na delu so kriminalisti, spišejo kazenske ovadbe,
               Janša, Bavčar et cetera. To je isto kot zdaj, čisto isto; zdaj se imenuje Patria,
               takrat se je pa drugače imenovalo. In glej, ovadbe padejo. Pri tem, še enkrat posebej
               poudarjam, ni Barbara Brezigar tista, ki bi jih zavrnila. Imam širša pojasnila s
               seboj in vam bom točno pojasnil, kdo, če boste želeli. Pride gospa Cerar, 8 let časa
               za obnovo postopkov – nič, zadeve so torej padle. Scenarij je podoben današnjemu.
               Gospa Zobec Hrastar je odšla, sojenje je pa septembra. Življenjska priložnost, da
               pripelje pred sodišče bivšega predsednika Vlade, da ga obsodi! Saj lahko kandidira za
               predsednico države. Ne, šla je. Zakaj pa? In isto se je zgodilo takrat – ovadbe so
               padle. 7. 6. 1996, volitve, akcija. Na delu je tudi predsednik Vlade, ki hoče imeti
               poročilo, to je dr. Drnovšek, in ga dobi. Nič ne najde, nič. Leta 1999, novi sumi,
               volitve gredo notri, nov preiskovalec, matematik, gospod Moge. Pred njim pa gospod –
               kako že? Bom širše pojasnil kasneje. Skratka, na delu je Mogetova komisija. 29. 10.
               1999 poročajo o svojih ugotovitvah, poročilo Drnovšku, ta pa pravi, da jih ima dosti,
               in v lepši obliki sporoči Mogetu: nehaj, vidiš, da nič ni.</p>
               <p>Ampak Moge začne pisati knjige. Zadnjič sem ga srečal, tam nekje na Čopovi ulici, ne
               vem, ali jih že tudi prodaja ali ne. 28. 8. 2002, Komisija za nadzor obveščevalnih in
               varnostnih služb, akcija. 18. 9. 2009, poročilo s knjigovodskimi podatki od številke
               do številke, vse je napisano – nič. 19. 9. 2003 prekipi predsedniku Vlade Ropu, ki
               pravi "nehajte", z drugimi besedami. Ne, pride leto 2004, terenska akcija. Gospod
               Moge, Terčon, dr. Gantar in gospod Kumer so na delu, odidejo na Ministrstvo za
               obrambo, sami hočejo še enkrat vse videti, in tudi vse vidijo in jim poročajo. 21. 1.
               2005, komisija dobi vsa poročila, vse dokumente, vse priloge, vse izračune – nič. 30.
               9. 2005, poročilo vlade. Takrat je bila že nova vlada in je bil gospod Erjavec, torej
               šef tiste stranke, ki danes tudi zahteva preiskovanje zadeve. Seveda spet komisije in
               vse ostalo, in gospod Erjavec konča svoje delo 24. 3. 2006, pošlje vse dokumente že
               30. 9. 2005. Leta 2006 ponovno pošlje gospod Erjavec vse dokumente, in jih dobijo,
               16. 6. 2006. Sedaj pa gremo naprej, jesen 2010. Kaj pa je bilo jeseni 2010? Novi
               preiskovalec, gospod Slapnik, mlad, sposoben, z veliko znanja – akcija. Torej, gospod
               Slapnik nadomesti, nadgradi delo gospoda Kacina, gospoda Madona, gospoda Mogeta,
               gospoda Terčona, dr. Gantarja in gospoda Kumra. Novi preiskovalec, ali si
               predstavljate? To pa sedaj nekaj bo.</p>
               <p>Akcija, članki, televizijski prispevki. Mimogrede razkrije strahotna početja gospoda
               Jerovška, ampak tisto je bilo tako za "usput", res z lahkoto, to ni problem. Glavni
               cilj je gospod Janša. Takrat se oglasi že gospod Janša in pravi: "Zaboga, umaknite
               vse oznake tajnosti, pa poglejte že te dokumente. Vi ste jih tako že videli. Umaknite
               vse stopnje tajnosti, za to imate zakonske osnove, in jih dajte javnosti." Že v
               decembru 2010. Nič. Ne. Kaj dobimo marca? Zahtevo za izredno sejo odbora za notranjo
               politiko. Zakaj pa odbora za notranjo politiko, kaj ima odbor za notranjo politiko s
               tem, če imajo ključe dr. Jelušič, dr. Gantar, predsednik Vlade, gospa Kresal? Zakaj
               izredna seja odbora? Kaj bi lahko odbor počel? Nič. Odbor ne more narediti nič. Saj
               ne more prisiliti teh ljudi, za to nima osnove. Kako naj odbor in jaz kot predsednik
               odbora prisiljujem te ljudi, da bodo to naredili, če ne morem in za to nimam
               mehanizmov, niti nisem v vaši politični opciji? Kaj naj zdaj naredim? Nič. Zato mi
               vložimo zahtevo za sejo Državnega zbora, kjer bi Državni zbor sklenil, da se odprejo
               vsi, da se umaknejo vse stopnje tajnosti. Ampak glejte zdaj, situacija je relativno
               absurdna, zelo absurdna. Državni zbor naj bi torej to sklenil. Če je cilj politične
               opcije razkriti vse dokumente, o čemer je govoril tudi gospod Kumer, potem
               najverjetneje tam notri v tistih dokumentih leži neprecenljiv politični zaklad. Do
               tega neprecenljivega političnega zaklada se je treba čim prej dokopati. Z njim je
               možno uničiti šefa opozicije. Veste, kaj to pomeni? Gremo na volitve in zmagate za 20
               let. Enopartijski sistem bi lahko spet bil. Ampak ne. Državni zbor noče, koalicija
               noče tega dokaza, koalicija noče razkriti tega zaklada. Koalicija reče: sprejeli bomo
               deklaracijo, na podlagi katere bomo sprejeli zakon. Ja, zakaj pa, če so pa ključi v
               vaših rokah?</p>
               <p>Mi celo podpremo deklaracijo, podpremo deklaracijo. Kaj hočemo drugega, saj smo
               manjšina, saj smo opozicija. In da bi tisti zakon takoj priletel na našo mizo, 13.
               aprila – ne, priletel je na našo mizo 13. maja, zadnji dan. Zakaj tako pozno, če je
               tam politični zaklad, s katerim lahko onesposobite opozicijo in njenega voditelja?
               Zakaj? Glejte, hudič, še naprej je problem. Zakon imamo torej na mizi. Poslovniške
               možnosti so jasne: nujni postopek, skrajšani postopek, ne vem, kaj še piše v
               poslovniku, gospod Potrč sigurno bolj ve kot jaz. Ne, redni postopek. Zakaj redni
               postopek, če želite priti do zaklada, s katerim boste uničili Janšo? Ne, redni
               postopek. Zakaj? Pa bi ja šli na skrajšani, nujni in te zadeve, da bi prej prišli do
               zaklada. Ne, redni. Okej, zdaj pa redni, prav. Namesto, da bi redni postopek še
               pospešili, pride še en dokument, ki se mu reče splošna razprava. Zakaj splošna
               razprava zaboga, če želite priti do zaklada? Preskočimo to fazo, pojdimo takoj na
               odbor in Državni zbor ter sprejmimo zakon, da boste prišli do zaklada. Uničili boste
               opozicijo. Pa saj je to cilj! Ne, zdaj imamo pa splošno razpravo danes. Predvidevam,
               da bi še lahko prišlo celo do zahteve za javno predstavitev mnenj, da bo ja še malo
               dlje to trajalo. Ne, saj to ni cilj, cilj je prej nekaj drugega. Cilj je tisti, ki
               sem ga povedal v uvodu: drevo življenja mora živeti. To je cilj!</p>
               <p>Ni cilj priti do zaklada. Če vi veste, da je tam politični zaklad, s katerim boste
               uničili opozicijo – ja zaboga, pojdite! Sami bi lahko šli, pa niste hoteli. Sami
               imate ključe, pa niste hoteli. Lahko bi sprejeli sklep Državnega zbora, pa niste
               hoteli. Lahko bi sprejeli zakon po nujnem, hitrem, skrajšanem postopku, pa nočete.
               Nočete do zaklada! Drevo življenja mora teči, to je torej cilj. Ampak glejte, zdaj se
               pa res že z Lune vidi, kot Kitajski zid. Če je vaš cilj priti do zaklada in uničiti
               opozicijo, šefa opozicije, in ostati na oblasti, dajte to narediti. Zakaj tega ne
               naredite? Zakaj? Ker veste, da tam ni nič! Saj ste 14 let upravljali s tem zakladom,
               pa smo ga mi dobili za 4 leta, zdaj ga pa imate vi že 3 leta spet. Vsi torej vemo, in
               koalicija in opozicija, da tam ni nič, ampak štos je v tem, da to drevo življenja, ki
               se imenuje orožarska afera, vzdržujete. In nočete pogledati domnevnega zaklada, ki
               vas tam čaka. Dogovorite se, prekinite zdaj sejo Državnega zbora, dobite se ti štirje
               ljudje, dr. Gantar, predsednik Vlade, gospa Jelušič in gospa Kresal, in se zmenite,
               pa hitro na delo, v akcijo, zaklad na dan, in uničite to grozno opozicijo. Zakaj
               vlečete, zakaj zdaj na september čakati, na drugo branje in na tretje branje?! To
               počnete zato, da živi drevo življenja.</p>
               <p>Mi bomo ta zakon seveda podprli, ne boste verjeli. Podpiramo torej zakon, ki vas
               pelje do uničenja nas. Podpiramo ta zakon. Samo nekaj amandmajev vam bomo pripravili,
               gospod Slapnik, in sicer tiste, ki bodo šli v to smer, da se odkrijejo vsi dokumenti.
               V predlogu zakona namreč niste našteli vseh dokumentov, ki jih je treba odkriti. Ni
               pa v redu, ker zaklad, ki ga čakate, zdaj ne bo popoln, in morate priti do tega
               zaklada. Vso srečo vam želim. Hvala. Podrobna pojasnila pa tukaj, če boste
               rabili.</p>
            </sp>
            <sp xml:id="SDZ5-Redna-30-2011-07-15.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Tadej Slapnik.</p>
               <p>Mir v dvorani!</p>
            </sp>
            <sp xml:id="SDZ5-Redna-30-2011-07-15.sp32">

               <speaker>TADEJ SLAPNIK:</speaker>

               <p>Hvala lepa, gospod predsednik.</p>
               <p>V začetku bi želel razčistiti ta zadnji del izvajanja gospoda Gorenaka, ki je tukaj
               zavajal, da je nekdanja koalicija zahtevala splošno razpravo, današnjo prvo
               obravnavo. To je popolna laž, gospod Gorenak. Tukaj je dokument, podpisi poslancev
               SDS, prvopodpisani gospod Jože Tanko, z dne 18. maja, ko ste vložili to zahtevo. Se
               pravi, da ste se tukaj čisto lepo javno zlagali. Tako da upam, da boste potem to vašo
               navedbo potegnili nazaj in s tem tudi demantirali to, kar ste razlagali, da smo
               kakorkoli zavlačevali pri sprejemanju postopka oziroma pri samem sprejemanju zakona.
               Sicer pa je nezakonito trgovino z orožjem v Državnem zboru Republike Slovenije
               preiskovalo že več parlamentarnih preiskovalnih komisij, vendar vemo, da do danes
               nobena ni dokončala svojega dela. Po skoraj 20 letih še vedno ni znan obseg
               orožarskih poslov, kakor tudi iz tega naslova višina nezakonito pridobljenih
               sredstev. Mnoge javne objave tako pričevanj dogajanja uslužbencev kot tudi različnih
               dokumentov že predolgo ostajajo brez pravega epiloga. Prav to je tudi razlog, da se
               ta tema nenehno vrača v politično in medijsko obravnavo. Da je nenehno obravnavanje
               te teme brez dokončnega epiloga že neproduktivno, je domala enotna ocena vseh
               političnih akterjev, ki so doslej že večkrat pozvali pristojne državne organe, da
               umaknejo oznake zaupnosti z vseh ključnih dokumentov, ki zadevajo trgovino z orožjem.</p>
               <p>Tudi zaradi tega je Državni zbor Republike Slovenije na izredni seji dne 12. 4. 2001
               sprejel deklaracijo v zvezi z umikom tajnosti z vseh dokumentov in se zavezal k
               pripravi zakona, ki ga danes obravnavamo. Kdo, komu, koliko in po čem se je prodajalo
               orožje so ostala odprta vprašanja vse do danes. Namen zakona je zato z umikom
               zaupnosti s ključnih orožarskih dokumentov omogočiti odgovore vsaj na naslednja
               vprašanja: Se je trgovalo za gotovino? Kje je ta gotovina? Za kaj se je ta gotovina
               porabila? Kdo si je to gotovino prilastil? Kje so evidence o prodanem orožju, ki je
               bilo v lasti Republike Slovenije? So trgovci z orožjem kupovali orožje v tujini in ga
               prodajali naprej? So bili odgovorni za trgovino z orožjem vojni dobičkarji? In ne
               nazadnje, kdo je vojnim dobičkarjem pomagal, da niso nikoli odgovarjali pred
               sodiščem? Predlagatelji zakona se tudi strinjamo, da je smiselno, da se tudi iz časa
               pred osamosvojitvijo razkrijejo vsa dejstva glede orožja Teritorialne obrambe
               Republike Slovenije in ravnanja takratnih republiških organov ter ravnanja
               Jugoslovanske ljudske armade v letu 1990, in da se razkrijejo vsa dejstva o
               razorožitvi Teritorialne obrambe, kar je prav tako povezano z oboroževanjem
               Teritorialne obrambe za zaščito samostojnosti in suverenosti Republike Slovenije.</p>
               <p>Zakon o zagotavljanju prostega dostopa do dokumentov o trgovini z orožjem v letih
               1990–1994 je zelo pomemben zakon. Namen sprejetja tega zakona je dokončno in enkrat
               za vselej za javnost odpreti vse dokumente te države, ki se nanašajo na trgovino z
               orožjem v začetku 90. let minulega stoletja. V Poslanski skupini Zares smo
               prepričani, da imajo državljanke in državljani vsekakor pravico izvedeti, kaj je
               tisto, kar slovensko politiko deli že drugo desetletje. Pravico imajo vedeti, kaj se
               je dogajalo, kako se je poslovalo, kako je bilo prodajano državno premoženje in kaj
               so o orožarskih poslih pred več kot desetletjem že ugotovile pristojne inštitucije.
               Državljani imajo pravico vedeti, sodbo pa naj potem podajo sami. Odprimo torej te
               arhive, dajmo javnosti na vpogled vse dosjeje, vse zapisnike in ugotovitve
               kriminalistov in drugih preiskovalcev. Naj jim bo dana možnost, da razumejo, zakaj
               nastane tak vik in krik vsakič, ko nekdo spregovori o orožarskih poslih. Dajmo
               državljankam in državljanom v presojo, kako je mogoče, da se ob toliko znanih, ob
               toliko ugotovljenih dejstvih o zlorabah in malverzacijah v 20 letih preprosto ni
               zgodilo nič. Nihče ni bil kaznovan.</p>
               <p>Naj vsak prebivalec Republike Slovenije dobi možnost razumeti, kaj je to orožarska
               koalicija. Naj vsak državljan dobi možnost spoznati združbo, ki se je pečala z
               nezakonitimi orožarskimi posli, pozneje pa prerasla v celotno omrežje. Zakaj je to
               pomembno? Preprosto in zgolj zato, ker je treba najprej razčistiti izvirni greh. Že
               na samem začetku je namreč bila v zibelko te države položena velika zloraba vseh
               pravosodnih inštitucij te države. Ugotovitve policije in obveščevalnih služb glede
               zlorab, povezanih s trgovino z orožjem, pa takrat preprosto niso dosegle sodišča.
               Vselej se je nekje zataknilo. Tedaj smo v Sloveniji dobili nedotakljive. Vse, kar
               dandanes popularno imenujemo tajkunstvo in čemur dandanes pravimo velike zlorabe, ima
               svoj začetek. In ta začetek je trgovina z orožjem. Tedaj je prvič po samostojnosti
               padla pravna država. Zato dajmo Slovenkam in Slovencem možnost, da spoznajo, kje je
               razlog, da po dveh desetletjih lastne države še vedno ugotavljamo, da nekaj ni v
               redu, da je paralizirano celotno pravosodje, od policije, tožilstva do sodišč. Naša
               dolžnost je, da ta izvirni greh vsaj poskusimo popraviti.</p>
               <p>Naj bo objava celotne dokumentacije o trgovini z orožjem močan opomin vsem, ki javne
               funkcije zasedajo danes in jih bodo zasedali v prihodnje. Naj vedo, da niso
               nedotakljivi, da lahko narod spiše sodbo tudi brez sodišča. Naj vedo, da niso
               nedotakljivi, in potem omogočimo državljanom, da sami odločajo, ali verjamejo, da
               lahko pošteno in pravično ti ljudje še v prihodnosti upravljajo s to državo. To bo
               demokracija. S sprejetjem tega zakona bomo dosegli še nekaj. Orožarska afera ne bo
               vzkipela na vsake toliko, ko spregovori o tem kateri od uslužbencev ali ko se v
               javnosti pojavi kakšen še do sedaj neznan dokument. Neznanih dokumentov ne bo več,
               javnosti bodo dostopni prav vsi. Na razpolago bodo novinarjem, raziskovalcem in
               zgodovinarjem. S tem pa bi se vendarle morala strinjati celotna zbrana parlamentarna
               večina v današnjem parlamentu. Kot smo slišali vsaj v prvi obravnavi, se s predlogom
               zakona vendarle strinja tudi največja opozicijska stranka, SDS.</p>
               <p>Gotovo bomo med današnjo razpravo poslušali tudi govoričenje o tem, kdo vse je imel
               v preteklosti možnost odpreti te arhive in kdo vse je imel v preteklosti v rokah vse
               instrumente razčistiti orožarske posle ali odpreti arhive. Mar je to ob sprejemanju
               tega zakona sploh relevantno? Je obtoževanje o tem, kaj je bilo, smiselno? Zakaj bi
               to počeli za nazaj? Še bolj iracionalno in neodgovorno pa je nasprotovati zakonu z
               obrazložitvijo, da lahko arhive odpre že sama vlada. Kot je tudi manipulativno
               razglašati, da podpiraš odprtje arhivov, potem pa za zakon ne glasuješ. Soglašati s
               ciljem, da se arhivi odprejo, a se izgovarjati, da bi morali iti po drugi poti.
               Ampak, spoštovani poslanke in poslanci, zdaj je v obravnavi ta pot, pot, da orožarske
               arhive odpremo z zakonom. Podprimo jo, saj vodi do povsem enakega cilja kot
               katerakoli druga pot. Če pravimo, da želimo, da se arhivi odprejo, ne izgubljajmo
               časa z iskanjem novih poti. Rešitev, ki je pred nami, je pravno ustrezna. Še več,
               ponuja povsem jasno navodilo vsem pristojnim organom, da objavijo vse dokumente, ki
               bodo na podlagi zakona navedeni.</p>
               <p>Kaj torej hipotetično še sploh lahko pesti tiste, ki zakona morda danes ne bi
               podprli? Odgovor je na dlani: orožarska koalicija. Morda pa ni njihova težava v tem,
               na kakšen način te arhive odpreti. Morda so njihovi problemi arhivi sami, in to, kar
               piše v dokumentih. Zdaj vemo, trgovina z orožjem je uradno vrednostno obsegala le 28
               milijonov nemških mark. Vemo tudi, da gotovina ni bila knjižena, čeprav je tedanji
               minister za obrambo Janez Janša priznal, da so poslovali tudi z gotovino. Opozoriti
               je treba tudi na to, da je Janša najprej do leta 1999 zanikal poslovanje z gotovino.
               Potem je to poslovanje priznal, in kasneje, leta 2000, ko je bil ponovno obrambni
               minister, je poslovanje z gotovino tudi v uradnem dokumentu Ministrstva za obrambo
               ponovno zanikal. Danes sicer Janša pravi, da vse piše v celovitem poročilu, ki ga je
               spisal na zahtevo dr. Drnovška leta 1993. Pravi tudi, da bo on na razpolago za vsa
               podrobna pojasnila šele, ko bo točno ta dokument javno dostopen. Sprejmimo torej ta
               zakon in razvežimo jezik tudi gospodu Janezu Janši.</p>
               <p>Na podlagi vsega, kar sem lahko v javno dostopnih listinah prebral, lahko povem, da
               potrebujem tudi sam kar nekaj pojasnil. Že več mesecev namreč čakam tudi na odgovore
               na številna javna vprašanja, ki sem jih naslovil na gospoda Janšo. Njegove odgovore
               in pojasnila terjajo tudi zapisi v številnih knjigah, tudi v nedavno objavljenem
               prvem delu knjige V imenu države z naslovom Odprodaja. Pojasnila terjajo tudi zapisi
               v na tisoče časopisnih člankih, ki potrjujejo večkrat izrečena pričevanja udeležencev
               teh poslov. Vendar so ključni dokumenti, sploh tisti na obrambnem ministrstvu, še
               vedno tajni. V Poslanski skupini Zares smo prepričani, da v pravni državi sicer
               dokumenti, ki vsebujejo podatke, ki bi lahko bili dokaz v kazenskih postopkih, ne
               morejo biti zaupni. Pri nas pa očitno so. So skriti, povsem nedostopni v različnih
               arhivih države. Za odprtje imamo sicer na razpolago dve možnosti. Prva je, da
               presojamo upravičenost oznak tajnosti na vsakem dokumentu posebej in se posledično
               zapletamo v dolgotrajne postopke. Druga možnost, ki jo predlagamo, pa je sprejetje
               tega zakona. Zato velja poudariti, da je ta zakon tudi najbolj ekonomičen, saj ne
               povzroča večmesečnega dela številnih uradnikov, ki bi pregledovali papir za papirjem.</p>
               <p>Pa še nekaj. S sprejetjem tega zakona tudi razbremenimo vse tiste uradnike in
               politike, ki bi morali v prihodnosti odločati, kaj naj bo javno in kaj naj ostane
               skrito. Zakaj bi posameznike vnovič postavljali v položaj, ko naj storijo nekaj, kar
               ne bi ustrezalo orožarski koaliciji? Zakaj bi zaradi početja nekaterih, ki so
               zlorabili položaj, ki jim je bil zaupan, različne uradnike vnovič postavljali v
               nemogoč položaj, da odločijo, kaj ima javnost pravico vedeti in česa ne. Mar obstaja
               kak upravičen razlog, da tega ne storimo mi poslanci? Mar obstaja opravičilo, da
               dokumentov ne bi odprl Državni zbor, ker predvsem zaradi ponavljajočih se intervencij
               orožarske koalicije našim predhodnikom v preteklih sklicih do sedaj ni uspelo
               pripeljati do zaključka niti ene parlamentarne preiskovalne komisije o orožarskih
               poslih? Gotovo velja ponovno poudariti, zakaj je pod trgovino z orožjem treba
               potegniti črto. Zlasti zato, ker je ob samem nastanku te države zloraba nekaterim
               postala dovoljena. Zato se ne čudimo, da lahko leta pozneje različni novopečeni
               podjetniki in gospodarstveniki menijo, da tudi v gospodarstvu lahko počnejo, kar se
               jim zahoče.</p>
               <p>Najvidnejši med njimi je gospod Igor Bavčar, takratni notranji minister. On danes
               nastopa na pomladnih javnih tribunah tranzicijske desnice, ki se predstavlja kot
               edina alternativa za prihodnost te države. V posmeh vsem državljankam in državljanom,
               še posebej v posmeh vsem aktivnim borcem osamosvojitvene vojne, se zadnjih 20 let
               hvalijo z ekskluzivnimi osamosvojitvenimi zaslugami, ki jih privatizirajo za lastne
               politične koristi. Pri tem pa seveda molčijo o kruti resnici, da so takoj ob
               osamosvojitvi pravni državi prav oni zadali kruto lekcijo, lekcijo orožarskih poslov.
               Po tem je v zadnjih 20 letih orožarska koalicija že ničkolikokrat pokazala, kako je
               stati pred zidom. Šele tri mesece poznamo, denimo, dokument Obveščevalno-varnostne
               službe Ministrstva za obrambo Republike Slovenije iz februarja leta 1997. Po
               novinarski objavi je na Televiziji Slovenija njegovo pristnost potrdil tudi njegov
               podpisnik, tedanji predstojnik vojaške obveščevalne službe. Tudi danes velja ponoviti
               ključen del tega dokumenta. Prvič, ugotovitev preiskovalcev, da če preračunajo
               Janševe količine glede na cene, ki jih navaja Janša, pri tem nastane razlika za kar
               dobrih deset milijonov nemških mark.</p>
               <p>Drugič, vojaški obveščevalci so ugotovili, da navedbe iz Janševega primopredajnega
               zapisnika ne držijo, in sicer tako glede odprodanih količin kot glede prodajnih cen.
               Podatki o količini oddanega orožja, s katerim razpolagajo, citiram, "se ne ujemajo s
               trditvijo o plačilu s kompenzacijskimi posli, prav tako pa se s to trditvijo ne bi
               ujemali podatki, navedeni v poročilu Janeza Janše, v kolikor bi upoštevali cene, ki
               so razvidne iz nekaterih drugih dokumentov". Sprejmimo torej ta zakon in poglejmo,
               kakšne dokumente so imeli na razpolago delavci vojaške obveščevalne službe, da so
               zapisali tako hudo obtožbo. Dajmo tistim, ki so, kot pravijo sami, že poldrugo
               desetletje deležni blatenja ter znova in znova istih obtožb, možnost, da pojasnijo,
               na primer, izjavo Nicholasa Omana, ki je za POP TV povedal: "No, kot zadnje plačilo
               meni je minister za obrambo gospod Janša izročil štiri milijone nemških mark v kešu v
               njegovi pisarni, se pravi v Ministrstvu za obrambo, in to je tudi dokumentirano v
               zadnjem obračunu z Ministrstvom za obrambo."</p>
               <p>Ker je Oman povedal tudi, da je v Slovenijo pripeljal za 60 milijonov dolarjev
               orožja, bi odprtje arhivov omogočilo, da se njegove izjave preveri in primerja z
               navedbami nekdanjega obrambnega ministra, ki trdi, da je bilo prometa z orožjem le za
               28 milijonov nemških mark. Iz dokumentov, ki so že objavljeni, namreč izhaja resen
               sum, da je bila zloraba vtkana v sam sistem tedanjega funkcioniranja države. Vse
               kaže, da je oblast, izvoljena na svobodnih in demokratičnih volitvah aprila 1990,
               orožarske posle vodila po domače, lahko bi rekli po udbovsko ali, če je komu bližji
               izraz, po tajkunsko. Kako si naj drugače razlagamo izjavo Ela Rijavca, delavca
               Morsove logistike, ki med preiskavo jeseni leta 1994 pripoveduje o pošiljki, ki jo je
               naročilo obrambno ministrstvo. Dobavitelj je ni dostavil, saj je imel z notranjim
               ministrstvom neporavnane račune. Te je prenesel na Mors in jih tudi Morsu zaračunal.
               Rijavec takrat pove: "Tako je na vsoti, ki jo je že plačal Mors prodajalcu, nastal
               manko 24 milijonov nemških mark." Ko dokument, ki je objavljen v drugem delu knjige
               Kaj nam pa morete!, prebiramo, najprej vidimo, da je Rijavec povedal še nadalje:
               "Minister Janša naj bi sicer imel potrebno gotovino, pa je ni hotel dati."</p>
               <p>Kaj to pomeni? Uradno je v dokumentih te države navedeno, da je bilo trgovine z
               orožjem za 28 milijonov nemških mark. V teh uradnih dokumentih tudi piše, da gre za
               kompenzacije. V teh uradnih dokumentih nobene gotovine ni omenjene, Janša pa potem
               šele leta pozneje prizna, da se je poslovalo z gotovino, vendar to bojda ni nikjer
               zapisano. Eden ključnih ljudi obrambnega ministrstva pa že leta 1994 pove, da naj bi
               imel minister Janez Janša na razpolago kar 24 milijonov mark gotovine. Predsednik,
               jaz bi prosil, če lahko gospoda Jerovška malo umirite. Očitno je zelo živčen in
               nestrpen, in to zelo moti moj nastop. Hvala lepa. V Poslanski skupini Zares smo
               prepričani, da dokumentacijo o trgovini z orožjem velja odpreti tudi zaradi velike
               neznanke o nakazilih preko tujih bank, saj so orožarji po osamosvojitvi Slovenije
               očitno poslovali s kriminalnimi združbami, in tukaj tiči zajec v zgodbi o kovčkih in
               transakcijskih računih, odprtih v tujih bankah. Mi mar lahko kdorkoli poda racionalen
               odgovor na to, zakaj so morali uporabljati bančne račune v tujih bankah, zakaj je
               bilo treba gotovino polagati na bančne račune v tujini?</p>
               <p>Zakaj so nesli kovček, poln denarja, v Avstrijo, denar tam položili na račun in ga
               prodajalcu nakazali od tam? Zakaj gotovine niso položili na račun v Ljubljanski banki
               tukaj v Sloveniji? Tudi z računa v Ljubljani bi denar lahko nakazali na ta avstrijski
               račun in ga od tam nakazali še kam naprej. Zakaj je bilo treba zaobiti slovenski
               finančni sistem? Zakaj so se skrivali pred lastno državo? Zakaj so lahko vedeli
               Avstrijci? Tukaj tudi ne moremo mimo za slovensko demokracijo in pravno državo zelo
               žalostne zgodbe o tem, kako je ravnalo takrat tožilstvo, ko sta policija in vojaška
               obveščevalna služba pridobili številke teh bančnih računov. Policija in vojaška
               obveščevalna služba sta namreč tožilstvo večkrat pozvali, naj od avstrijskih organov
               pridobi podatke o transakcijah preko teh računov. Tožilstvo in tožilka Barbara
               Brezigar pa takrat ni storila nič. Gospa Brezigar lahko danes ure in ure razlaga,
               tako kot tožilka vselej dela in ravna strokovno, pa kljub temu dvomim, da ji bo
               uspelo razložiti, zakaj sosednje Avstrije za te podatke ni zaprosila. Da, tudi tukaj
               so jasno vidni prstni odtisi orožarske koalicije. Pa naj še kdo reče, da odprtje vseh
               dokumentov ni naša dolžnost.</p>
               <p>V Poslanski skupini Zares bomo zakon podprli. Upam, da boste enako storili tudi
               drugi poslanci in pokazali, da spoštujete demokracijo in norme, ki morajo veljati v
               vsaki pravni državi.</p>
            </sp>
            <sp xml:id="SDZ5-Redna-30-2011-07-15.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Gvido Kres.</p>
            </sp>
            <sp xml:id="SDZ5-Redna-30-2011-07-15.sp34">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani kolegice in kolegi!</p>
               <p>V predlogu zakona, ki je pred nami, piše, da je cilj zakona, da se zaradi javnega
               interesa z namenom, da se doseže čim večja obveščenost javnosti o orožju Teritorialne
               obrambe v času pred osamosvojitvijo in o vseh drugih okoliščinah nakupa, prodaje,
               uvoza, izvoza in tranzita orožja in vojaške opreme v letih od 1990 do 1994 oziroma
               trgovine z orožjem. Tema, o kateri govori predlog zakona, je tudi medijsko odmevna že
               več kot 20 let, pravega epiloga pa nikoli nismo dočakali. V Slovenski ljudski stranki
               sicer že ves čas poudarjamo, da bi bilo za to državo bolje, če bi zmogla gledati
               predvsem naprej in ne toliko v preteklost. Pa da ne bo napačno razumljeno: seveda se
               morajo stvari razčistiti, toda polnjenje časopisov in vesti s to tematiko je
               nesmiselno. Ta tema nikomur, ampak resnično nikomur ne sme biti poligon za
               uresničevanje svojih političnih interesov, niti ne sme biti podlaga za različne
               osebne diskreditacije, ki pa so predvsem zaradi tajnosti gradiva resnici na ljubo
               zelo težko dokazljive. V predvolilnem boju, če se tako izrazim, v katerem se žal že
               nahajamo, saj Vlada oziroma predstavnik Vlade bolj ali manj stagnira in se bori za
               preživetje, bi se stranke med seboj morale udariti s programi, z rešitvami, s
               tekmovanji v pripravi najboljših predlogov za reševanje določenih težav, nikakor pa
               ne z medsebojnimi obračunavanji na temah, ki nimajo nobene povezave s sedanjo
               situacijo, v kateri se je Slovenija znašla.</p>
               <p>Trgovanje z orožjem v začetku 90. let danes ne igra vloge niti pri podvojenem javnem
               dolgu države v zadnjih nekaj letih, niti pri proračunskem primanjkljaju, niti pri
               rekordni brezposelnosti, niti pri vedno bolj neprijaznem poslovnem okolju za
               podjetja. Tudi Slovenke in Slovence dandanes le malo še zanima, kaj se je dogajalo z
               orožjem skoraj dve desetletji nazaj. Zato bi bili v Slovenski ljudski stranki zelo
               veseli, da se ta, če tako rečem, večna kost za glodanje enkrat za vselej umakne, mi
               poslanci v Državnem zboru pa bomo lahko odpirali razprave o resnično aktualnih in ne
               zgodovinskih tematikah. Seveda naj bo osnovno stališče Poslanske skupine Slovenske
               ljudske stranke povsem jasno. Za nas ne obstajajo nobene ovire, da se ne bi dopustil
               dostop do vseh dokumentov, ki se nanašajo na oboroževanje države in na pomoč v orožju
               drugim republikam. Ob tem poudarjamo, da v Poslanski skupini Slovenske ljudske
               stranke pričakujemo, da se bo v nadaljnji obravnavi tega zakonskega predloga z
               dopolnitvijo doseglo, da se ne odpira arhivskega gradiva selektivno, temveč da se bo
               zajelo celotno poslovanje Republike Slovenije z orožjem.</p>
               <p>Predlagatelji zakona govorijo o tem, kako je zakon pozitiven, kako bo pomagal
               razčistiti preteklost in kako si želijo enkrat za vselej končati s temi polemikami. V
               današnji razpravi in tekom parlamentarne obravnave tega zakonskega predloga se bo
               pokazalo, ali mislijo resno in iskreno, ali so pripravljeni sprejeti tudi kakšno
               dopolnitev, ali so pripravljeni prisluhniti prav vsem mnenjem, ali so pripravljeni na
               kakšno rešitev, ki je širšega značaja, kot je trenutni predlog. Ravno včeraj smo pri
               Predlogu zakona o odvzemu premoženja nezakonitega izvora poslanci pokazali, da se
               lahko ta parlament v nekih osnovnih stališčih celo nekoliko poenoti. Ali smo sposobni
               takšnega sozvočja in poenotenja tudi pri tem zakonu in pri tej občutljivi temi? Ali
               pa bo kdo poskušal tematiko obrniti v svoj prid na škodo vseh ostalih. V Poslanski
               skupini Slovenske ljudske stranke bi si želeli, da vse skupaj le ne izpade kot
               nekakšna igrica skrivalnic, da ne ustvarjamo nekega zarotniškega vzdušja in podlage
               za ustvarjanje mnogih različnih teorij zarot.</p>
               <p>Torej, če bodo v nadaljevanju sprejeta dopolnila k zakonu, ki bodo zadovoljila prav
               vse parlamentarne stranke, potem ima zakon smisel, in v tem primeru bo dobil tudi
               podporo Slovenske ljudske stranke. Če pa se bo izkazalo, da je vse skupaj samo še en
               nov manever oziroma poligon za politično obračunavanje, potem v Slovenski ljudski
               stranki v tem ne bomo sodelovali. Hvala lepa.</p>
            </sp>
            <sp xml:id="SDZ5-Redna-30-2011-07-15.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               Franc Jurša.</p>
            </sp>
            <sp xml:id="SDZ5-Redna-30-2011-07-15.sp36">

               <speaker>FRANC JURŠA:</speaker>

               <p>Hvala za besedo, predsednik. Še enkrat lep pozdrav!</p>
               <p>Za začetek naj povem, da bo Poslanska skupina DeSUS predloženi zakon podprla. Ta
               zakon je naša poslanska skupina oziroma vodja poslanske skupine sopodpisal z namenom,
               da izpolnimo v deklaraciji dano zavezo, da z vložitvijo zakona pridemo do učinkovite
               pravne podlage, ki bo odprla vse tiste dokumente, ki so tretirani kot tajni in
               zadevajo trgovino z orožjem. Predlog tega zakona je bil vložen v postavljenem roku.
               Ker pa se je zanj predlagala splošna obravnava, ne bo sprejet tako hitro, kot smo
               pričakovali oziroma kot je, kakor je bilo razumeti, intenca pravzaprav vseh
               parlamentarnih strank tega zbora. Vsi smo se namreč strinjali, da je treba vse
               relevantne dokumente, ki so še na voljo in še nosijo oznako tajnosti ter izpričujejo
               podatke o orožarskih poslih in trgovini z orožjem v zgodnjih letih naše
               samostojnosti, odpreti za javnost ter da bi bilo to treba storiti že zdavnaj. In
               namesto, da bi sprejeli učinkovito pravno podlago za razkritje teh dokumentov že
               danes, bomo, kot kaže, zopet imeli nekaj ur nepotrebne razprave, saj je ista tema
               bila po dolgem in počez obravnavana ne samo enkrat, ampak večkrat, in seveda brez
               pravega epiloga.</p>
               <p>Tako se bo vnovič ponovilo že povedano, ki seveda ne bo nič drugega kot že slišane
               besede, poskusi obtoževanja in diskreditacij. S tem se seveda ne počne nič drugega
               kot to, da se postavlja ugled celotne slovenske politike in Državnega zbora še nižje,
               kot je že sicer prijadral v tem političnem mandatu, zato v poslanski skupini pri tem
               ne bomo sodelovali. Skratka, v naši poslanski skupini se strinjamo, da je treba
               enkrat za vselej končati s političnimi razpravami, dilemami ter medijskimi aferami na
               temo trgovanja z orožjem. Politične razprave, očitki posameznikov o udeležbi v teh
               poslih ter ugibanja javnosti o resnici in neresnici stranpoti orožarskih poslov so
               brez vsakršne teže, in ni možno izpeljati nikakršnih pravnih zaključkov, če ni za to
               na razpolago relevantnih dokumentov. Zato menimo, da je treba ta zakon podpreti. V
               nadaljnji obravnavi je pričakovati modifikacijo zakona tako, da bo izvedljiv in da bo
               hkrati izpolnjen njegov namen ter primerno zavarovane temeljne ustavne pravice
               posameznika na eni strani ter na drugi strani zadoščeno javnemu interesu, ki ga ta
               zakon zasleduje.</p>
               <p>Verjetno bo na mestu premislek glede roka, v katerem bodo morali državni organi
               objaviti elektronske zapise dokumentov na svojih spletnih straneh. Dvomimo namreč, da
               je predlagani 30 oziroma 60-dnevni rok izvedljiv. Gre namreč za malo morje
               dokumentov, ki jih bo treba najprej vsebinsko pregledati, izbrati tiste, ki ustrezajo
               vsebinsko, opredeliti po zakonu. Sledila bo faza zavarovanja osebnih podatkov tistih
               oseb, za katere zakon predvideva varovanje, in na koncu še tehnična priprava
               dokumenta za objavo. Če so ostali ti dokumenti zaprti leta in leta, verjetno ni
               potrebe, da bi s prehitrim rokom za obdelavo dokumentov ogrožali integriteto
               kogarkoli, čigar ime se je znašlo v teh dokumentih, pa ni bil niti nosilec kakšne
               javne funkcije niti zaposlen v državnih organih in kot tak sodeloval pri trgovanju z
               orožjem. Sicer pa bo v naslednji obravnavi smiselno prisluhniti vsem dotičnim
               organom, ki bodo po zakonu dolžni dokumente objaviti, kakšen je primeren rok, da bo
               ta obveznost učinkovito in primerno izpolnjena. Hvala lepa.</p>
            </sp>
            <sp xml:id="SDZ5-Redna-30-2011-07-15.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima Miro Petek, pripravi naj se Gregor Golobič. Se
               opravičujem, gospod Petek. Kot predlagatelj, gospod Tadej Slapnik.</p>
            </sp>
            <sp xml:id="SDZ5-Redna-30-2011-07-15.sp38">

               <speaker>TADEJ SLAPNIK:</speaker>

               <p>Hvala lepa, gospod predsednik.</p>
               <p>Preden se odpre razprava, bi opozoril, da sem tudi med samim nastopom, ko sem
               predstavljal stališče poslanske skupine, iz klopi predstavnikov SDS slišal različne
               vzklike. Omenjali so Kokollarija, Elektro Maribor. Sedaj vidim, da so prinesli v
               sejno dvorano tudi članek, s katerim so me pred časom želeli diskreditirati. Jaz bi
               vas prosil, predsednik, da pazljivo, pazljivo tudi spremljate njihove nastope, ker ne
               želim, da bi na ta način cenenih diskreditacij danes poskušali odvračati kakršnokoli
               pozornost od teme, ki jo imamo v obravnavi. Hvala lepa.</p>
            </sp>
            <sp xml:id="SDZ5-Redna-30-2011-07-15.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>V Poslanski skupini SDS tega članka niso delili. Drugim tega ne morejo storiti, če
               pa si ga delijo med seboj, na to ne moremo vplivati, vsekakor pa bomo pazili na raven
               in dostojnost razprave, kar bo nemara zelo težko delo. Hvala.</p>
               <p>Besedo ima Miro Petek, pripravi naj se Gregor Golobič in za njim Matjaž Zanoškar.
           </p>
            </sp>
            <sp xml:id="SDZ5-Redna-30-2011-07-15.sp40">

               <speaker>MIRO PETEK:</speaker>

               <p>Hvala lepa za besedo, spoštovani predsednik Državnega zbora.</p>
               <p>Tudi sam menim, da je treba te dokumente odpreti za javnost. Ljudje imajo pravico
               vedeti, kaj v njih piše in kakšna so ta ozadja. Del teh dokumentov oziroma uradnih
               zaznamkov, rekel bi kar uradnih laži, je pač bil predpogoj za vse te afere, ki so se
               dogajale, za vse te knjige, ki so se pisale v teh letih. Gre za zblojene dokumente
               precej zblojenih ljudi. In ljudje ter raziskovalci naj vidijo, na kakšnih osnovah so
               nastajale te afere oziroma na kakšnih osnovah je nastajala ta afera, ki jo nekateri
               poimenujejo mati vseh afer, in kako v bistvu nastajajo določene afere v Sloveniji.
               Jaz vam bom tukaj predstavil en dokument, uradni zaznamek, ki ga je podpisal kdo drug
               kot Drago Kos. Poglejte, nastal je 9. 12. 1993, torej nekaj mesecev preden so
               odstavili Janeza Janšo, to pa je bilo 30. 3. 1994, in v tem dokumentu piše, da je
               gospod Kos opravil razgovor s taksistom, ki mu je povedal naslednje: "Od leta 1991
               naprej je Ministrstvo za obrambo plačevalo stroške za ladje, ki so pristajale v Luki
               Koper in so vozile orožje za Slovenijo in nadaljnjo prodajo." Tako se taksist spomni
               naslednjih ladij. Seveda mi ne vemo, ali je taksist neka fiktivna oseba ali je to
               psevdonim.</p>
               <p>Taksist se spomni naslednjih ladij. V sredini leta 1992 – se pravi, da ne ve točnega
               datuma – je pristala ladja, na kateri je bilo 20 tisoč avtomatskih pušk kalašnikovk,
               10 milijonov nabojev, 15 tisoč pištol Makarov, neznano število ne vem česa še vse in
               Igel. Vse razen Igel je bilo preprodano naprej na Hrvaško in v BiH. Ne spomni se,
               kdaj je prišla ladja v Koper, spomni se pa točnega števila orožja. Ta njegov slab
               spomin, slab spomin taksista, se nadaljuje in pravi: "Neugotovljenega dne je pristala
               ladja Dina iz Hondurasa, na kateri je bilo 90 kontejnerjev z orožjem." Torej, taksist
               dobro ve, koliko je bilo kontejnerjev. Spet naprej: "Neugotovljenega dne je pristala
               ladja, ki je pripeljala 5 tisoč avtomatskih pušk kalibra 5,45 mm, ki so bile
               preprodane Hrvatom." Zanimivost v zvezi s to ladjo pa je, da je Dafermos držal na
               Dunaju dva dni zaprtega Zvonarja, ker banka v Budimpešti, ki jo uporablja Zvonar, ni
               pravočasno opravila izplačila. Dalje, del tovora še z neke ladje je prodal tudi
               Draušbaher. Zanimivo. Ivan Draušbaher je bil na sodišču v Kranju oproščen vseh
               obtožb. Še vedno naj bi bili v Kopru trije kontejnerji z orožjem, njihov lastnik je
               verjetno Iskra Commerce.</p>
               <p>Drago Kos dalje piše v tem uradnem zaznamku: "Na Ministrstvu za obrambo je formiran
               poseben štab v sestavi: Janša, Fekonja, Krkovič, Klisarič, Butara in najverjetneje
               tudi Gutman, ki na podlagi izkušenj izpred 10-dnevne vojne pri graditvi tako
               imenovane manevrske strukture CZ že tri mesece vzpostavlja vojno enoto Slovenski
               odred. Ta enota naj bi imela nalogo pomagati MORiS <stage>(ker ta v primerjavi s policijo ni
               zadosti močan)</stage> pri vzpostavljanju s strani udbomafije ogrožene demokracije v
               Sloveniji," – to je zagotovo res. "Enota se bo formirala z združitvijo posebej
               zaupanja vrednih in preverjenih oseb, ki so že izbrane po vseh slovenskih občinah, ki
               jih bo skupina na nivoju Ministrstva za obrambo vpoklicala v primeru potrebe <stage>(to pa
               bo takrat, ko bo ogrožen položaj ministra Janše)</stage> ..." – se pravi, ne če bi bil
               ogrožen, ampak ko bo ogrožen položaj ministra Janše – "... in oborožila z orožjem, ki
               je nepopisano v Kočevski Reki." Zanimivo. 9. 12. 1993 je torej udbomafija vedela, da
               bo Janez Janša zamenjan.</p>
               <p>Zelo zanimiv je še en del tega uradnega zaznamka takrat kriminalista Draga Kosa.
               Poglejmo. Bivši delavci VIS, zlasti Eržen, so zaradi razočaranja nad ravnanjem
               sedanje oblasti v Sloveniji BND, to je nemška obveščevalna služba, posredovali
               množico podatkov o delu VIS in Sove. V Münchnu je firma Zefra <stage>(ali Cefra)</stage>, preko
               katere posluje Sova. Največ preko tega prodaja unovčljive čeke. Ali je kdo takrat
               leta 1993, 1994 gospoda Eržena ovadil zaradi izdaje državne skrivnosti, kot piše
               tukaj notri? Ni. Ali pa je to krivica tudi gospodu Erženu, da gre tukaj v tem primeru
               za čisto izmišljijo. Če je to res, potem je treba Eržena obdolžiti vohunstva in
               izdaje mlade države Republike Slovenije. Takih dokumentov, ki bodo sedaj odprti
               javnosti, je na stotine in stotine. Jaz bi tu predstavil še en dokument malo
               novejšega datuma. 27. 3. 2000 je podpisana Zdenka Cerar, generalna državna tožilka,
               okrožnemu državnemu tožilcu v Celju Milanu Birsi poslala tale dopis: "V prilogi vam
               pošiljam dopis Obveščevalno-varnostne službe Ministrstva za obrambo ..." – sledijo
               številke – "... z dne 1. 3. 2000, ki se nanaša na kazensko zadevo zoper obdolžene
               Draušbaher Ivana, Kranjc Viktorja in Lipič Ladislava."</p>
               <p>Lipič Ladislava poznamo, danes dela v kabinetu predsednika države dr. Danila Türka.
               "Ministrstvo za obrambo želi napotek, kaj storiti z deset tisoč nemškimi markami
               zasežene gotovine. Nadalje vam odstopim odgovor Ministrstva za notranje zadeve
               Republike Slovenije ..." – spet številka, da ne naštevam – "... z dne 8. 3. 2000, ki
               se nanaša očitno na isto kazensko zadevo, v kateri naj bi šlo za nerešeno ovadbo.
               Zdenka Cerar prosi, da skupaj z vodjo zunanjega oddelka Dušanom Rošem proučita oba
               spisa in mi posredujeta glede prvega svoje pravno mnenje in glede drugega pojasnilo.
               Očitno gre za zadevo starejšega datuma, in prosim za čimprejšnji odgovor. S
               kolegialnim spoštovanjem, Zdenka Cerar, generalna državna tožilka." Poglejmo, kakšen
               je bil odgovor Marjana Pogačnika, direktorja uprave kriminalistične službe, ki je
               imel status državnega podsekretarja. On je zapisal: "Dokumentacija, ki je bila
               zasežena in ni bila posredovana kot priloga k našim kazenskim ovadbam, pa ni več v
               naših arhivih. Verjetno je bila uničena ..." – pazite, verjetno je bila uničena –
               "... pri preurejanju naših pisarn v letu 1999, ko smo veliko stare neuporabne
               dokumentacije zavrgli <stage>(v tem primeru gre za dokumente iz obdobja 1991–1992)</stage> zaradi
               hude prostorske stiske." Zaradi hude prostorske stiske so uničevali dokumentacijo!
               Zadeva kazenska ovadba je seveda zastarala, pa ni zastarala zaradi Ivana
               Draušbaherja, pač pa je zastarala zaradi gospoda Lipiča. Hvala.</p>
            </sp>
            <sp xml:id="SDZ5-Redna-30-2011-07-15.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Matjaž Zanoškar, pripravi naj se Zmago Jelinčič Plemeniti.</p>
            </sp>
            <sp xml:id="SDZ5-Redna-30-2011-07-15.sp42">

               <speaker>MATJAŽ ZANOŠKAR:</speaker>

               <p>Hvala za besedo.</p>
               <p>Tako kot je bilo povedano že v stališču Poslanske skupine DeSUS, se mi posebej ne
               bomo vključevali v to razpravo, sicer pa smatramo, da v pogojih demokracije ne sme
               biti nič prikrito s tančico skrivnosti, za kar javnost ne bi smela izvedeti, razen
               kadar gre za stroge državne skrivnosti. Trgovina z orožjem je stvar, ki je vzbujala
               in bo vzbujala še veliko pozornosti in dvigovala prah dokler vsaj približno ne bomo
               prišli do končnega epiloga in povedali kaj več o tem trgovanju z orožjem. Smatram, da
               je bila v obdobju 1990–1994 potrebna trgovina z orožjem za interese države, da pa je
               bila tudi dobičkonosna in da se je najbrž v tej trgovini dogajalo marsikaj. Tudi sam
               sem prepričan, da je temu tako. S sprejemanjem zakona, ki bo omogočil odpiranje
               dokumentov, ki govorijo o trgovini z orožjem, se mi zdi, da sprejemamo inštrumente in
               mehanizme, preko katerih bomo dali dostop organom, ki bodo stvari razčistili do tiste
               mere, do katere je pač možno, in dali temu svoj zadnji epilog. Vemo tudi, da je
               razčiščevanje trgovine z orožjem potrebno zaradi tega, ker so ravno v teh letih
               nekateri vodilni funkcionarji oziroma nosilci odgovornih funkcij bili diskreditirani
               na način žrtvovanja. Takrat jih je vladajoča politika žrtvovala kot grešne kozle
               zato, da so v tistem času lahko prikrili kakšna večja dejanja.</p>
               <p>Prepričan sem, da diskreditacija teh ljudi ni bila upravičena. Verjetno je v večini
               primerov tudi lahko dokazljivo, da so bili po krivičnem diskreditirani, da so bili po
               krivičnem odstranjeni z njihovih funkcij, in zanesljivo vem tudi to, da bi se taka
               krivica tistim morala poravnati in bi se jih moralo rehabilitirati. Mogoče bo ta
               inštrument, ki ga danes sprejemamo, o katerem danes govorimo, tisti, ki bo pripomogel
               k temu, da bomo te ljudi na nek način rehabilitirali in se jim opravičili za to
               krivično delo, dejanje, ki so ga pač morali utrpeti. Osebno nimam nič proti temu, da
               se odprejo arhivi, da se odprejo dokumentarna gradiva, čeprav vem, da, tako kot je v
               naši praksi, v praksi naše države, takrat ko gre za pomembne stvari, se ti glavni
               viri, glavni tokovi, še preden bi se karkoli lahko razčistilo, zbrišejo, prekrijejo.
               Tako da osebno mislim, da velikega uspeha in velikega profita v smislu sprejetja tega
               zakona ne bo. Je pa res, da naj se to, kar je še možno dobiti v arhivih, kar je še
               možno dobiti v dokumentarnih gradivih, da na dan, da naj se o tem pove, kar se lahko
               pove, da se končno pride do zadnjega, zaključnega dejanja in epiloga na tem področju.
               Skeptičen sem tudi zaradi tega, ker zakon določa nekatera merila in tudi neke roke,
               za katere mislim, da niso realni in da se bodo težko realizirali. Sicer pa bo to
               stvar organov, ki bodo imeli ta zakon kot mehanizem za realizacijo in ga bodo morali
               v nekem roku dokončati in v nekem roku tudi Državnemu zboru posredovati poročilo o
               svojem delu.</p>
               <p>Torej, z veliko mero skepse, ene in druge, bom vsekakor podprl ta zakon. Podprl bom
               ta predlog zakona, ker, kot sem rekel, se mi zdi, da je ta zakon mehanizem, preko
               katerega bi se lahko vsaj tisto, kar se še da v tem trenutku, razčistilo in pokazalo
               javnosti kot verodostojno. Hvala.</p>
            </sp>
            <sp xml:id="SDZ5-Redna-30-2011-07-15.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti, pripravi naj se Janez Kikelj.</p>
            </sp>
            <sp xml:id="SDZ5-Redna-30-2011-07-15.sp44">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Zakon sam po sebi je smiseln in pameten, pa vendar je precej luknjast. Konec koncev
               točno določa, kateri dokumenti bodo odprti, ne upošteva pa tega, da bi se lahko
               odprli tudi morebitni naknadno pridobljeni dokumenti, zapisi, pričanja in podobne
               zadeve. Skratka, izgleda, da bodo tisti, ki bodo prišli naknadno, lahko nosili žig
               zaupnosti in ne bodo odprti za javnost. Zanimivo je to, da je nekdanji minister za
               notranje zadeve gospod Boljkovac v svoji knjigi napisal, kako je predal kompletno
               dokumentacijo o trgovini z orožjem gospodu Kučanu. Kje pa so ti dokumenti? Ali bo to
               objavljeno ali bo to v segmentu, ki ne bo objavljen po tem zakonu, in bo imelo žig
               zaupnosti? Ti nenavedeni dokumenti so tisti, ki so lahko vprašljivi. Kaj pa če bodo
               prišli čez čas na svetlo dokumenti, ki jih bodo dali Hrvatje in s katerimi morda
               danes izsiljujejo določene politične osebnosti ali pa jih bodo izsiljevali v
               bodočnosti? Zakaj pa takšni dokumenti niso navedeni v predlogu zakona kot možnost, da
               bodo še kdaj odprti? Dejstvo je, da gre za ogromno napako, ker ni bil takoj po naši
               osamosvojitveni vojni sprejet kakšen zakon, ki bi dekriminaliziral delovanja v
               obdobju slovenske osamosvojitve.</p>
               <p>Če bi to naredili takrat, bi bilo drugače. Kajti dejstvo je, da je trgovina z
               orožjem potekala v Sloveniji ter tudi da je Republika Slovenija trgovala z orožjem s
               Hrvaško, z Bosno in Hercegovino in zagotovo še s kakšno drugo državo. Dejstvo je, da
               je v tistem času veljal embargo Združenih narodov za nakup in prodajo orožja, tudi za
               Slovenijo. V Slovenski nacionalni stranki smo na trgovino z orožjem že pred leti
               intenzivno opozarjali in zahtevali, da se zadevo razišče, ter predlagali, naj se
               zadevo zakonsko uredi, tako kot sem že prej omenil. Vendar nobena dosedanja vlada o
               tem ni hotela slišati ničesar. Morda tudi zaradi tega ne, ker takratni predsednik
               gospod Milan Kučan ni razglasil niti izrednega stanja, kaj šele vojnega stanja!
               Verjetno iz bojazni, da se ne bi odprlo še kakšnih drugih pravnih aspektov. V
               Slovenski nacionalni stranki smo prav tako predlagali, da po umiku vseh stopenj
               zaupnosti z vseh dokumentov Republika Slovenija oziroma njeni pristojni organi
               nemudoma začnejo postopke pred mednarodnim sodiščem za nekdanjo Jugoslavijo, tako
               imenovani ICTY, zoper nosilce političnih funkcij, državne uslužbence in druge osebe,
               ki so sodelovale oziroma so vedele za trgovino z orožjem od leta 1991 naprej in so v
               dokumentih tudi navedene. Vendar nobena politična stranka tega predloga ni podprla!</p>
               <p>Menimo, da bi bilo smiselno, da to sodišče odloči, ali je bilo ravnanje takratnih
               oblasti v Republiki Sloveniji skladno s pravnim redom ali ne, saj če mislimo, da smo
               ravnali prav in zakonito, potem se nimamo česa bati. V tem času, v teh trenutkih in v
               teh razpravah se vsi zaganjajo v posle kupoprodaje med posamezniki in med mafijami,
               kar je v veliki meri celo zastarljivo oziroma je že zastaralo in ima v glavnem le
               materialne posledice, če pozabimo, da so tisti, ki so dobavljali orožje paravojskam
               na Hrvaškem, v Bosni in Hercegovini in na Kosovu, soudeleženi pri zločinih proti
               človečnosti. Ampak to je stvar mednarodnega sodišča, tistega, ki smo ga mi
               predlagali. Slovenske politične stranke so idejo zavrgle, ni pa rečeno, da sodišče ne
               bo samo sprožilo teh postopkov. Popolna tišina pa velja okoli dejstev, ki so
               objavljena med dokumenti, ki jih je objavil Dnevnik na svoji spletni strani. Gre za
               masovne premike Tuđmanovih zasebnih paravojaških enot – govorim zasebnih, kajti to se
               je dogajalo pred 8. oktobrom 1991, ko se je Hrvaška osamosvojila oziroma razglasila
               suverenost, samostojnost in neodvisnost, to se pravi v času, ko je bila Hrvaška še
               del skupne države SFRJ, ko so te zasebne enote Tuđmana z območja Hrvaške preko
               slovenskega ozemlja prehajale na območje južnega primorja, to je na območje Istre z
               otoki.</p>
               <p>Treba je povedati, da je slovenski general jugoslovanske vojske, to je bil general
               Čad na Reki, kajti SFRJ je bila še vedno obstoječa država, le Republika Slovenija je
               izstopila, preprečil prihod hrvaških paravojsk in okupacijo primorja. Obrambni
               minister Republike Slovenije pa je izdajal dokumente, ki so dovolili in omogočali
               prehod teh vojsk preko Slovenije, da so okupirale Istro in otoke, ki nikoli niso bili
               del kakršnekoli hrvaške države. To se je intenzivno dogajalo, in o tem pričajo
               objavljeni dokumenti, zlasti v času vojne za Slovenijo, kar dela to veleizdajalsko
               aktivnost še toliko bolj zločinsko in sprevrženo. V času, ko so trajali vojaški
               spopadi v Sloveniji z agresorjem, so nekateri dovolili prehod vojakom agresorja,
               kajti Hrvaška kot del SFRJ je bila pravzaprav agresorska vojska. Ker je osamosvojeno
               Slovenijo napadla SFRJ, ki so jo sestavljale republike in dve avtonomni pokrajini,
               razen osamosvojene in zato tudi napadene Slovenije, je logično agresor tudi Republika
               Hrvaška. Ampak Hrvatom so nekateri pošiljali orožje, ko so bili še del SFRJ.</p>
               <p>S tem so tudi podžigali notranjo, tako imenovano državljansko vojno na Hrvaškem in
               potem naprej, kar je še dodaten problem. Problem ni nabavljanje orožja za Republiko
               Slovenijo, problem je prodaja naprej, in to ne prodaja zasebnikov, kajti to je v
               glavnem že zastaralo, ampak prodaja zaradi osnovanega suma, da so sodelovali pri
               zločinih proti človečnosti. Zagotovo je treba vprašati, zakaj je tedanji slovenski
               minister za obrambo in slovensko vodstvo dovolilo Tuđmanu vstopiti na Primorsko, to
               se pravi v Istro kot del Primorske. Namreč, Primorska je bila del slovenskih dežel,
               ko je vstopila v skupno državo Jugoslavijo leta 1918, in od takrat naprej še vedno
               ostala celovita dežela in tudi danes je. Šele z osamosvojitvijo so jo gospodje nekako
               razkosali in potisnili Hrvatom v roke! Zavedati se je treba, da je vsa sprevrženost
               izdajalske dejavnosti organiziranja premikov sovražne vojske z ozemlja ene od
               agresorskih republik preko Slovenije, ki je bila bojno polje –ta se je pokazala v
               vsej svoji srhljivosti v prvih dneh bojev v Sloveniji, ko je eden od poslancev
               Državnega zbora Republike Slovenije, ki je takrat potoval na tistem koncu, pri Uncu
               na svoje oči videl tanke T55, označene s hrvaškimi šahovnicami, usmerjene proti
               Istri.</p>
               <p>Torej, ve se: Gorski kotar so enote Jugoslovanske ljudske armade, vojske države
               Socialistične federativne republike Jugoslavije, zaprle pri Karlovcu in pri Reki,
               zato da Tuđmanove paravojaške enote niso mogle prodreti v primorje tam čez. Zato so
               naši gospodje odprli vrata samostojne Republike Slovenije in dovolili agresorski
               vojski, da je šla čez Slovenijo in zopet udarila nazaj v notranje spopade v nekdanji
               Jugoslaviji. Zanimivo je, jaz sem o tem govoril osebno tudi z generalom Čadom – to je
               bil ta general, ki je bil pripravljen Slovenski vojski predati Istro in Kvarnerske
               otoke. To mi je sam povedal, osebno, v osebnem pogovoru, in čakal je na Reki enote
               Slovenske vojske. Formalno bi bila dovolj desetina Slovenske vojske, ki bi ji on
               formalno predal to. Naši gospodi ni bilo do tega!</p>
               <p>Lahko se smejete, gospod predsednik Državnega zbora, to so tragične zadeve.</p>
            </sp>
            <sp xml:id="SDZ5-Redna-30-2011-07-15.sp45">

               <speaker>PREDSEDNIK DR. PAVEL GANTAR:</speaker>

               <p>Gospod Jelinčič, zelo pazljivo vas poslušam. Zelo pazljivo.</p>
            </sp>
            <sp xml:id="SDZ5-Redna-30-2011-07-15.sp46">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Moram povedati, da sem osebno s svojo enoto, ki je bila v okviru 51. območnega štaba
               v Šiški kot specialna enota, in kot prvi prostovoljec v Sloveniji nameraval iti do
               Reke, pa so me četrti dan zaprli. Zaprl me je gospod Bavčar, najbolj zagnana pri tem
               sta bila inšpektorja Plohl in Košnik, zaprt sem bil pa po členu ogrožanje življenja,
               varnosti, suverenosti najvišjih predstavnikov organov Socialistične federativne
               republike Jugoslavije. Po vojni me je Liberalna demokracija Slovenije ovadila in sem
               se moral na sodišču zagovarjati, zakaj sem se boril proti Jugoslovanski ljudski
               armadi. Ker to ni uspelo na sodišču, je ista Liberalna demokracija Slovenije s
               podpisi Školča, Božiča in Šetinca vložila še zahtevo, da se Slovenska nacionalna
               stranka izbriše iz registra političnih strank – no, tudi to jim ni uspelo. Človek se
               vpraša, zakaj so tudi te naše komisije končale tako neslavno. Človek se vpraša, le
               zakaj je gospod Drnovšek poslal pismo Rudiju Mogetu, da mora prekiniti s preiskavo.
               Kopijo tega pisma hranim, če mi je niso gospodje policisti med tem časom že odnesli,
               tisti, ki imajo take naloge, da brskajo po predalih, šnofajo in poberejo dokumente,
               ki bi lahko bili neugodni za kogarkoli.</p>
               <p>Dejstvo je, da se nihče ne vpraša tudi še za kaj drugega. Recimo, izginotje treh
               kamionov s protiletalskimi topovi – na vsakem kamionu sta bila dva topa –, ki so
               izginili izpred 51. območnega štaba TO v Šiški neznano kam. Ena zanimivost – ne vem,
               če je ravno povezana, ampak na tem štabu je bil gospod Cvikl eden od glavnih, v bivši
               Jugoslaviji je bil pa artilerijski častnik. Hecne zadeve se dogajajo, so se dogajale,
               in o tem nihče nič ne govori. Mislim, da so tisti časi zelo zanimivi in jih bo treba
               razjasniti. Zato je treba odpreti vse, kar je v zvezi s tisto našo osamosvojitveno
               vojno. Najhuje je to, da so gospodje – ne vem zakaj, morda zaradi lastnih interesov,
               morda zaradi tega, ker jim je vseeno za domovino Slovenijo, ali zaradi česa drugega –
               tako globoko paktirali s Hrvaško, da smo izgubili, začasno izgubili Istro, tri
               kvarnerske otoke, Cres, Krk in Lošinj, in tisti del Medmurja ob levem bregu Drave, po
               katerem je tudi Čakovec slovensko ozemlje, da smo nasedli in da smo dovolili in
               pristali na delitev nekdanje komunistične oblasti v času bivše Jugoslavije, da
               dovolimo odrezati en velik del slovenskega ozemlja.</p>
               <p>Zato je toliko bolj pomembno, da se te zadeve povedo in da se te zadeve odprejo, da
               se te zadeve raziščejo. Vse ostalo je že minilo, vse ostalo je mimo, vse ostalo je
               pogrevanje stare juhe, ki je že skisana. Mislim, da je to tisto, kar je treba
               narediti, in tukaj je treba spustiti v knjige in v papirje tudi zgodovinarje, ki bodo
               poiskali in raziskali vse skupaj. Še enkrat pravim, Slovenija lahko še vedno dobi
               nazaj tiste dele, ki so nam jih vzeli komunisti, ki nam jih v bistvu niso vzeli niti
               okupatorji v času druge svetovne vojne, kajti zanimivost je, da je takoj po razpadu
               Kraljevine Jugoslavije slovensko nacionalno ozemlje prešlo v roke okupatorjev na ta
               način, da Madžari niso dopustili Hrvaški, da bi si vzela ozemlje na levem bregu
               Drave, da Italijani niso pustili Hrvaški, da bi si vzela Istro in Kvarnerske otoke,
               ampak so to okupirali, ker je bilo to del slovenskega nacionalnega ozemlja, kot del
               slovenskih dežel, ki so imele v času avstro-ogrske monarhije v avstrijskem cesarstvu,
               v avstrijskem delu monarhije status držav.</p>
               <p>Mi smo to zapravili leta 1918, kajti lahko bi takrat naredili Zedinjeno Slovenijo,
               če bi upoštevali Karlov manifest s 16. oktobra 1918, ki je omogočal slovenskim
               deželam takšno skupno ureditev na nacionalni osnovi. Tega nismo naredili, to so
               naredili Avstrijci, ustanovili Deutsch-Österreich, in iz tega je zrasla Republika
               Avstrija, ki je federalna država iz avstrijskih dežel, ki imajo status držav po
               cesarskem patentu iz leta 1804. Tudi Slovenci bi lahko to imeli, pa je gospod Korošec
               raje prodal preko Vatikana vse skupaj Hrvatom in potem dol na jug, in se je zadeva
               zaprla. Danes imamo zopet priliko, ampak tudi na tem področju moramo to odpreti.
               Zanimivo je, da o tem kar nočejo govoriti naši politiki. Vem, da ne razumejo, vem, da
               naši tako imenovani mednarodni pravniki nimajo dovoljšne izobrazbe oziroma na
               mednarodnem pravu nimajo nobene izobrazbe. Da bi hoteli karkoli slišati, bi morali
               iti malo naokrog, pa poslušati, pa brati, pa se učiti, pa predvsem da bi kakšen znal
               tudi nemško, ne samo da slabo govorijo ameriško angleščino. Mislim, da so to pomembne
               zadeve, in če bomo pravilno pristopili k stvari, bomo lahko še kaj rešili, zagotovo
               je pa treba povedati v tem tako imenovanem sporazumu o arbitraži, da se tam notri
               navede predmet spora, da predmet spora ni Piranski zaliv, ampak da je predmet spora
               mejna razmejitev med slovenskimi deželami in med Hrvaško, sedanjo.</p>
               <p>Zavedati se je treba, da ko so Hrvatje prišli na združevanje v Beograd in ko je
               Pavelić v Beogradu rekel, da se slovenske dežele in hrvaške dežele združujejo s
               Kraljevino Srbijo in Kraljevino Črno Goro v skupno državo, je regent Aleksander vstal
               in je rekel: "Ne, združujejo se slovenske dežele s Kraljevino Srbijo in Kneževino
               Črno Goro, Hrvaška je pa v tej formi zgolj vojni plen Srbije, ker je madžarski del
               avstro-ogrske monarhije bil kraljevina, integralni del, in vi ste vojno izgubili in
               ste naš vojni plen." Iz tega izhaja tudi to, da Madžari niso podpisali sporazuma o
               priznanju meja med današnjo Hrvaško in Madžarsko, ker se oni točno zavedajo, točno se
               zavedajo, da je Reka še vedno njihovo pristanišče, kajti po razpadu Jugoslavije je
               zadeva vrnjena v leto 1918. Če tega ne bomo naredili in če tega ne bomo odprli, ne bo
               iz tega vse skupaj nič.</p>
               <p>Mi bomo podprli ta zakon, seveda ga bomo, vendar pa še enkrat pravim: zakon je
               luknjast, vendar bolje luknjast zakon kot noben.</p>
            </sp>
            <sp xml:id="SDZ5-Redna-30-2011-07-15.sp47">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janez Kikelj, naslednji je Franco Juri.</p>
            </sp>
            <sp xml:id="SDZ5-Redna-30-2011-07-15.sp48">

               <speaker>JANEZ KIKELJ:</speaker>

               <p>Hvala lepa, gospod podpredsednik.</p>
               <p>Jaz sem prepričan, da smo še vedno pri zakonu o zagotavljanju prostega dostopa do
               dokumentov o trgovini z orožjem, ne pri nekem zgodovinskem poučevanju, ki smo mu bili
               priča zadnjih 20 minut. Sam mislim kaj povedati o samem zakonu oziroma zakaj bi bil
               zakon dober, ne o posameznih dokumentih. Predhodniki so govorili o dokumentih, o
               dogajanjih. Ti dokumenti naj bi bili pod oznako tajnosti, tako da ne vem, od kje jim
               podatki, kako so prišli do njih. V letu 2011, to se pravi letos, smo praznovali 20
               let neodvisnosti. Ravno toliko časa, 20 let, nas spremljajo afere, orožarske in
               druge. Večina ljudi pravi, da je orožarska afera mati vseh afer. Prej je bilo
               navedeno, zakaj bi se tajkuni sramovali in bali, če orožarski trgovci niso kaznovani.
               Strinjam se s tem. Ta zakon omogoča odprtje arhivov, da bodo tudi novinarji,
               publicisti lahko vstopili v te arhive, ne samo ljudje, ki so ponavadi ali v času
               mandata prejšnje vlade brez obraza, ali publicisti, ki pravijo, da edino oni vedo,
               kaj je nacionalni interes, kaj je nacionalna varnost, ker so ustvarjali samostojno
               Slovenijo, in tudi drugi.</p>
               <p>Želim si, da se arhivi odprejo zato, da bomo izvedeli resnico, resnico, ki je v
               dokumentih. Ne rečem, da razne knjige, ki jih pišejo novinarji, niso resnica, vendar
               nimajo podlage v verodostojnih papirjih, ki bi jih našli v državnih institucijah. Ne
               rečem, da ne verjamem raznim internetnim blogom, ki jih pišejo bivši specialci, bivši
               obveščevalci, ki so sodelovali pri trgovini z orožjem, po njihovih besedah. Lahko
               rečem le, da če je samo desetina tistega, kar so napisali, res, potem, dragi kolegi
               in kolegice, je to katastrofa, je to grozljivka, kakšno državo smo mi ustvarili
               oziroma ne bom rekel, da smo jo – so jo ustvarili. Jaz take države nisem ustvarjal,
               nisem želel take države. S tem zakonom bomo relativno hitro, čeprav nekateri pravijo,
               da morda prehitro, prišli do dokumentov, ki so potrebni. Veliko se govori o naši
               nezakoniti ali nepravilni pomoči Hrvaški in Bosni.</p>
               <p>Dragi moji, Hrvaška ter Bosna in Hercegovina sta bili deželi, državi, ki sta bili
               napadeni s strani ene največjih armad takrat v Evropi. Embargo Združenih narodov jima
               je onemogočil dobro branjenje, zato smo jima bili dolžni pomagati. Skupaj smo šli v
               proces osamosvajanja, skupaj, lahko rečem, smo pomagali – takrat še ne dokončno,
               vendar začeli smo rezati oblast velikega diktatorja Miloševića, ki je veliko gorja
               prinesel na to mesto. Vendar so to pomoč našim prijateljskim državam posamezniki
               izkoristili za lastno okoriščanje. S tem so blatili ugled naše države. V zadnjem času
               se pojavljajo tudi indici, da ti trgovci s smrtjo, kot jim jaz rečem, niso pomagali
               samo Hrvaški ter Bosni in Hercegovini, ki sta bili mednarodno priznani, vendar tudi
               tretji strani v tem spopadu. To je trgovina s smrtjo. Vse to, kar govorim, nam lahko
               dokažejo le dokumenti, ki so v arhivih Državnega zbora, raznih ministrstev, vladnih
               organizacij in tako naprej.</p>
               <p>Zakaj bom podprl ta zakon? Zato, ker, kot sem že prej poudaril, želim izvedeti
               resnico. V nastopu opozicijskih tranzicijskih demokratov je bilo rečeno, da oni vedno
               spoštujejo resnico. Dr. Gorenak vedno, ko nastopa, reče: "To bom povedal zaradi
               gledalcev, zaradi televizije, moram povedati resnico," – in potem se naravnost zlaže
               s svojimi prodornimi očmi v kamero, kdo zavlačuje sprejetje zakona. Gospod Gorenak,
               podpisali ste pobudo za splošno razpravo, in ne lažite, da to dela koalicija oziroma
               stranke vladne koalicije ali tega pola Državnega zbora, kot želite. Lahko si ogledate
               papir. Govorimo po resnici, bodimo pošteni, iščimo resnico, ne lažimo v kamere.
               Hvala.</p>
            </sp>
            <sp xml:id="SDZ5-Redna-30-2011-07-15.sp49">

               <speaker>PODPREDSEDNIK MAG. VASJA KLAVORA:</speaker>

               <p>Prosim, gospod Gorenak? <stage>/ oglašanje iz dvorane/</stage> Ste ga omenili? Jaz nisem slišal,
               res. <stage>/oglašanje iz dvorane/</stage> Poglejte, dr. Gorenak, niste še razpravljali – edino če
               vam dam repliko glede na to, da ste predstavili mnenje. Izvolite.</p>
            </sp>
            <sp xml:id="SDZ5-Redna-30-2011-07-15.sp50">

               <speaker>DR. VINKO GORENAK:</speaker>

               <p>Hvala lepa za razumevanje.</p>
               <p>V mojem besednjaku je beseda "oprostite" vedno bila, je in bo. Kar se tiče
               predstavitve mnenj, je naša, kar se tiče pa ostalih zadev, je pa treba reči jasno:
               zakon ni potreben, ključe imate, dokumente imate, dokumente imate 14 let, plus 3 leta
               je 17. Ključe imate danes, pristojne osebe imate danes, ki lahko to naredijo brez
               zakona. Hvala lepa.</p>
            </sp>
            <sp xml:id="SDZ5-Redna-30-2011-07-15.sp51">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri, pripravi naj se Robert Hrovat.</p>
            </sp>
            <sp xml:id="SDZ5-Redna-30-2011-07-15.sp52">

               <speaker>FRANCO JURI:</speaker>

               <p>Hvala za besedo, gospod predsedujoči.</p>
               <p>Mene veseli, da smo v glavnem enotni v podpori temu zakonu. Zakon je čisto formalno
               potreben za to, da lahko ta ključ uporabimo in da odpremo arhive na legalen način.
               Zavedamo se, da ne bomo odkrili nič takega, kar bi imelo neposredne učinke, saj gre
               za domnevna kazniva dejanja, ki so že zapadla po zakonu in torej nimajo praktičnega
               efekta. Je pa pomembno ugotoviti, kaj se je res dogajalo, kajti ta mantra, ta zgodba
               z orožarskimi aferami se vleče od samega začetka in je imela ogromne implikacije in
               velike učinke v uničevanju dela nacionalnega gospodarstva. Danes smo slišali veliko
               disertacij in tudi veliko špekulacij o zgodovinskih priložnostih, ki naj bi jih
               izgubili, ampak jaz bi najraje citiral dr. Slavoja Žižka, ki je včeraj rekel:
               "Poglejte, tisti, ki so se takrat dejansko najbolj okoristili takratne Slovenije,
               situacije, prevzeli premoženje te države, in vse se je začelo pri orožarskih aferah,
               so potem izginili, delovali so kot največji tajkuni, danes pa se vračajo in se
               predstavljajo kot odrešitelje oziroma kot rešitelje, kot zagovornike domovine in
               države v trenutku, ko bi ta država potrebovala manj tajkunov, manj orožarskih afer in
               nekaj več poštenja in dela."</p>
               <p>Žal bo tudi današnja razprava začinjena s to nervozo, ki jo je čutiti zlasti v
               vrstah Slovenske demokratske stranke, kajti hočeš ali nočeš, ko se pogovarjamo o
               orožarskih aferah, vsi indici in vsi dokazi, vse knjige, vsa dokumentacija, ki je že
               znana, dokazuje, da so bili največji protagonisti tovrstnih afer prav iz te stranke.
               Ampak nervoza je razumljiva tudi zaradi tega, kar se dogaja zdaj na avstrijskem
               tožilstvu, glede na podatke, ki prihajajo o navezah, o sumih podkupovanja pri aferi
               Patria. In veste, neka logična nit, neka logična naveza med tem ravnanjem, ki
               zaznamuje največjo stranko opozicije, in takratnim delovanjem, torej izkoriščanjem
               zgodovinskega trenutka, ko nastaja neka država, za to, da nekdo s tem obogati in
               potem nadaljuje svojo politično in gospodarsko pot do skrajne tajkunizacije – to je
               žal dejstvo, ki nas še obremenjuje, ki obremenjuje državljane Republike Slovenije. Mi
               seveda tukaj ne iščemo, to ni noben lov na čarovnice, ampak iščemo samo pot do
               nekaterih resnic, ki bojo katarzično pozitivno delovale za državo, za politiko, za
               politično elito, ko bo razgrnjeno, ko bo na mizi resnica, ko se bo vedelo, kaj so
               delali nekateri specialci v vasi Gradin na meji s Hrvaško v Istri ponoči, ko so
               pretakali razne materiale in kovčke gor in dol. O tem sem slišal kar nekaj pričevanj
               zdaj na terenu, ko so ljudje na lastne oči videli nekatere glavne osamosvojitelje v
               tistih časih. Ko bomo vedeli, kaj se je takrat delalo, bomo vsi bolj sproščeni.</p>
               <p>Tako da s tega vidika podpiram ta zakon. Podpiram tudi pobudo kolega Slapnika in
               upam, da se bo ta razprava nadaljevala brez kakšnih poskusov osebnih diskreditacij
               pobudnikov tega zakona. Zakon podpiramo vsi. Pravzaprav bi lahko s tem že končali in
               bi kasneje glasovali in nato razpravljali naprej drugič. Hvala.</p>
            </sp>
            <sp xml:id="SDZ5-Redna-30-2011-07-15.sp53">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Tadej Slapnik kot predlagatelj.</p>
            </sp>
            <sp xml:id="SDZ5-Redna-30-2011-07-15.sp54">

               <speaker>TADEJ SLAPNIK:</speaker>

               <p>Hvala lepa, gospod podpredsednik.</p>
               <p>Gospoda Gorenaka bi prosil, če lahko počaka. Jaz mu bom dal še enkrat možnost, da
               odgovori na vprašanje, ki ga je prej dobil glede njegovega podpisa k zahtevi za
               splošno razpravo. Pod 6. točko ste se podpisali, gospod Gorenak, in s tem zahtevali
               splošno razpravo, prvo obravnavo, ob predstavitvi stališča ste pa ... Dejansko bo
               vaša navedba, jaz nisem slišal, obveljala kot laž. Vi ste navedli, da smo
               predlagatelji zaobšli možnost, da bi po hitrem postopku prišli do sprejetja ali pa do
               obravnave zakona že v drugi obravnavi v mesecu juniju, medtem pa navedli, da smo mi
               predlagali in zahtevali današnjo prvo obravnavo. Ker nismo, bo zadeva očitno
               obveljala še kot ena izmed dodatnih vaših v tem parlamentu izrečenih laži. Bi pa
               obrazložil, zakaj nismo mogli predlagatelji, ker je to poslanski zakon, predlagati
               hitrega ali pa nujnega postopka – preprosto zato, ker nam tega poslovnik ne omogoča.
               Vemo, kdo je lahko predlagatelj nujnih ali pa hitrih postopkov, in to je izključni
               razlog, da zakona nismo predlagali po tem postopku. Sicer smo izrazito in izredno
               zainteresirani, da se sprejme čim hitreje. Verjamemo, da je lahko sprejet že
               septembra tega leta, na naslednji redni seji Državnega zbora.</p>
            </sp>
            <sp xml:id="SDZ5-Redna-30-2011-07-15.sp55">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Robert Hrovat, naslednji je Samo Bevk.</p>
            </sp>
            <sp xml:id="SDZ5-Redna-30-2011-07-15.sp56">

               <speaker>ROBERT HROVAT:</speaker>

               <p>Hvala lepa za besedo.</p>
               <p>Kaj počnemo s tem zakonom? Pravzaprav opravljamo nepotrebno delo. Prej je kolega
               Juri rekel, da je ta zakon ključ, da pridemo do tega, da se lahko ti dokumenti
               pokažejo oziroma odprejo. To ni res. Ni res! Ta trenutek imajo tisti, ki so skupaj z
               vami v koaliciji, predsednik Državnega zbora, ministrica Jelušič, ministrica Kresal,
               možnost odpreti vse te dokumente, umakniti stopnjo zaupno. Pa ne zdaj, to bi lahko
               naredili že na začetku mandata. Pa ne samo to – to bi lahko naredili že 14 let nazaj!
               Pa niso. Razlog je pa, kar se mene tiče, jasen – v tem, o čemer je prej kolega
               Gorenak govoril. To drevo mora rasti. To drevo mora rasti za vsako ceno in čim dlje.
               Dejstvo je, da sem za to, da se vsi ti dokumenti odprejo, da se pogleda, kaj in kako
               je bilo. Dejstvo je tudi, da imajo vse afere, ki se v Sloveniji pojavljajo in se na
               koncu dotikajo naše stranke ali pa kakorkoli posredno, podoben scenarij. Najprej gre
               za javno diskreditacijo, potem medijsko likvidacijo, medijski linč, in cilj je
               dosežen. Potem se pa zgodi, da gredo ti glavni akterji, ki o teh aferah največ
               govorijo, na dobro plačana delovna mesta. Bom povedal. Recimo, gospod Rop in gospod
               Cvikl imata krasne plače v Evropi. In zakaj? To je bila nagrada za vso svinjarijo, ki
               se je dogajala v prejšnjem mandatu okrog afere Patria.</p>
               <p>Poglejte, višek afere Patria, da nakažem, da imam pravzaprav prav – kaj se dogaja?
               Glavna tožilka je danes podala izjavo, da bo odstopila z mesta tožilke pri aferi
               Patria. Zakaj že? Zato, ker je ocenila, da je bolje, da se umakne in da častno izgubi
               vse skupaj, kar je pripravljala pri tej aferi. Ampak dejstvo je, da je to podlo in po
               mojem mnenju zelo prozorno. Zakaj lahko o teh stvareh naglas govorim? Zato, ker sem
               bil v prejšnjem mandatu podpredsednik preiskovalne komisije gospoda Cvikla, za
               katerega verjamem, da vsi veste, da je zelo pedanten, zelo natančen in dosleden. In
               ena od tem, ki smo jih imeli na preiskovalni komisiji, je bila tudi trgovina z
               orožjem v letih 1990–1994. Najeli smo dva izvedenca, ki sta pregledala vso
               dokumentacijo, kar jo je v Državnem zboru v kleti. Vso dokumentacijo! Tudi sam sem si
               šel pogledati, verjemite, pa ne enkrat. Zadevo sem študiral in prišel do zaključka,
               da v teh dokumentih ni pravzaprav ničesar takega, kar bi bremenilo kogarkoli od
               tistih, na katere kažete s prstom. Dejstvo je, da sta dva izvedenca, ki ju je
               predlagal gospod Cvikl, na koncu pripravila poročilo, ki je bilo pusto in prazno. Nič
               ni bilo v njem, nič. In sem prav vesel, da bomo končno prišli do tega, da se ta megla
               iz vseh teh debat razgrne oziroma razkadi in da se pokaže, kaj je bilo dejansko res.</p>
               <p>Ogromno se govori in piše o domnevni trgovini z orožjem, za gotovino in tako naprej.
               Ja, seveda, saj smo bili pod embargom! Saj to je jasno, saj to tudi piše v
               dokumentih! Saj smo bili pod embargom. Kako bi pa lahko drugače orožje kupovali?
               Veste, kaj me pa najbolj moti – najbolj me moti to, da v stališču poslanske skupine
               oziroma v imenu predlagateljev nekdo govori, vsaj 23-krat sem naštel, "naj bi". "Naj
               bi" se za trgovanje z orožjem dobilo denar in tako naprej, ta in ta priča je rekla
               "naj bi", "naj bi". Poslušajte, to je navadno blebetanje. Ne "naj bi" – je! Tu za to
               govornico naj nekdo reče, da je to res, če je tako prepričan. Tako se pa spet vračamo
               nazaj, na javno diskreditacijo, potem medijski linč in na koncu imamo afero na dlani,
               kar je pa zelo, kot sem že prej rekel, prozorno. Mi je pa všeč, da ste v del te svoje
               zahteve zapisali tudi, da se razkrijejo tudi dejstva glede orožja Teritorialne
               obrambe Republike Slovenije in ravnanja takratnih republiških organov ter ravnanja
               Jugoslovanske ljudske armade v letu 1990. Vidite, tu se pa strinjam.</p>
               <p>Jaz pravim: to je mati vseh afer, ne prodaja in kupovanje orožja. Tole, veleizdaja
               Slovenije. To je zbornik, v katerem so natisnjeni dokumenti, dokumenti, ki bremenijo
               marsikoga. In sem vesel, da ste dali tudi to pod zahtevo, da se odpre vsa ta
               dokumentacija. Dejstvo je, da tu pa so obremenilne zadeve. Zakaj? Zato, ker se na to
               ni nihče odzval, ko je izšla. In to jasno nakazuje, koliko je ura. Torej, še enkrat.
               Dejstvo je, da je trgovina z orožjem obstajala, legalna in ilegalna, zato ker smo
               bili pod embargom. To je dejstvo. Iz teh dokumentov, ki sem jih jaz videl in ki so
               jih strokovnjaki pripravili v prejšnjem mandatu, jasno izhaja, da je na koncu pod
               črto nič. Toliko prodanega, toliko plačanega, na koncu je nič. Saj se lahko smejete,
               ampak dejstvo je, da ko bodo dokumenti dostopni ljudem, bodo videli. Najbolj me pa
               motijo te knjige, ki so bile napisane v zvezi s temi dokumenti. V teh knjigah je tudi
               ogromno "naj bi". Zelo redko piše "prepričan sem", največkrat je, tako kot sem rekel,
               "naj bi".</p>
               <p>Torej, zakon imamo na mizi. Mi ga bomo podprli, tudi jaz osebno, ampak jaz sem za
               to, da se odpre vse, ampak res vse, kar se tiče orožja – kupovanje, prodajanje,
               karkoli. Pa ne samo do leta 1994, jaz bi rekel kompletno do lanskega leta ali še
               letos. Hvala lepa.</p>
            </sp>
            <sp xml:id="SDZ5-Redna-30-2011-07-15.sp57">

               <speaker>PODPREDSEDNIK MAG. VASJA KLAVORA:</speaker>

               <p>Gospod Franco Juri, replika.</p>
            </sp>
            <sp xml:id="SDZ5-Redna-30-2011-07-15.sp58">

               <speaker>FRANCO JURI:</speaker>

               <p>Hvala.</p>
               <p>Samo kratko repliko bi namenil kolegu Hrovatu. Poglejte, vsi smo pričakovali, da
               bodo ministrstva odprla te arhive. Tega nismo dosegli, ker smo poslanci in naše
               orodje je lahko zakon. Mi ne moremo prisiliti niti z deklaracijami niti s sklepi
               odborov. Jaz sem večkrat polemiziral tudi z ministrico za obrambo o drugih temah, jih
               pa ne morem prisiliti. Jaz kot poslanec, vi kot poslanec pa lahko danes izglasujete
               ta zakon. In s tem zakonom ni več poti nazaj. Zato je smiselno, da ga sprejmemo. Vi
               ste pokazali eno knjigo, mi bi lahko pokazali druge. Ogromno knjig je, ki so ostale
               brez odziva, z vaše strani, z druge strani. Ta je knjiga Igorja Bavčarja, mislim, da
               je soavtor – ja, zelo zgovoren, in to je eden tistih, ki jih je včeraj Žižek
               opredelil kot nekdanje osamosvojitelje, ki so se potem prelevili v liberalne
               demokrate. Naenkrat se spet ponavljajo. Dobro, okej.</p>
            </sp>
            <sp xml:id="SDZ5-Redna-30-2011-07-15.sp59">

               <speaker>PODPREDSEDNIK MAG. VASJA KLAVORA:</speaker>

               <p>Gospod Tadej Slapnik kot predlagatelj.</p>
            </sp>
            <sp xml:id="SDZ5-Redna-30-2011-07-15.sp60">

               <speaker>TADEJ SLAPNIK:</speaker>

               <p>Hvala lepa.</p>
               <p>V enem delu gospodu Hrovatu želim dopolnilno odgovoriti. Seveda sem najprej naslovil
               poslansko pobudo tako na Vlado Republike Slovenije kot na pristojno ministrico in jo
               pozval k umiku vseh teh stopenj zaupnosti, pa sem dobil negativen odgovor, ne samo
               načelno negativen, ampak z natančno obrazložitvijo vseh ustreznih zakonov, ki
               ministrici po njenem prepričanju to onemogočajo. In zaradi tega, če se spomnite, smo
               na izredni seji meseca maja sprejeli deklaracijo, da bomo to naredili z zakonom. In
               izključno zaradi tega ga imamo danes tudi v obravnavi. Kar se pa tiče dodatnih
               dokumentov, za katere mislite, da bi bili potrebni, da se navedejo v tem zakonu – z
               velikim veseljem, jaz vas pozivam, tudi gospodu Jelinčiču sem prej povedal, da naj se
               podajo konkretni predlogi. V sklopu druge obravnave lahko predlog zakona dopolnimo z
               vsemi dodatnimi dokumenti, ki jih morebiti nismo vključili. Ne bi se pa strinjal s
               tem, da bi širili obdobje do včeraj ali do danes, se pravi obdobje odpiranja vseh
               arhivov. Ker sem prepričan, da v tem primeru ta zakon ne bo mogel biti sprejet še
               letos, ker bomo zaobjeli praktično celotno oboroževanje Republike Slovenije. Namen
               zakona pa ni odpirati arhive, vezane na oboroževanje Republike Slovenije, ampak
               vezane na dokumente o nezakoniti trgovini z orožjem.</p>
            </sp>
            <sp xml:id="SDZ5-Redna-30-2011-07-15.sp61">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Samo Bevk, naslednji je Franci Kek.</p>
            </sp>
            <sp xml:id="SDZ5-Redna-30-2011-07-15.sp62">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Če je trgovina z orožjem res mati vseh afer v Sloveniji, potem je prav, da se odpre
               dostop do vseh dokumentov, ki se na to trgovino nanašajo. V zvezi s tem je Državni
               zbor 12. aprila 2011 sprejel posebno deklaracijo v zvezi z umikom tajnosti z vseh
               dokumentov organov Republike Slovenije, ki se nanašajo na trgovino z orožjem in
               opremo za potrebe Republike Slovenije in pomoč Republiki Hrvaški in Republiki Bosni
               in Hercegovini v obdobju 1990–1994. Državni zbor v deklaraciji poudarja, navajam, "da
               ponavljajoča se politična razprava o trgovini z orožjem, ne da bi javnosti hkrati
               omogočili prost dostop do teh dokumentov ter s tem objektivno oceno odločitev in
               stvarnih ravnanj takratnih nosilcev javnih funkcij in posameznikov, ustvarja podlago
               za nenehne medsebojne obtožbe o vpletenosti, odgovornosti in krivdi političnih
               subjektov za trgovino z orožjem". V deklaraciji nadalje piše tudi, navajam: "Da bi se
               lahko dokončno preseglo tovrstna ravnanja v prihodnosti, Državni zbor ocenjuje, da bi
               bilo primerno sprejeti zakon, s katerim se bo, ob upoštevanju političnih interesov
               države ter ob zagotavljanju varstva osebnih podatkov in spoštovanju dostojanstva
               posameznika, javnosti omogočilo prost dostop do dokumentov o trgovini z orožjem, s
               čimer bo omogočeno razkritje dejstev ter preseganje neobjektivnih medsebojnih obtožb,
               namenjenih politični diskreditaciji." Deklaracija je bila v Državnem zboru, kot sem
               dejal, sprejeta 12. aprila 2011. Za to deklaracijo je glasovalo 48 poslank in
               poslancev, samo en poslanec je bil proti, res pa je, da je bilo prisotnih 76 poslank
               in poslancev in da se je večina kolegic in kolegov iz največje opozicijske stranke
               glasovanja vzdržala. Zakon je torej naslednji korak v razčiščevanju trgovine z
               orožjem. S tem zakonom bo ustanovljena ene vrste javna študijska knjižnica za branje
               teh dokumentov, vendar to še ne bo dovolj. Potreben bo tudi nek epilog v Državnem
               zboru Republike Slovenije, kjer bomo politično in moralno obsodili ta dejanja, če se
               bo ugotovilo, da je res šlo za nedovoljeno trgovino z orožjem in najbolj zavržno
               dejanje, to je vojno dobičkarstvo. Hvala lepa.</p>
            </sp>
            <sp xml:id="SDZ5-Redna-30-2011-07-15.sp63">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franci Kek, naslednji je gospod Janko Veber.</p>
            </sp>
            <sp xml:id="SDZ5-Redna-30-2011-07-15.sp64">

               <speaker>FRANCI KEK:</speaker>

               <p>Hvala za besedo.</p>
               <p>Res se je neumestno spraševati, zakaj je ta zakon, češ da je že vse itak odprto. Kot
               je Tadej Slapnik že enkrat povedal, je zaprosil Vlado in Ministrstvo za obrambo,
               ministrico Jelušič, da odpre arhive, pa tega ni želela storiti. Zakaj ne? Zakaj
               ministrica Jelušič tega ne stori? Mogoče ve odgovor načelnik generalštaba Alojz
               Šteiner, mogoče gospod Jerovšek, ki je bolj v prijateljskih navezah s temi ljudmi,
               celo nekoliko bolj kot kdo iz koalicije. Treba je sprejeti zakon, da ne bo takih in
               podobnih ovir. Mnogokrat v preteklosti se je zelo daleč prišlo, nikoli dokončalo.
               Recimo, leta 1994 so na VOMO odprli uvedbo operativne obdelave z naslovom Trgovina,
               pa bom iz tega dokumenta prebral nekaj stvari. To je iz leta 1994, vojaška
               obveščevalna služba Ministrstva za obrambo. "Ob zamenjavi ministrov gospoda Janše in
               gospoda Kacina je bil pri primopredaji sestavljen zapisnik, na podlagi katerega se je
               šele po določenem obdobju, to je štirih mesecev, pričelo ugotavljati po zbranih
               informacijah in materialnih dokazih, da le-ta ne zajema izvenproračunskega
               gotovinskega plačilnega prometa, ki je bil vezan na trgovino z orožjem. V zvezi s tem
               tudi niso bili predani arhivi, ki bi navedeno poslovanje razčiščevali, ali pa so bili
               pomanjkljivi. Iz operativnih poročil Sove v letu 1994 je razvidno, obstaja utemeljen
               sum, da sta se uslužbenca Ministrstva za obrambo Ludvik Zvonar in Ivan Črnkovič
               ukvarjala z nedovoljeno dejavnostjo in sodelovala v trgovini z orožjem, zaradi česar
               sta bila obdelovana s strani tujih obveščevalnih služb."</p>
               <p>Ivan Črnkovič – leta 1994 pri trgovini z orožjem, sodeluje pri trgovini s Patrio,
               lastnik podjetja Rotis. "Po mesecu maju 1994 so bili pridobljeni materialni dokazi
               ter izjave in pričevanja uslužbencev 6. uprave, da se je trgovina z orožjem odvijala,
               da se je izvrševalo gotovinsko plačilo v tujih valutah za prodano orožje in da so
               bili v to vključeni operativci delno, nekateri posamezniki pa so celotne zadeve
               vodili. Večji del dokaznega gradiva, kot so računi, obvestila in ostali dopisi, je
               bil uničen oziroma predan v Kočevsko Reko ali ministru Janši. Po zatrditvah
               posameznikov je bil ostanek denarja od prodaje orožja, ki ni bil porabljen v letu
               1993, predan ministru gospodu Janši. V zvezi s porabljenimi sredstvi in prodajo
               orožja ne obstaja ustrezna evidenca na Ministrstvu za obrambo oziroma ta ni bila
               predana ob izmenjavi ministrov ob delu leta 1994, kar je tudi obteževalo razjasnitev
               določenih transakcij oziroma nakupov, zlasti v zadnjem obdobju od meseca maja do
               konca leta 1994. Uvedba operativne obdelave se odpira zaradi utemeljenega suma, da se
               je odvijala trgovina z orožjem in so se posamezniki materialno okoriščali, da se je
               opravljala določena nelegalna v zvezi s finančnimi transakcijami in neracionalno
               trošenje finančnih sredstev, da je bila nezakonito uničena in odtujena ..." <stage>/ izklop
               mikrofona/</stage></p>
            </sp>
            <sp xml:id="SDZ5-Redna-30-2011-07-15.sp65">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janko Veber, naslednji bo Rudolf Petan.</p>
            </sp>
            <sp xml:id="SDZ5-Redna-30-2011-07-15.sp66">

               <speaker>JANKO VEBER:</speaker>

               <p>Hvala za besedo.</p>
               <p>Ravno zaradi razprav in zavajanj, ki se dogajajo ne nazadnje tudi danes in so se ves
               čas, ko smo se o tej zadevi pogovarjali v Sloveniji, je najbrž res izjemno potrebno,
               da se ti dokumenti predstavijo javnosti oziroma da se javnosti omogoči dostop do teh
               dokumentov. V svoji razpravi, gospod Robert Hrovat, ste ravno tako ponudili zbornik,
               ki naj bi govoril vso resnico o tem dogajanju, hkrati pa tudi očitno zavestno ali pa
               mogoče nevede povedali, da ni nihče odreagiral na ta dokument. Naj vam povem, da je
               kolega Miran Potrč zelo jasno demantiral vse navedbe, ki so bile v tem zborniku in se
               nanašajo nanj, in ta dokument o njegovih navedbah je tudi javno dostopen in ga je
               možno pridobiti. To je samo eden od primerov, kako se poskuša manipulirati z
               javnostjo v zvezi s to trgovino z orožjem. Tako da mislim, da bo ta zakon, ko bo
               sprejet, omogočal tudi vsem tistim, ki so takrat opravljali svojo delo bodisi pri
               osamosvajanju bodisi pri dogodkih po samem osamosvajanju in so samo nemo spremljali
               ali vozili tovornjake z vsebino orožja, tudi denarjem, in včasih ne moreš niti
               verjeti, ko poskušajo razlagati, za kakšne količine denarja je šlo v teh tovornih
               vozilih. Mogoče bo pa kdo v tistem datumu tudi uspel dobiti na vpogled dokument, iz
               katerega bo razvidno, kaj je tisti dan prevažal, kaj je takrat videl, za kakšno
               količino denarja in kakšno količino orožja je šlo. Mislim, da to resnično lahko
               pripomore k temu, da bo vse manj takšnih zavajanj in prekrivanj nekih dogodkov vedno
               znova, kar seveda vedno znova spodbuja k nekim razmišljanjem in ugotavljanjem, kaj je
               bilo, kaj ni bilo in tako naprej.</p>
               <p>Tako da bom tudi sam podprl ta zakon o zagotavljanju prostega dostopa do dokumentov
               o trgovini z orožjem v letih 1990–1994. Prepričan pa sem, da bo tudi marsikdo, ki še
               ima kakšnega od teh dokumentov pri sebi, dobil tudi nekako spodbudo, da tudi ta
               dokument preda ustreznim organom, da dopolnijo to zbirko, kajti prepričan sem, da je
               nekaj teh dokumentov v tem obdobju zagotovo tudi že odvzetih, prikritih, uničenih in
               podobno. Tako da se bo po mojem mnenju kar veliko ljudi z zanimanjem vključilo v
               vpogled teh dokumentov, in če bo kdo dopolnil to dokumentacijo in s tem dokončno
               pripomogel k temu, da dobimo celoten vpogled, mislim, da bomo rešili eno od
               eminentnih vprašanj, o katerih se ves čas pogovarjamo. Mislim, da bi bilo resnično
               bolje, da se zapre enkrat to poglavje in se začnemo pogovarjati potem, ko to
               razčistimo, o drugih izjemno pomembnih vprašanjih, ki so pomembna za prihodnost
               Slovenije in tudi sicer Slovencev kot takih. Hvala.</p>
            </sp>
            <sp xml:id="SDZ5-Redna-30-2011-07-15.sp67">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rudolf Petan, naslednji bo Anton Kampuš.</p>
            </sp>
            <sp xml:id="SDZ5-Redna-30-2011-07-15.sp68">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani!</p>
               <p>Naj na začetku povem, da bom ta zakon podprl, čeravno bi bilo treba odpreti vse
               arhive, ne samo A, B, C, D, ampak še ostale. Zadevo bom predstavil malce drugače. Ta
               točka govori o prostem dostopu do dokumentov o trgovini z orožjem v obdobju
               1990–1994. Zakaj pa je bila potrebna trgovina z orožjem v tistem obdobju? Zadevo bi
               jaz postavil v časovni okvir in v okvir vzrok-posledica. Za presečni datum bi
               postavil 15. maj 1990. Kaj se je takrat zgodilo? Takrat je poveljnik Republiškega
               štaba Teritorialne obrambe Slovenije izdal ukaz o razorožitvi Teritorialne obrambe
               Republike Slovenije, to se pravi o razorožitvi vojske, ki ji je poveljeval sam.
               Seveda v sodelovanju s takratno Jugoslovansko ljudsko armado in ob tihi asistenci
               tistih organov, ki so bili v Sloveniji že formirani po volitvah v aprilu 1990. Zato
               ni mati vseh afer trgovanje z orožjem, ampak razorožitev Teritorialne obrambe
               Republike Slovenije leta 1990. Če mi dovolite, da parafraziram svojega poslanskega
               kolega Gorenaka, ki je govoril o drevesu življenja, bi jaz rekel, da je orožarska
               afera drevo življenja tistih, ki so razorožili Slovenijo, in jo vedno potegnejo na
               plan takrat, ko se jim zdi prav. In tudi sedaj je ta afera zelo aktualna. Zakaj
               sedaj? Zato, ker imamo katastrofalno gospodarsko situacijo, katastrofalno finančno
               situacijo. In sedaj je treba povleči to afero, to drevo življenja tistih, ki so
               razorožili Slovenijo, da se bomo zopet ukvarjali z "naj bi", "bi bilo", "na
               nedefiniranem mestu", "na nedefiniranem kraju z nedefinirano osebo", "nedefiniran
               znesek". To že poznamo. Ampak ne bi bilo nobenega trgovanja, če ne bi bilo
               razorožitve.</p>
               <p>In kakšno je bilo stanje na presečni datum, ki sem ga postavil, 15. maja 1990?
               Teritorialna obramba Republike Slovenije je v tistem času do 15. maja 1990 posedovala
               toliko pehotnega orožja z ustreznimi kompleti municije, da bi lahko popolnoma
               opremila približno 100 tisoč vojakov, plus še protioklepno orožje in še nekaj
               protiletalskega. Ampak ta razorožitev je Teritorialni obrambi vzela približno od 80
               do 90 % vsega orožja. Lahko se pohvalim, da sam prihajam iz občine, in sem takrat
               tudi sodeloval pri tem, da naša občina ni dala orožja. Ni se dala speljati, kljub
               temu, da so občinski organi bili formirani komaj dan prej. Orožje smo zadržali. To se
               pravi, da se je dalo, če se je želelo. Ampak v Sloveniji je takrat, ker je bila
               menjava oblasti takoj po volitvah, večina tistih, ki so imeli dostop do teh
               odločitev, rajši videla, da orožje Teritorialne obrambe Republike Slovenije, ki smo
               ga plačali državljanke in državljani Slovenije v takratnem okviru Jugoslavije, rajši
               prevzame Jugoslovanska ljudska armada, kot pa da ga dobi novonastala država. In
               zaradi tega, ker se je nakazovala vojna, je pač bilo treba orožje kupiti.</p>
               <p>Slovenija je bila pa še pod embargom, in potem se je pač dogajalo, kar se je
               dogajalo. In sedaj, ko smo pri arhivih do leta 1994 – rekel bi, da bi bilo bolje, če
               bi bilo še kakšno leto več. Lahko da se je še kasneje pojavil ali bil izdan kakšen
               dokument, ki govori o trgovanju. Tudi mene zanima, kdo je dobil kakšen delež pri tem.
               Posebej me zanima, kdo je tisto orožje na mariborsko letališče pripeljal. Vlada
               Republike Slovenije tistega časa ni vedela nič o tem, ne Ministrstvo za notranje
               zadeve ne Ministrstvo za obrambo. Pa me prav zanima, kdo je tisto orožje na
               mariborsko letališče pripeljal. Kdo ga je plačal? S katerim denarjem? Kdo se je
               mislil omastiti s tisto prodajo? Me tudi zanima, kaj bi bilo, pa bi mogoče kakšen
               dokument še malce kasneje. Poleg tega se pa veliko govori o teh arhivih, ki jih je
               treba odpreti. Bilo je že povedano, da če bi ministrica za obrambo želela odpreti
               tiste kletne arhive, ki jih ima na ministrstvu, bi lahko vzela ključ, uredila
               ustrezno proceduro in bi bili arhivi že zdavnaj odprti. Ampak očitno ne gre. Ne vem,
               zakaj se skriva. Ne vem, zakaj se skriva. Mi bi lahko že zdavnaj sprejeli sklep
               Državnega zbora, ki ima pravnomočje, da bi ministrica morala to narediti.</p>
               <p>Verjetno so arhivi še kje drugje, jaz sem samo navedel en primer, zato da ne
               izgubljam preveč časa. Poglejte, ali ni zanimivo? O arhivih, kakršnihkoli, smo imeli
               celo referendum, zato ker ste vi, ki kar naprej govorite o tej trgovini z orožjem,
               želeli sprejeti zakon, da se arhivi zaprejo. Ljudstvo vas je moralo spametovati, da
               je arhive treba odpreti. Pa ne boste rekli nam, da smo se mi bali, da bi se arhivi
               odprli, da smo mi bili proti. Ne! Mi smo bili za to, da se arhivi odprejo in da zakon
               ostane takšen, kot je bil, in hvala bogu je zakon padel, koliko, 80 proti 20, da so
               ljudje spoznali. Zato ne nam očitati, da se mi bojimo odprtja arhivov! Mi smo celo
               pomagali pri referendumu za arhive, celo zahtevali smo, da je ta referendum tudi
               uspel, da bodo arhivi odprti. In zdaj nam očitate, da mi želimo arhive zapirati. Pa
               to je ja smešno. Pa to je ja smešno! Arhivi so arhivi, arhivi naj bodo odprti, ti
               oni, tisti. Tudi v teh arhivih, o katerih je tekel referendum, je mogoče kakšen
               podatek, kakšen dokument, ki govori o tisti trgovini, o kateri vi govorite, o tistem
               drevesu življenja tistih, ki so razorožili Slovenijo. Prav gotovo! In prav gotovo ne
               bi škodilo, če bi bili vsi arhivi odprti, in tudi zato sem dejal na začetku, da je
               škoda, da ta zakon govori samo o odprtju arhivov iz obdobja 1990–1994. Zakaj ne bi
               bilo do, ne vem, danes? Zakaj se bojite? Kaj pa je potem v letu 1995 in 1996? In
               potem nam očitate, da se mi bojimo, da bi se to odprlo. Mi vam dopovedujemo: za božjo
               voljo, dajte odpreti arhive. Vi pa nam očitate, da se mi bojimo, da bi se arhivi
               odprli, in kar kažete na to stran, ko se govori o arhivih. To je en kolega prej
               govoril, pa ga ne bom imenoval, da mu ne bo treba replicirati, da se mu ne bo treba
               mučiti s tem. Bom zaključil.</p>
               <p>Jaz bom podprl ta zakon, brez problema, brez težav. Kot sem dejal, lepo bi bilo,
               mogoče bomo lahko s kakšnim amandmajem rešili, da bodo tista leta, na katera se to
               nanaša, da bo več kot leto 1994 – tudi 1995, 1996, pa čisto vsi arhivi, ne samo, kot
               sem dejal na začetku, A, B, C in D, ampak še E, F, G, še tisti, ki jih vi niste
               zraven dali, da enkrat to razčistimo. Za zaključek bom pa še enkrat parafraziral
               mojega kolega: ta orožarska afera, ki se kar naprej vleče, je drevo življenja tistih,
               ki so razorožili Slovenijo. Hvala lepa.</p>
            </sp>
            <sp xml:id="SDZ5-Redna-30-2011-07-15.sp69">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Kampuš, naslednji bo mag. Grims.</p>
            </sp>
            <sp xml:id="SDZ5-Redna-30-2011-07-15.sp70">

               <speaker>ANTON KAMPUŠ:</speaker>

               <p>Spoštovani podpredsednik, hvala lepa za besedo. Kolegice in kolegi!</p>
               <p>Zakon bom podprl, zaradi tega ker ga je treba podpreti, četudi me čudi, da v
               Sloveniji še vedno teče beseda o teh aferah in o teh obdobjih. Je pa seveda res, da
               se je v Sloveniji trgovalo z orožjem. Trgovalo se je na dva načina, enkrat legalno,
               ker je Slovenija bila v takem stanju in taki stiski, drugič pa se je seveda trgovalo
               nelegalno, to je že treba priznati. Trgovalo se je verjetno tudi za svoj žep ali za
               več žepov, in če je kdaj čas, potem je zdaj to skrajni ali pa zadnji čas, da se
               zadeve razčistijo glede teh afer. Ampak zame so v tem trenutku pomembne tri točke, ki
               dokazujejo stanje, takrat in pozneje, takrat in zdaj. Mene najbolj fascinirajo
               napisane knjige, veliko število knjig. Veliko število knjig, iz katerih je seveda
               meni jasno razvidno, kdo je sodeloval, kdaj se je to dogajalo, približno koliko se je
               pokasiralo, kam je šel denar, kateri denar je bil zaveden, kateri denar ni bil
               zaveden in tako naprej. Torej, to so ta odprta vprašanja, in vsak, ki je sorazmerno
               realen in je prečital nekaj teh knjig – ker ni samo ena, ni samo ena –, se je po
               svoji pameti lahko opredelil o trgovanju z orožjem.</p>
               <p>Zame osebne so te knjige eksaktne, sorazmerno resne, in nihče me ne more prepričati,
               da nelegalnega trgovanja z orožjem v Sloveniji ni bilo. Me pa čudi, da kolegi v tem
               trenutku, ko razpravljamo o tej temi, sem slišal, pravijo: pa kaj, saj razprava o tem
               ni potrebna, raje bi se pogovarjali o gospodarski krizi, pustimo zdaj to in tako
               naprej. Zame je to prva točka. Torej, napisane knjige, ki veliko povedo – številka
               ena. Druga stvar, ki me je pa še bolj spodbodla in me nasploh pripeljala do stanja,
               da zdaj od tistega časa, ko sem imel veliko število kontaktov z ljudmi, ki so resno
               brskali po takrat dostopnih podatkih – sam sem imel priložnost govoriti z gospodom
               Mogetom. Kolegi, če bi začel razpredati o tem, kaj se je s tistimi, ki so resno
               brskali po zadevah, dogajalo, kakšne grožnje so bile izrečene, kako daleč so te
               grožnje šle in s čim in komu se je vse grozilo – ob teh podatkih, ob teh grožnjah, ki
               so de facto bile izrečene, se je pa treba zgroziti.</p>
               <p>Jaz sem pričakoval, da se to lahko dogaja samo v Ameriki, zdaj pa vidim, da se to
               dogaja tudi v Sloveniji. Tretja točka, o kateri sem danes hotel čisto na kratko
               spregovoriti, je pa naslednja. Pred nekaj časa smo imeli televizijsko oddajo As ti
               tud not padu?!, takole po ljubljansko se je imenovala. Ja, strokovnjaki pravijo, da
               je orožje kot mamilo. Ja, da je orožje kot mamilo. To pomeni, da ko si enkrat zraven,
               si vedno zraven. Glede tega si poglejte malo zaporedje afer in kako se dogajajo, kako
               so se dogajale v teh 20 letih. Da te afere nikdar ne pridejo do epiloga, do končnega
               stanja, je pa nekaj neverjetnega. V drugih državah vzamejo resno te zadeve, o katerih
               so ne samo razprave, ampak tudi resne razprave v državnih organih in v organih
               pregona, mi pa zamahnemo z roko in rečemo: pa saj to nič ni. Je pa res, da je v 20
               letih zdaj čas, da se dosjeji enkrat ne odpro, ampak zapro. Po 20 letih je čas, da se
               dosjeji zapro in da enkrat dobijo epilog, četudi sem skeptičen, da bo do epiloga
               prišlo. Hvala.</p>
            </sp>
            <sp xml:id="SDZ5-Redna-30-2011-07-15.sp71">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima mag. Branko Grims, naslednji bo Jožef Jerovšek.</p>
            </sp>
            <sp xml:id="SDZ5-Redna-30-2011-07-15.sp72">

               <speaker>MAG. BRANKO GRIMS:</speaker>

               <p>Spoštovani, vsem prav lep pozdrav!</p>
               <p>Danes govorimo o zakonu o zagotavljanju prostega dostopa do dokumentov o trgovini z
               orožjem v letih 1990–1994, to se pravi tudi za celotno leto 1990, če izhajam iz
               naslova. Zaradi tega moram reči, da se čudim vsem, kar vsem, ko tako lahkotno
               podpirate ta zakon, ki je tako očitno pomanjkljiv, kajti tam, kjer govori o gradivih,
               manjkajo gradiva o tisti najbolj sramotni, najbolj zavržni trgovini z orožjem, ki smo
               ji bili priča v tem obdobju. Katera je bila najbolj sramotna in najbolj zavržna
               trgovina z orožjem? Najbolj sramotna, najbolj kriminalna, najbolj zavržna trgovina z
               orožjem je bilo dopuščanje razorožitve slovenske teritorialne obrambe, kajti to je
               bila trgovina z lastno domovino, in sram naj bo vse tiste, ki so pri tej trgovini
               sodelovali, stali z rokami v žepu, čakali cele dneve, opustili dejanja, ki so jih
               bili dolžni storiti po takratni zakonodaji in po svoji politični odgovornosti, in s
               tem povzročili, da je bila država Slovenija razorožena. To, gospe in gospodje, je
               tista kriminalna, sramotna, zavržna trgovina z orožjem, in ta vam pa manjka notri v
               zakonu. Kajti brez te najbolj zavržne trgovine z orožjem se nič od vsega ostalega,
               kar je tukaj notri navedeno, sploh ne bi zgodilo! Danes pravzaprav ne govorimo, ob
               tem, ko ta primanjkljaj, očiten primanjkljaj tega vašega zakona vpije do neba, toliko
               o samem dogajanju takrat. Govorimo predvsem o tisti najbolj odvratni floskuli, ki
               zadnje čase dobiva tako obširno domovinsko pravico in jo tranzicijska levica ponavlja
               do nezavesti preko svojih medijskih ljubimcev: vsi so isti. Ne, gospe in gospodje,
               nismo vsi isti, nikoli nismo bili in nikoli ne bomo v politiki! In hvala bogu, da je
               tako, ker na tem temelji demokracija.</p>
               <p>Eni so stali z rokami v žepu, dopuščali razorožitev slovenske teritorialne obrambe
               in s tem sami izvedli najbolj zavržno obliko trgovanja z orožjem v zgodovini
               Slovenije, ker so trgovali z lastno domovino, drugi smo se pa potem trudili, da smo
               Slovenijo vendarle pripravili, da je bila vsaj za silo oborožena, vsaj za silo
               pripravljena na spopad, ki je bil očiten, ki je že vrel na obrobju Slovenije. In
               zaradi tega, ker je bila Slovenija pripravljena, potem ni bilo tistih srhljivih
               posledic, kot so bile, recimo, v Bosni. In če že omenjam Bosno, gospe in gospodje, bi
               vas spomnil, ko tolikokrat govorite o enotnosti, da je šel obrambni proračun, se
               dobro spomnim, ki je potem omogočil sploh nakup orožja, takrat skozi prvo
               demokratično skupščino, za en sam glas večine, samo en glas, in da se je hkrati
               podpisovalo deklaracijo o razorožitvi Slovenije, ki je zahtevala razorožitev vsega,
               da bi se odrekli še tistemu, česar se ni omogočilo takrat, ko se je trgovalo z lastno
               domovino, da bi pobrala Juga. V Bosni je točno isti scenerij uspel, in zaradi tega so
               imeli potem tam tako tragedijo, toliko mrtvih, ker pač na spopad niso bili
               pripravljeni. Taka je realnost sveta, si vis pacem, para bellum, saj to so že
               Rimljani vedeli.</p>
               <p>In zato, gospe in gospodje, tega zakona sam osebno nikakor ne odobravam, nikakor ne
               podpiram, ker manjka notri tisto gradivo o najbolj zavržni trgovini z orožjem, o
               dopustitvi razorožitve slovenske TO, ker je to trgovanje z lastno domovino! To pa
               manjka in točno veste, zakaj. Ker veste tudi to, kdo je odgovoren za to, najbolj od
               vseh. Eden od tistih, ki je takrat z molkom omogočal to stanje, se ni udeležil niti
               primopredaje poslov na Ministrstvu za notranje zadeve, kjer je takrat še pod imenom
               sekretariat opravljal svoje delo, je dobil pred kratkim odlikovanje za osamosvojitev.
               Pa naj mi še kdo reče, da to ni posmehovanje vsem, ki smo iskreno delali za slovensko
               osamosvojitev. Nekateri so za to plačali najvišjo ceno, gospe in gospodje, in če ne
               bi vsaj nekateri potem poskusili in po najboljših močeh na vse možne načine pridobili
               vsaj minimalno količino orožja, tudi s pomočjo nekaterih zahodnih zaveznikov, da
               nismo bili povsem goli in bosi, ko nas je napadla jugovojska pod znakom rdeče zvezde,
               bi bil ta davek neprimerljivo višji. Da pa nismo vsi isti, in kako se potem take
               zgodbe ponavadi končajo, naj navedem še en argument, ki se ga tudi dotika en del
               dogajanja v tem parlamentu in ki seveda tudi v zakonu na daleč manjka, tudi veste,
               zakaj.</p>
               <p>Nedavno je bil izveden protiustaven – očitno protiustaven, kajti to je zdaj že sodba
               Ustavnega sodišča – akt, da se me je poskušalo razrešiti kot predsednika komisije v
               zadevi oklepniki 8x8, ker sem zadevo zagrabil s prave strani, ker sem že v prvem
               trenutku, ko sem se s tem seznanil, saj prej teh stvari nisem od blizu sploh poznal,
               videl, da je bil edini, ki je očitno kršil evropske norme, za kar sem takoj našel
               tudi ustrezno dokumentacijo, gospod Milan M. Cvikl, ki je za izvedenca v tej
               orožarski zadevi postavil kar šefa konkurenčnega projekta, kar je seveda očiten
               konflikt interesov, ki je po evropskih normah koruptivno dejanje. Torej ste vi, z
               mojo očitno protiustavno razrešitvijo, hoteli prikriti koruptivno dejanje – najlepši
               primer, kako deluje in kakšnim vrednotam sledi vaša koalicija. In da mi je v celoti
               dalo sodišče prav, citiram dva stavka, ki sta zelo pomembna tudi za to preiskavo, za
               ta dogajanja, o katerih danes govorimo, ker so bila tudi predmet parlamentarnih
               preiskav. "Jedro parlamentarne preiskave bi bilo povsem izvotljeno, če takšne
               preiskave v praksi ne bi bilo moč voditi v smeri, ki izhaja iz akta o odreditvi, ali
               če je zaradi zlorab pravic določenega dela članov preiskovalne komisije ne bi bilo
               mogoče v razumnem roku tudi zaključiti." Jaz upam, da se zavedate, da te besede
               Ustavno sodišče, ki vam je ideološko po večini članov zelo blizu, namenja prav vam,
               tudi vam, gospod Slapnik, kot predlagatelju današnjega zakona.</p>
               <p>In potem še nadaljujem, citiram spet odločbo Ustavnega sodišča: "Nedvomno bi dalj
               časa trajajoče, ponavljajoče se, neprekinjeno in sistematično izločanje določenih
               članov preiskovalne komisije na podlagi drugega odstavka 12. člena Poslovnika, z
               namenom oviranja dela komisije, pripeljalo do daljših zastojev dela v parlamentarni
               komisiji, morda tudi za ves čas, do prenehanja njenega mandata." Kajti to je bil
               dejansko vaš cilj. Zaradi tega, ker veste, da je edina sramotna, kriminalna, zavržna
               trgovina z orožjem bila dopuščanje razorožitve slovenske teritorialne obrambe, točno
               tista trgovina, ker je bila sramotna trgovina z lastno domovino, ki manjka v tem
               vašem zakonu, in da se vleče ta zgodba vse do današnjega dne, zaradi tega ker se noče
               videti, kje je njen začetek. To je tisto, kar manjka v tem zakonu, to je njegova
               temeljna pomanjkljivost, in zato je ta zakon že vnaprej obsojen, da ne bo omogočil
               konca te zgodbe, ker se ne loteva stvari pri njenem začetku, ne loteva se je tam,
               kjer je res šlo za kriminal. Šlo je za veleizdajo, šlo je za opustitev dejanj, ker so
               kriminalna dejanja bila celo po takratnem kazenskem zakoniku! Ampak tega ni v vašem
               zakonu, gospe in gospodje. Le zakaj, le zakaj.</p>
               <p>In zaradi tega, gospe in gospodje, nikoli ne recite, da so vsi isti. Ali pa se potem
               celo zatečete k temu, kar ste naredili z mediji, ko sem vas pozval k odstopu, kar bi
               bilo v normalni državi popolnoma samoumevno, saj je Ustavno sodišče v celoti
               presodilo meni v korist, SDS, vsem nam predlagateljem te ustavne presoje, in jasno
               povedalo, kaj si misli o vašem početju. Pa ste rekli: ne, saj so tisti tudi to delali
               pri Cviklu. Ni res, gospe in gospodje, pa ravno tukaj ni res! Spet ste se na laž
               postavili. Kajti gospod Milan M. Cvikl je bil nekajkrat pozvan, da pojasni, tudi
               pisno, svoj konflikt interesov. Predlog za njegovo razrešitev je bil dolg – koliko, z
               obrazložitvijo? – 9 strani, v mojem primeru pa ni bilo enega stavka obrazložitve, pa
               še mimogrede, 3-krat ste ustno obrazložitev zamenjali v samo nekaj urah. V tem je,
               gospe in gospodje, problem. Zaradi takšnih vaših metod se tista prva afera nikoli ne
               pripelje do konca, ker želite eno pravljico nadgrajevati z drugo, tretjo, in zavajate
               javnost. In marsikdo vam je do zdaj nasedel. Jaz upam, da bo zdaj vendarle prišlo do
               tega, da se bodo odprle oči, kajti razlika je v vrednotah, v dejanjih in, če
               primerjamo najhitrejši razvoj Slovenije v minulem mandatu in največje nazadovanje v
               tem mandatu, tudi v doseženem.</p>
            </sp>
            <sp xml:id="SDZ5-Redna-30-2011-07-15.sp73">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Tadej Slapnik kot predlagatelj.</p>
            </sp>
            <sp xml:id="SDZ5-Redna-30-2011-07-15.sp74">

               <speaker>TADEJ SLAPNIK:</speaker>

               <p>Hvala lepa.</p>
               <p>Gospodu Grimsu bom prebral to, kar sem prepričan, da je on tudi. Ampak da je lahko
               imel ta nastop, je v celoti dejanski namen zakona obrnil na glavo in razpravljal
               predvsem v tem delu, da naj bi ključnih dokumentov, vezanih od 15. 5. 1990, ta zakon
               ne zajemal. Jaz bom prebral, da se z zakonom določa, da se ne glede na stopnjo
               tajnosti stopnja tajnosti umakne oziroma tajnost podatkov prekliče z vseh dokumentov
               o nakupu, prodaji, uvozu, izvozu in tranzitu orožja in vojaške opreme oziroma
               trgovine z orožjem v času od 15. 5. 1990, gospod Grims, se pravi od ukaza o predaji
               orožja TO v skladišče JLA leta 1990, do 29. 3. 1994. Zdaj še enkrat dodatno
               obrazlagam, da kakršnikoli dodatni dokumenti v tem časovnem obdobju, za katere bi
               kdorkoli želel, da se vnesejo v zakon – naj to predlaga, z velikim veseljem jih bomo
               vključili v predlog zakona. Nikakor pa v drugem delu ne bi dopustil, da bi obveljala
               trditev, da Ustavno sodišče ob zadnji razsodbi ni razsojalo o ustavnosti Zakona o
               parlamentarni preiskavi, ampak o ustavnosti dejanj posameznikov članov preiskovalne
               komisije, kot je to navajal gospod Grims. Vemo, da je Ustavno sodišče razsodilo, da
               je področni zakon v neskladju z ustavo. In vsi poslanci, tako vaši kolegi, ki so s
               tem početjem pred letom z gospodom Cviklom začeli, potem pa pri gospodu Anderliču
               nadaljevali, so ravnali v skladu s tem zakonom in v skladu z veljavnim poslovnikom.
               Če pa je veljavni zakon v neskladju z ustavo, kar je Ustavno sodišče razsodilo, potem
               je pa naloga Državnega zbora, da ta zakon popravi, in verjamem, da ga bo. In če ste
               takrat pozivali nas poslance, ki smo v skladu s tem zakonom in v skladu s tem
               poslovnikom ravnali, k odstopu, ste zopet pozabili na svoje kolege, tudi gospoda
               Hrovata, s katerim se zdajle pogovarjate, gospod Grims, ki je pred leti začel to
               prakso. Tako da mislim, da sem v tem delu obrazložil, gospod Grims, da vaše navedbe
               niso bile resnične.</p>
            </sp>
            <sp xml:id="SDZ5-Redna-30-2011-07-15.sp75">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jožef Jerovšek. Naslednji bi bil Gvido Kres. Ga ni. Zvonko Černač.
               Ga ni. Breda Pečan. Je ni. Naslednja je Alenka Jeraj.</p>
            </sp>
            <sp xml:id="SDZ5-Redna-30-2011-07-15.sp76">

               <speaker>JOŽEF JEROVŠEK:</speaker>

               <p>Hvala lepa. Spoštovani!</p>
               <p>Pred nami je pomanjkljiv zakon, zelo pomanjkljiv zakon, ker je zelo selektiven glede
               dokumentov, ki bi se naj odprli, vendar ga bom vseeno podprl, ker vem, da je to
               najboljša oblika kljub vsemu, da se zavežejo usta in insinuacije, ki jih tokrat
               širijo predlagatelji, gospod Slapnik konkretno. Namreč, bil sem v Mogetovi
               preiskovalni komisiji glede orožja. Gospod Moge je imel velike cilje, kako bo
               razkrinkal ne vem katere osebe, pa je bil potem edini predsednik preiskovalne
               komisije, ki ni pripravil končnega poročila. Po tem se je videlo, da je šlo za povsem
               druge namene. In podobna situacija je sedaj. Vendar je problem v tem, da dejansko
               niso vsi dokumenti zajeti. Morda bi bilo treba zajeti vsaj še Kacinovo trgovino z
               Izraelom v naslednjem obdobju, ker vemo, kako katastrofalne posledice je imela, tudi
               za človeška življenja. Drugo pa je, glejte, ko tu navajajo dokumente, kaj bomo
               dobili. Ko sem bil jaz v Mogetovi preiskovalni komisiji, smo obravnavali tudi
               dokumente preiskovalne komisije Državnega zbora, Mogetove komisije, ki se nanašajo na
               orožje v skladišču Ložnica.</p>
               <p>Takrat je pričal Marjan Strehar, takrat poveljnik Teritorialne obrambe v Slovenski
               Bistrici. In do takrat sem mislil, da smo res imeli pred sabo vse dokumente iz
               Ložnice. Potem je pa gospod Slapnik v Bistrici v aprilu organiziral klevetniško
               konferenco o tem Streharju, ki je tam lagal vsepovprek ter mahal z originalnimi
               dokumenti iz Ložnice, ki jih je poneveril kot poveljnik Teritorialne obrambe. Taisti
               je seveda v tej knjigi naveden, da je promptno izvedel ukaz o razorožitvi
               Teritorialne obrambe 17. maja v Slovenski Bistrici. In zaradi tega je ta zadeva že
               obsojena na neuspeh oziroma se vam ne bo posrečila, kajti potem bi morali
               verodostojnega poslanca postaviti. In gospod Slapnik, moram reči, ko je gospod Juri
               rekel, da se ne bo šel osebnih diskreditacij, je človek, ki se je šel osebnih
               diskreditacij. Čiste laži je razširjal v Slovenski Bistrici, in on ni verodostojen –
               poslanec v aferah, sodeluje s tistimi, ki so bili zaprti, gospodom Jagrom in Albancem
               Kokollarijem, in zanje posreduje za dela iz državnega proračuna. To je v časopisih,
               in po tistem se me gospod Slapnik izogiba, ni prišel niti več na Odbor za obrambo od
               takrat naprej, čeprav je član.</p>
               <p>Včasih, ko je Odbor za obrambo, takrat ima namen kako klevetniško konferenco
               sklicati kje na terenu in uporabiti take, ki mahajo z ukradenimi dokumenti na
               televiziji. In na podlagi takšne dokumentacije naj bi ta poslanec potem zaključke
               delal. Glejte, čim več je treba dati na mizo, čim več, in jaz sem vesel, da se je
               gospod Slapnik zapletel v vse te afere, pri čemer smo nekatere razkrili tudi skozi
               časopis, bili obveščeni, in se nanašajo na moj kraj, Slovensko Bistrico, čeprav je on
               iz Slovenskih Konjic. Kolegi iz koalicije, zakaj niste dali verodostojnega poslanca?
               Zakaj niste dali? Poslanec, ki je v povezavi z aferami, kjer policija zapira ljudi
               ... Seveda, moral je ... To je najboljša metoda, da takrat ko si v težavah, ko te
               policija verjetno preiskuje, vsaj zaslišuje, kažeš na druge, češ, primite tatu. In to
               je metoda gospoda Slapnika in njegove režije, njegovih sodelavcev iz Slovenske
               Bistrice. Čiste laži! Ker sem jaz res dal uslugo, veliko orožja iz Slovenske
               Bistrice, najmanj tri vagone, so naredili komplot v organizaciji gospoda Slapnika in
               danes z ukradenimi dokumenti skušali dokazati, da tam ni bilo toliko orožja.</p>
               <p>Še enkrat sprašujem gospoda Slapnika, kam so vaši sodelavci dali tisto orožje, ker
               tam je bilo, je dokazano, da je bilo in da ni bilo takrat odpeljano, kot so vaši
               sodelavci skušali po televiziji in po časopisih prepričevati. Sedaj je že dokazano,
               da ste vsi skupaj lagali. S takimi ste se spečali in z Albanci, ki po Sloveniji
               delajo kriminal, očitno. To so vaši sodelavci in na takšnih osnovah skušate blatiti
               in diskreditirati ljudi, ki so osvobajali Slovenijo, na takšnih osnovah. In z ljudmi,
               ki so, kot je tu notri dokument, promptno izvršili ukaz o razorožitvi slovenske
               teritorialne obrambe na tisti lokaciji. To so vaši principi in s tem ste šli v ta
               posel. Sram vas naj bo, da z lažmi skušate blatiti in diskreditirati druge. Nisem
               doživel v 15 letih, da bi nek poslanec s takimi lažmi na tak klevetniški način šel v
               neke akcije in domneval, da se bo s tem promoviral. Mene ljudje do dna poznajo, da za
               en evro v življenju nisem prestopil zakona in da je tisto, kar govorim, resnica. Vi
               pa se poslužujete lažnivcev. In zaradi tega je problem tega zakona, ko ne vemo, kaj
               ste nam vse podtaknili, ne vemo, kaj ste vse podtaknili v ta zakon, kajti materialni
               dokaz na tisti mikrolokaciji, da je tisti, ki je sicer pričal pred preiskovalno
               komisijo, kazal originalne dokumente na vaši klevetniški tiskovni konferenci. Torej
               posedujete dokumente, ki so bili ukradeni in prirejeni. Ukradeni in prirejeni. In s
               takimi dokumenti skušate blatiti osamosvojitelje in druge v Sloveniji. Hvala lepa.
           </p>
            </sp>
            <sp xml:id="SDZ5-Redna-30-2011-07-15.sp77">

               <speaker>PODPREDSEDNIK MAG. VASJA KLAVORA:</speaker>

               <p>Gospod Tadej Slapnik kot predlagatelj.</p>
            </sp>
            <sp xml:id="SDZ5-Redna-30-2011-07-15.sp78">

               <speaker>TADEJ SLAPNIK:</speaker>

               <p>Hvala lepa.</p>
               <p>Gospod Jerovšek, ali vi resnično mislite, da če bi tiste zadeve, s katerimi ste
               zdajle mahali, s katerimi ste po treh mesecih, odkar sem se ukvarjal z orožarskimi
               aferami vašega predsednika in vaše politične stranke, ki ste jih potem pripravili do
               tega, da ste po treh mesecih našli eno tako kleveto, ste si jo izmislili, s katero
               danes tukaj mahate. Tri mesece ste potrebovali. Ali mislite, da če bi jaz imel
               karkoli od tega za bregom, da bi se upal spravljati na šefa največje opozicijske
               stranke, če bi imel slabo vest? Točno zaradi tega, ker je nimam, gospod Jerovšek,
               zaradi tega, ker imam čisto vest, sem si to upal. Tudi zaradi tega, ker mi noben ne
               more trditi, da sem leta 1991 kakorkoli vplival na to, da je kdo razorožil Slovenijo.
               Tudi zaradi tega sem se upal tega lotiti. Zaradi tega, ker še nisem bil niti
               polnoleten. In kar se tiče današnjih izjav, gospod Jerovšek, ki niso bile zgolj
               izgovarjanje na medijski članek, popolni pamflet, ki sem ga zanikal, ga zanikam tudi
               danes. Vi ste velik del teh trditev tukaj danes zatrdili sami osebno, in zaradi tega
               se boste morali zagovarjati na sodišču. Tam boste morali dokazati to, kar ste danes
               trdili.</p>
               <p>V Slovenski Bistrici sem vam dal na voljo, sem vas povabil: pridite in pred veterani
               vojne za Slovenijo – ne samo gospod Strehar, velika večina ostalih je bila prisotna –
               povejte to, kar ste trdili kot predsednik Odbora za obrambo v Državnem zboru. Niste
               prišli. Ste se izgovarjali. Ti vojni veterani so povedali, da jih je sram, da ste
               njihov poslanec. To so povedali. In potem ste v ne vem koliko člankih in ne vem
               katerih medijih stresali vam tipične po njih in jih blatili. Sram vas bodi. V tem
               delu bom zaključil ta del razprave. Bi pa še enkrat opozoril, da je kakršnekoli
               dokumente, ki morebiti sodijo dodatno v ta zakon, možno predlagati, in vas pozivam,
               da jih v sklopu druge obravnave predložite, jih bomo dodali. Ničesar ne želimo
               skrivati. Ne bom pa kot prvopodpisani pod predlogom zakona pristajal na to, da boste
               po vzoru že videnih dejanj raztegnili ta zakon do današnjega dne. Govorili ste o, ne
               vem, nakupih gospoda Kacina. Kaj ima pa to zveze? Če ima, potem samostojni zakon
               izpišite in ga vložite. Ne mešajte pa tu hrušk in jabolk. Hvala lepa.</p>
            </sp>
            <sp xml:id="SDZ5-Redna-30-2011-07-15.sp79">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, za repliko nimate časa.</p>
               <p>Gospod Černač, kaj želite? Izvolite proceduralno.</p>
            </sp>
            <sp xml:id="SDZ5-Redna-30-2011-07-15.sp80">

               <speaker>ZVONKO ČERNAČ:</speaker>

               <p>Hvala lepa.</p>
               <p>Spoštovani predsednik, glede na to, da je poslanski skupini zmanjkalo časa, ki je
               bil namenjen za razpravo pri tem vprašanju, domnevam, da bo verjetno ob zaključku
               razprave uporabljena tista določba poslovnika, ki govori o delitvi časa in bomo lahko
               dodatna stališča na to temo povedali še v okviru tega. Ne glede na to pa je le treba
               povedati, da smo o tem, da se je ta tako imenovana nova politika Zaresa dodobra
               osmradila in da zasmrajuje celoten politični prostor ne samo v tem državnem zboru
               ...</p>
            </sp>
            <sp xml:id="SDZ5-Redna-30-2011-07-15.sp81">

               <speaker>PODPREDSEDNIK MAG. VASJA KLAVORA:</speaker>

               <p>Kakšen je vaš predlog, gospod Černač?</p>
            </sp>
            <sp xml:id="SDZ5-Redna-30-2011-07-15.sp82">

               <speaker>ZVONKO ČERNAČ:</speaker>

               <p>... ampak v celotni Sloveniji, že govorili.</p>
            </sp>
            <sp xml:id="SDZ5-Redna-30-2011-07-15.sp83">

               <speaker>PODPREDSEDNIK MAG. VASJA KLAVORA:</speaker>

               <p>Kakšen je vaš predlog?</p>
            </sp>
            <sp xml:id="SDZ5-Redna-30-2011-07-15.sp84">

               <speaker>ZVONKO ČERNAČ:</speaker>

               <p>Treba je povedati, da gospod Slapnik ni mogel preučevati nobenega sodelovanja v
               orožarskih aferah ne Slovenske demokratske stranke ...</p>
            </sp>
            <sp xml:id="SDZ5-Redna-30-2011-07-15.sp85">

               <speaker>PODPREDSEDNIK MAG. VASJA KLAVORA:</speaker>

               <p>Gospod Černač, ali vas lahko še enkrat prekinem in vas vprašam, kakšen je vaš
               predlog? Bi bili lahko prosim toliko vljudni, da bi mi odgovorili?</p>
            </sp>
            <sp xml:id="SDZ5-Redna-30-2011-07-15.sp86">

               <speaker>ZVONKO ČERNAČ:</speaker>

               <p>... in bi bilo pošteno in korektno, da ga pozovete k opravičilu, ker je bil to njegov
               sovražni govor v tem državnem zboru. Sicer pa proceduralno predlagam, da ob zaključku
               razdelite čas, ki bo še preostal za razpravo. Hvala lepa.</p>
            </sp>
            <sp xml:id="SDZ5-Redna-30-2011-07-15.sp87">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Mislim, da so bile kamere vključene. Besedo ima gospod Jerovšek – ne, ne gre več,
               sva rekla. Oprostite. Naslednji, ker je čas potekel Poslanski skupini SDS, je na
               vrsti gospod Anton Anderlič. Ne želi razpravljati.</p>
               <p>Dušan Kumer, izvolite.</p>
            </sp>
            <sp xml:id="SDZ5-Redna-30-2011-07-15.sp88">

               <speaker>DUŠAN KUMER:</speaker>

               <p>Hvala za besedo, gospod podpredsednik.</p>
               <p>Zdaj smo imeli tipično demonstracijo te arogance, zaradi katere v teh 18 letih,
               verjamem, marsikaj zaradi takega odnosa do tega, s to avtoritarno držo, ni moglo
               priti do epilogov. Še enkrat se strinjam z vsemi tistimi, ki ste danes podprli to, da
               sprejmemo zakon, da se odpre vse v zvezi s tem. Ne gre za arhivsko gradivo, gre za
               dokumente, ki so še sveži in niso predmet arhivskega gradiva. Pri tem bi vas rad
               opozoril na eno, in bom še enkrat citiral stališče poročila Vlade Republike Slovenije
               leta 1996, ko jo je vodil dr. Janez Drnovšek. V tem poročilu je med drugim zapisano,
               in bom še enkrat, pa če je treba, še desetkrat, citiral: "Nesporno je, da je poleg
               številnih zakonitih in legalnih aktivnosti prihajalo do primerov nezakonite prodaje
               orožja ter do osebnega okoriščanja posameznikov na tej osnovi. Pri nekaterih
               nakazilih preko računov v tujini obstaja sum, da je prihajalo do zlorab in osebnega
               okoriščanja. Ugotovljeno je, da se je orožje prodajalo tudi za gotovino. Cene so bile
               različne in sta jih določala minister za obrambo in predstojnik takratnega
               varnostnega organa Ministrstva za obrambo od primera do primera. Žal vlada ugotavlja,
               da pristojna tožilstva večine kazenskih primerov s tega področja še niso obravnavala
               oziroma ni seznanjena z njihovo fazo obravnave na tožilstvih. Postopki so
               dolgotrajni, kar dopušča neskončne možnosti dvomov in manipulacij."</p>
               <p>In od tega dne naprej imamo 15 let manipulacije. In enkrat je treba tem
               manipulacijam narediti konec. Sedaj bom šel na najsodobnejšo manipulacijo, ki jo je
               prej izvedel kolega Grims, ko je govoril o izvedencu, ki ga je najela prejšnja
               preiskovalna komisija, ki jo je vodil Milan M. Cvikl v zvezi s patrijami. Taisti
               izvedenec je imel pogodbo z Ministrstvom za obrambo v vladi Janeza Janše! In kolega
               Grims govori o koruptivnih dejanjih Milana M. Cvikla, ker gre za izvedenca. Potem je
               tudi vlada Janeza Janše ravnala koruptivno, ker je imela zaposlenega tega človeka po
               honorarni pogodbi, iz konkurenčnega, če je nabavljala patrije! Lepo vas prosim, kdo
               pa je nabavljal patrije?! Ali so patrije nabavljale sosednje države? Naša država,
               naša vlada, naše obrambno ministrstvo v tistem času. In njihov pogodbeni sodelavec je
               bil taisti izvedenec! Taisti izvedenec, ki je bil zaposlen, kot pravite, v
               konkurenčni firmi. Lepo vas prosim! Kdo manipulira? Kdo manipulira še danes? Še
               enkrat: prav je, da se vsi dokumenti odprejo. Vsi, da se enkrat pride resnici do dna.
           </p>
            </sp>
            <sp xml:id="SDZ5-Redna-30-2011-07-15.sp89">

               <speaker>PODPREDSEDNIK MAG. VASJA KLAVORA:</speaker>

               <p>Želi besedo še predlagatelj? Gospod Tadej Slapnik, izvolite.</p>
            </sp>
            <sp xml:id="SDZ5-Redna-30-2011-07-15.sp90">

               <speaker>TADEJ SLAPNIK:</speaker>

               <p>Hvala lepa.</p>
               <p>Dovolite mi, da v zaključnem delu razprave še dodatno obrazložim potrebe za
               sprejetje zakona. Znano je, da je JLA na slovenskem ozemlju nakopičila takrat
               resnično enormne količine različnega orožja in streliva. Tukaj je stacionirala
               mnogoštevilne artilerijske in tankovske enote. Po številu tankov na enem mestu je
               bila takrat vrhniška vojašnica največja v Evropi. Te enormne količine, ki so bile
               skladiščene tukaj, so ostale domala povsem nedotaknjene. Nekaj opreme je sicer že med
               osamosvojitveno vojno bilo razdeljene enotam, vendar je na tisoče ton ostalo
               nedotaknjenih, na tisoče ton. In nadzor nad njimi je po osamosvojitveni vojni
               prevzelo obrambno ministrstvom, zlasti oddelek za logistiko in vojaško obveščevalno
               službo. Res je tedaj predsedstvo odločilo, da se tudi z orožjem pomaga napadenima
               Hrvaški ter Bosni in Hercegovini. Predsedstvo je izvajanje te pomoči preneslo na obe
               ministrstvi, notranje in obrambno. Način izvedbe te pomoči pa lahko danes vrednotimo.
               Sam menim, da sta obe ministrstvi svoji nalogi opravili povsem netransparentno.
               Državna organa, ki sta ju tedaj vodila danes velika prijatelja in po novem tudi
               odkrita politična sopotnika Igor Bavčar in Janez Janša, sta to pomoč očitno izvajala
               zelo po domače.</p>
               <p>In kar je še huje, tako imenovana pomoč naenkrat ni bila več pomoč, temveč trgovina
               z očitno izjemno oderuškimi cenami. Danes vemo, da že kmalu po koncu desetdnevne
               vojne nekateri posamezniki, ki so zasedli pomembne javne funkcije, pričnejo z
               organizacijo prevozov teh enormnih količin na Hrvaško. Danes vemo tudi, da so bile
               nekatere pošiljke na Hrvaško odpeljane povsem na črno, za druge je obstajala
               dokumentacija. Žal pa vemo tudi, da je bila ta dokumentacija pozneje uničevana. Kako
               je sploh potekala odprodaja orožja nekdanji JLA? Po danes znanih dejstvih, ki
               izhajajo tako iz javno dostopnih dokumentov različnih državnih organov kot tudi iz
               izpovedb udeležencev teh poslov, je odprodajo orožja nekdanji JLA vodil VOMO, to je
               varnostni organ Ministrstva za obrambo, ki ga je vodil gospod Andrej Lovšin.
               Poslovanje najlažje posplošeno razložimo takole: uprava za logistiko MORS je
               Lovšinovim sporočila, katero orožje je v določenem trenutku na razpolago. Po
               izpovedbah prič je nato gospod Lovšin določil cene. Ko so kupci plačali kupnino, so
               lahko prevzeli na tovornjake naloženo orožje. Da so tovornjake lahko odpeljali čez
               mejo, je bilo načeloma potrebno, da je mejni prehod prejel ustrezno depešo.</p>
               <p>Za tako imenovano odpiranje meje je bila zadolžena Varnostno-informativna služba. To
               službo je tedaj vodil dr. Miha Brejc, še danes vpliven in viden član SDS. Iz
               ohranjenih depeš je razvidno, da so policisti na mejnem prehodu prejeli le podatek o
               številu tovornjakov oziroma njihovih registrskih tablicah, občasno pa tudi imena
               voznikov teh tovornjakov. Kaj je naloženo na tovornjakih, pa v teh depešah ni
               evidentirano. Ne policisti ne cariniki na mejnem prehodu niso vedeli, kaj je dejansko
               naloženo na tovornjaku, kateremu so na podlagi Brejčeve depeše morali dvigniti
               zapornice. Ni znano, da bi carina kak tak transport kadarkoli pregledala. Vsebino
               tovora sta dejansko poznala le prodajalec in kupec. Posledično sta, kot kaže, bila
               tudi edina, ki sta poznala cene, torej višino plačane kupnine. Da je treba umakniti
               stopnje zaupnosti, dokazuje tudi dokument, ki je med nedavno javno dostopnimi
               dokumenti. V registratorju številka 2 se namreč nahaja dokument, ki je označen s
               številko 439. Gre za listino, ki jo je pri notarju na Hrvaškem overil eden od kupcev
               orožja. Notarka Marija Ivančić je februarja 2000 overila prepis dokumenta, ki ji ga
               je predložil gospod Marinko Gašpić.</p>
               <p>Dokument vsebuje popis kupljene robe, iz notarske overovitve pa izvemo, da je na
               desni strani dokumenta lastnoročno s kemičnim svinčnikom cene zapisal gospod Andrej
               Lovšin. In kakšne so bile te cene? En ročni minomet M57 je stal tisoč 500 nemških
               mark, lanser Osa je stal 3 tisoč mark, ena raketa Osa je stala tisoč mark, avtomatska
               puška je stala 5 tisoč mark, en zaboj zanjo je stal pol marke. Dalje, za eno raketo
               Maljutka je moral Gašpić plačati 9 tisoč 500 mark, za eno raketo Zolja 2 tisoč mark
               in za eno raketo Strela-2M kar 25 tisoč mark. In kar je zanimivo: kupec trdi, da je
               cene lastnoročno zapisal Andrej Lovšin. Skupaj je bila pošiljka vredna takrat kar 2,5
               milijona nemških mark. Pa primerjajmo te cene s cenami, ki jih je v svojem
               primopredajnem zapisniku takrat navajal obrambni minister Janez Janša, kot jih lahko
               razberemo iz nedavno javno objavljenega dokumenta OVS z dne 6. 2. 1997. V tem
               dokumentu mina za raketomet M57 po Janševih navedbah stane 95 mark. Lovšin jo je
               prodajal za 200 mark. Za lanser Osa Janša v primopredajnem zapisniku navaja ceno 900
               mark. Gašpiću je Lovšin določil ceno 3 tisoč mark. Ena raketa Osa naj bi po Janševih
               navedbah stala 190 mark, tukaj pa vidimo ceno tisoč mark in tako naprej.</p>
               <p>To je notarsko overjena izjava hrvaškega kupca. Naj se gospoda Janša in Lovšin med
               seboj dogovorita in opredelita, kje so dejanski vzroki teh razlik. Seveda pri tem ne
               bodo dovolj izmišljotine o kakršnemkoli dekonzerviranem orožju, ki naj bi zaradi tega
               imelo nižje cene, kot nam jih je na izredni seji maja pripovedoval gospod Janša. Ti
               dokumenti namreč potrjujejo bistveno višjo prodajno ceno za prodano orožje, ki je
               bilo ali konzervirano ali ne, in te cene so nekajkrat višje od tistih, ki jih je
               obrambno ministrstvo predstavljalo v svojih poročilih. Vprašanje je, kje so torej ta
               manjkajoča sredstva. Cene, ki jih navaja Janša v svojem famoznem poročilu iz leta
               1993, so namreč bistveno drugačne. Tudi gotovine bojda ni bilo, če verjamemo temu
               poročilu. Orožje so Hrvati bojda plačali le s kompenzacijami, z nafto. Kupci so
               orožje plačali pretežno z nafto, nekaj pa tudi z opremo in drugimi vozili, po
               Janševem poročilu.</p>
               <p>Tako pravi uradna različica, po kateri naj bi Slovenija v protivrednosti prejela
               skupno za vse orožje zgolj 28 milijonov mark. Le 4 milijone naj bi plačala Bosna in
               Hercegovina, preostalih 24 milijonov pa Hrvaška, in vse naj bi bile zgolj
               kompenzacije. Leta, ki so sledila, so pa prinesla ugotovitev, da gre tu dejansko za
               eno veliko, debelo laž. Orožje ni bilo le zamenjano za nafto, ampak je bilo prodajano
               za gotovino in za plačila, ki so bila izvršena na račune v Avstriji, Nemčiji in v
               Švici. Prav zato predlagatelji pravimo, da je vso dokumentacijo treba objaviti
               nemudoma, da bodo maske padle čim prej. Izjave odgovornih, da ne obrambno ne notranje
               ministrstvo v tujini nista imela odprtih bančnih računov, so sicer točne, vendar so
               hkrati tudi manipulacija in izmikanje. Račune, na katere se je stekala kupnina od
               odprodanega orožja in streliva, so namreč pri tujih bankah na svoja imena odpirali
               posamezni delavci obeh ministrstev. Za prodati je bilo namreč kar nekaj; samo v
               skladišče v Ložnici je bilo očitno shranjenih vsaj 60 tisoč protioklepnih min.
               Ogromne količine v tem skladišču skladiščenega orožja dokazuje samo podatek, da je
               praznjenje skladišč bila neverjetna logistična operacija, ki je trajala kar cel
               teden.</p>
               <p>Kako naj torej verjamemo v teh 28 milijonov nemških mark prihodkov, ko pa priče
               govorijo o enormnih gotovinskih zneskih? Denimo, na spletni strani orozje.info lahko
               vidimo izjavo nekdanjega poveljnika TO za vzhodno Štajersko Vladimirja Miloševiča, ki
               je novembra 2008 povedal, citiram, in ni v pogojniku: "V skladišču je bilo 2 tisoč, 2
               tisoč 500 raket. Ena raketa se je prodajala po 25 tisoč mark." Tu je Miloševič povsem
               direktno povedal: 2 tisoč raket po 25 tisoč mark, in če to zmnožimo, dobimo 50
               milijonov nemških mark. Zato je pripovedka o kupnini, ki je bila plačana s
               kompenzacijami za nafto, iz dneva v dan bolj neverodostojna, ko pa lahko pogledamo
               dokumente, kjer piše, da naj se kupnina nakaže na züriški račun podjetja Cranex. Kaj
               ima plačilo na bančni račun tuje banke s kompenzacijami za nafto? Prav tako ne kaže
               pozabiti, da je mariborski Večer pred meseci objavil članek s priloženim dokumentom,
               v katerem so novinarji ugotovili, da je gospod Franci Cimerman, voznik Andreja
               Lovšina, ki je očitno opravljal blagajniške posle, preko avstrijske banke
               transferiral 880 tisoč mark.</p>
               <p>Tu je sedaj vprašanje: zakaj denarja ni položil v slovenski banki? Zakaj je bilo
               treba poslovati iz Avstrije? In zakaj je bilo treba zaobiti slovenski finančni
               sistem? Pred kom v Sloveniji se je kaj skrivalo? Mnogo vprašanj je še vedno odprtih
               tudi glede gotovinskih transakcij. Kje je ta gotovina knjižena? Kje je bilo oziroma
               kaj je bilo prodano za gotovino? Koliko je bilo te gotovine in kako je bila ta
               gotovina porabljena? Odgovorov na ta osnovna vprašanja še vedno ni. Nekdanji obrambni
               minister Janez Janša je skoraj celo desetletje odločno zanikal, da bi poslovali tudi
               za gotovino. Šele novembra leta 1999 smo končno pričakali resnico. Citiram njegovo
               izjavo: "Če me sprašujete, ali smo orožje prodajali za gotovino, je moj odgovor da."
               Osem let je rabil, da je to priznal. Do takrat je lagal. Zakaj je gotovinsko
               poslovanje dotlej zanikal? Četudi bi bila trgovina z orožjem državna skrivnost, to
               nikakor ne pomeni, da so bili gotovinski posli tako tajni, da ne bi smeli biti niti
               zabeleženi. Vsi, ki so trgovino z orožjem preiskovali, namreč brez zadržkov povsem
               naravnost povedo, da gotovina ni knjižena.</p>
               <p>Pa še nekaj. Opozoriti moram še na en izjemen razkorak med izjavami in vsebino
               dokumentov. Kot sem povedal, je Janša novembra 1999 priznal, da je posloval z
               gotovino. A glej ga zlomka, 8 mesecev pozneje, ko je isti Janez Janša postal obrambni
               minister v Bajukovi vladi, je v Državni zbor poslal poročilo, v katerem je zapisal,
               da je bila skupna vrednost poslov 28 milijonov nemških mark, in gotovine zopet ni
               omenil. Zakaj torej v uradni državni dokument Janša ne zapiše tistega, kar je priznal
               9 mesecev prej? Novembra 1999 je javno priznal, da je posloval z gotovino, avgusta
               2000 pa v uradnem dokumentu tega ne navede. Naj razume to, kdor more. Kot tudi naj
               razume, kdor le more, primer pripadnikov stranke HOS, zasebne strankarske vojske
               Hrvata Dobroslava Parage. Delavci obrambnega ministrstva so takrat v službenem času
               avgusta 1991 urili pripadnike stranke HOS. Urjenje je bilo izvedeno sicer mesec
               preden je predsedstvo sprejelo sklep o kakršnikoli pomoči Hrvaški.</p>
               <p>Naj ponovim, na slovenskem ozemlju so delavci obrambnega ministrstva urili
               paravojaško enoto. Na spletni strani resnicaoorozju.si je bil nedavno objavljen tudi
               posnetek pogovorov z enim od delavcev slovenskega obrambnega ministrstva, ki je to
               urjenje izvajal. Povsem natančno je razložil, kako so potekala, ko sem pa potem o tem
               vprašal obrambno ministrstvo, mi je to sporočilo v odgovoru, da o tem ne vedo nič, da
               v dokumentih brigade MORiS, Republiškega štaba TO ter Republiškega sekretariata za
               ljudsko obrambo o tem urjenju ne najdejo prav nobenega podatka. Kaj je lahko bolj
               zgovorno od tega, da v arhivih ni podatkov. Spoštovani, sprejmimo torej ta zakon, saj
               tako umaknemo vse oznake tajnosti in tako odpremo vse arhive. To je neizbežno za to,
               da orožarsko zgodbo enkrat za vselej zapremo na politični ravni. Naj bo javno vse, da
               si bodo državljanke in državljani sami lahko ustvarili sliko in sami izrekli sodbo.</p>
               <p>Kolegice in kolegi, verjemite mi, da bomo s tem k razvoju slovenske demokracije
               bistveno prispevali. Prispevali bomo tudi k dvigu standardov pravne države, zato
               prosim, da pri glasovanju o tem, ali je zakon primeren za nadaljnjo obravnavo, ta
               predlog sklepa potrdite.</p>
            </sp>
            <sp xml:id="SDZ5-Redna-30-2011-07-15.sp91">

               <speaker>PODPREDSEDNIK MAG. VASJA KLAVORA:</speaker>

               <p>Vsi prijavljeni razpravljavci, ki ste to želeli, ste dobili besedo. Ker pa čas,
               določen za razpravo, še ni potekel, sprašujem, ali želi na podlagi prvega odstavka
               71. člena Poslovnika še kdo besedo oziroma kdo še razpravljati. Odpiram prijavo.
               Prijava teče. Prijavljenih je 9 razpravljavcev, vsak ima na voljo 5 minut.</p>
               <p>Gospod Anton Anderlič, izvolite.</p>
            </sp>
            <sp xml:id="SDZ5-Redna-30-2011-07-15.sp92">

               <speaker>ANTON ANDERLIČ:</speaker>

               <p>Tako kot sem uvodoma povedal, še vedno mislim, da je mogoče do teh dokumentov priti.
               Ne razumem volje nekaterih nosilcev političnih funkcij, ki tega ne želijo storiti in
               ravnajo po mojem trdnem prepričanju v nasprotju z zakonom, ampak na ta način bomo
               lahko odprli diskusijo, ki bo šla v finale, da tako rečemo, temu vprašanju in
               zaključila to temno obdobje slovenske zgodovine. Ne zdi se mi potrebno, da danes
               razpravljamo o tem, kaj kdo ve, kaj si kdo misli o tem vprašanju, kajti te stvari bo
               itak treba ponoviti, dokazati, in takrat bodo te stvari lahko tudi verodostojne in
               dokončno zaključene.</p>
               <p>Kot povedano, zakon bom podprl.</p>
            </sp>
            <sp xml:id="SDZ5-Redna-30-2011-07-15.sp93">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Marijan Pojbič.</p>
            </sp>
            <sp xml:id="SDZ5-Redna-30-2011-07-15.sp94">

               <speaker>MARIJAN POJBIČ:</speaker>

               <p>Hvala, spoštovani gospod podpredsednik.</p>
               <p>Na začetku moram povedati, da sem zelo, zelo razočaran nad dejstvom in nad tem, s
               čim se sedanja koalicija v tem času ukvarja. Točno vemo in vidimo sami, v kakšni
               situaciji je naša družba in država. Vsi vemo, da imamo nad 120, 130 tisoč
               brezposelnih. Velika večina, ki dela v realnem sektorju, je na minimalni plači.
               Večina upokojencev ne more preživeti s pokojninami, ki jih prejemajo. Imamo ogromno
               delavcev, ki so delali po pol leta in tako naprej, ki ne prejemajo plače, in tako
               naprej. V takem stanju, v taki situaciji se mi ukvarjamo z zadevo, ki je po moji
               osebni oceni že zdavnaj končana! Že zdavnaj končana! 20 let kasneje se mi ukvarjamo s
               tem, kar se je pred 20 leti dogajalo! Ali mislite, da to zanima slovenske državljanke
               in državljane v tem trenutku?! Ali mislite, da jih to zanima?! Njih zanima, kako
               boste še v tem času, ko ste na oblasti, reševali probleme, da bodo ljudje imeli
               primerno napolnjen žep, da bodo lahko živeli, ne pa se ukvarjali z montiranimi
               procesi! Ne pa se ukvarjali z oslarijami, ki nimajo nobene zveze s sedanjo situacijo!</p>
               <p>Naj bi se ukvarjali s tem, kako reševati probleme ljudi, kako reševati, da bodo
               upokojenci imeli primerne pokojnine, da bodo delavci dobili plače, ki jih 6, 7
               mesecev niso prejeli! Vi se pa ukvarjate z afero o orožju! Pa veste, zakaj se
               ukvarjate s tem zdaj?! Zdaj vam bom citiral, kar je danes v Večeru zapisano, kaj je
               povedal gospod Rupel. To je zelo pomembno, da slišite, da bomo vsi vedeli, zakaj ste
               odprli sedaj to vprašanje. To bom prebral in citiral; gospod predsednik, prosim, da
               mi to dovolite. Poglejte, gospod Dimitrij Rupel je danes zapisal naslednje, piše na
               četrti strani Večera: "Pred nekaj dnevi mi je znanka, ki vodi uspešno gospodarsko
               podjetje, pripovedovala o naklepih sedanje koalicije v zvezi z naslednjimi,
               predčasnimi ali rednimi, volitvami. Zapomnite si, mi je dejala, vse kandidate in
               pomembna imena sedanje opozicije bodo kompromitirali oziroma odstranili iz
               političnega prizorišča tako, da jih bodo zapletli v medijske, finančne, policijske in
               pravosodne preiskave. Stotine državnih uslužbencev, ki jih je v nasprotju s sedanjo
               retoriko in priporočili Evropske unije zaposlila sedanja vlada, vse dneve pripravlja
               sezname in si izmišljujejo obtožnice. Opozicijskim kandidatom bo mogoče, ker
               vladajoča koalicija obvladuje vse te instrumente, nedolžnost dokazati šele po
               volitvah."</p>
               <p>Torej, dragi moji kolegi in kolegice, kompletna slovenska javnost zdaj, če me
               posluša, in verjamem, da me posluša, točno ve, da je to, kar vi sedaj počenjate,
               naklepno! Na vsak način hočete diskreditirati Slovensko demokratsko stranko in
               njihovega predsednika! To je vaš edini in ključni cilj! Vam je čisto malo mar, kaj se
               je dogajalo leta 1991! Vsi vemo, kdo je bil takrat komandant vsega! Takrat je bil
               komandant vsega gospod Kučan! Vsega! Jaz pa nikoli nisem trdil, da je on karkoli
               ukradel, nikoli! Ampak vse, kar se je dogajalo v slovenski državi, je šlo skozi roke
               gospoda Kučana. In mene nihče v tem državnem zboru nikoli ne bo prepričal, da je
               ključno igro igral gospod Janez Janša! Jaz sem prepričan, da je gospod Janez Janša
               gospod za marsikaterega izmed teh, ki sedijo tu v parlamentu. Za marsikaterega izmed
               teh, ki sedijo tu v parlamentu.</p>
               <p>Gospod Slapnik, vam pa samo še to. Prepričan sem, ker ste govorili o tem dokumentu,
               ki je bil tu zapisan – to ni dokument, ampak je članek nekega novinarja –, da boste
               dokazali svojo nedolžnost, da boste na sodišču tožili tega novinarja, in sodba bo
               tista, ki bo zame verodostojna, iz katere bo izhajalo, da niste krivi in da je ta, ki
               je podpisan pod tem člankom, vas klevetal oziroma lagal. Potem vam bom verjel. Jaz
               vas pa ne obtožujem ničesar. Tu je samo nek članek, ki vas bremeni, to je pa dejstvo.
               Ali ste krivi ali niste, bo pa sodišče odločilo, če boste seveda tega novinarja, za
               katerega pravite, da je klevetal, tožili. Za zaključek. Vsi dobro vemo, da Slovenija
               potrebuje v tem trenutku gospodarske reforme! Potrebuje tisto, da bodo ljudje lahko
               preživeli! Ne potrebuje pa novih in novih afer pred volitvami! In lepo vas prosim,
               nehajte s temi aferami. Nehajte! Začnite delati za državljanke ... <stage>/ izklop
               mikrofona/</stage></p>
            </sp>
            <sp xml:id="SDZ5-Redna-30-2011-07-15.sp95">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Pojbič.</p>
               <p>Besedo ima gospod Jože Tanko.</p>
            </sp>
            <sp xml:id="SDZ5-Redna-30-2011-07-15.sp96">

               <speaker>JOŽE TANKO:</speaker>

               <p>Hvala lepa.</p>
               <p>Jaz bom zakon sicer podprl, čeprav ni potreben. In se strinjam s tistimi v
               koaliciji, ki so dejali, da se čudijo, da ministri ali kdorkoli ne odpre in ne naredi
               tega koraka, da bi dal soglasje za odprtje teh dokumentov. Tak je tudi predsednik
               Državnega zbora, pa prihaja iz stranke Zares. Koalicija ima vso možnost, da tiste
               ministre, ki ne izvajajo koalicijske politike, zamenja. Zakaj tolerirajo ministrico
               Jelušič, ki noče odpreti teh dokumentov? Zakaj je ne zamenjajo? Koalicija lahko to
               hitro reši. Zakaj ne zamenja koalicija predsednika Državnega zbora, ki blokira dostop
               do tajnih dokumentov, in jih dobijo nekateri na privilegiran način, tako kot gospod
               Slapnik ali pa gospod Kek in še kdo, drugi pa moramo pisati vloge, da pridemo do
               dokumentov, ki so odprti? Zakaj tega ne storite? Cilj tega projekta trgovine z
               orožjem je samo to, da se te zgodbe vlečejo in vlečejo kot jara kača. Te se ne morejo
               dobro zaključiti za tiste, ki jih inicirajo. Ne morejo se, zato ker niste mogli
               ugotoviti ničesar takrat, ko je bil predsednik preiskovalne komisije, ki je
               raziskovala orožje, Moge. Gospod Anderlič je bil pa vodja koalicije takrat, vodja
               največje poslanske skupine v Državnem zboru. V bistvu je bil car parlamenta, pa niste
               speljali postopka oziroma zaključka te preiskovalne komisije. Zanimivo.</p>
               <p>Tudi takrat, ko ste imeli Zdenko Cerar na čelu generalnega državnega tožilstva,
               niste mogli zadeve sprocesirati. Ne se izgovarjati na Barbaro Brezigar. Osem let prej
               je bila ali pa še več, dva mandata je bila generalna državna tožilka Zdenka Cerar,
               pred Brezigarjevo, pa niste storili nič. Da so zadeve zapletene, da so zadeve težke,
               da se vzorci ponavljajo, kaže tudi ta umik, beg vrhovne državne tožilke Branke Zobec
               Hrastar. Ta konstruiran proces se bo najbrž klavrno zaključil, tako kot so se vsi do
               sedaj. Niti en postopek, ki ga sprožate preko medijev, preko politike, preko tega, se
               ni zaključil na tak način, kot ste pričakovali, niti eden. Niti eden. In ko že
               govorimo o tem vašem zakonu, za katerega pravite, da bo nekaj dal. Zakaj niso vsi
               dokumenti, ki so povezani s trgovino z orožjem, javni? Zakaj so nekateri iz vašega
               predloga izvzeti? Nimate resnega namena, da bi odkrili vse dokumente trgovine z
               orožjem, ampak samo tiste, ki vam glede na politične razmere odgovarjajo. Pred seboj
               imam nek dokument, ki je podpisan med bivšim predsednikom predsedstva gospodom
               Kučanom in Alijo Izetbegovićem, kjer je napisana specifikacija opreme, ki jo
               potrebujejo zato, da bodo obranili Sarajevo, in piše: "Plačanje u gotovu u času
               isporuke." To je dokument, dosegljiv, preverljiv.</p>
               <p>Zakaj ta dokument ni sestavni del tega vašega projekta umika? Zakaj se z njim ne
               ukvarja nihče? Je to del trgovine z orožjem? Je to del trgovine z orožjem?! Govori o
               tem, da se je s trgovino z orožjem neposredno ukvarjal tudi nekdanji predsednik
               republike. Neposredno! Neposredno! In sedaj se vi pri teh projektih ukvarjate z
               lustracijo tistih, ki so odigrali ključno vlogo v osamosvojitvi. Čisto vse tiste iz
               te tako imenovane pomladi ste uspeli na tak ali drugačen način eliminirati. Ostala je
               samo ena velika tarča še – Janez Janša. Edina velika tarča, ki je ostala. In glede na
               to, da se nezadržno približuje čas takih ali drugačnih volitev, je treba to delo
               dokončati. 20 let se ukvarjate z njim in v 20 letih niste uspešno na tem področju
               zaključili nobenega procesa, nobene zadeve, nobene afere, in vsakič vstopajo v afero
               bolj kompromitirane osebe, vsakič neki ljudje, ki so tako ali drugače obremenjeni s
               kriminalno preteklostjo, in vsakič bolj. Žal je to vaš koncept. Namesto vsebine,
               razvoja projektov se ukvarjate s konstrukti in omadeževanjem tistih, ki so veliko
               pripomogli k tej državi. Vi ste zanesljivo malo, kar ste bili takrat mladinec. Hvala
               lepa.</p>
            </sp>
            <sp xml:id="SDZ5-Redna-30-2011-07-15.sp97">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jožef Jerovšek.</p>
            </sp>
            <sp xml:id="SDZ5-Redna-30-2011-07-15.sp98">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Zelo sem vesel te današnje razprave, ker lahko na konkretnem primeru, se pravi v
               zvezi z orožjem v Ložnici, pojasnim, na kakšen način se spravljajo v javnost
               neresnice, laži in insinuacije. V tem konkretnem primeru je to organiziral gospod
               Slapnik na eni klevetniški seansi v Slovenski Bistrici, kjer je trdil, da jaz nisem
               dal Teritorialni obrambi na razpolago poslopja, ker so bili na 280 kvadratih vsaj
               trije vagoni orožja. Tam so trdili, da je bilo to orožje pri meni samo en teden, bilo
               je pa od 3. julija, in prvega so odpeljali 9. septembra. Laži, čiste laži. Gospod
               Slapnik je rekel, da me je vabil, da bi jaz tam bil. Še sploh nisem vedel kaj misli,
               za kaj se gre. Vendar prvič je hotel organizirati takrat, ko sem jaz imel Odbor za
               obrambo, kateremu predsedujem, on pa je član odbora. In ko sem ga opozoril, češ med
               sejo odbora prirejaš tiskovko v Slovenski Bistrici, je prestavil na drug datum, ko je
               bilo zasedanje Državnega zbora, kjer sem jaz celo dopoldne nastopal. To so njegove
               metode! To so njegove metode! Ampak vidite, kaj vse se v zvezi z orožjem v Ložnici
               govori, in tam je tisti posameznik kazal originalne dokumente o orožju iz Ložnice, ki
               jih je očitno poneveril, nepooblaščeno odstranil, in na take poneverjene,
               nepooblaščene dokumente skuša zdaj organizirati neko kampanjo v Sloveniji.</p>
               <p>Zaradi tega sem seveda za to, da se čisto vsi dokumenti, ki so dosegljivi, očitno pa
               so nekateri dosti originalnih dokumentov odstranili, dajo dejansko na mizo, da se
               loči zadnji odplev in da seveda takšnih, kot je gospod Slapnik – v teh aferah
               nastopajo s svojo porušeno verodostojnostjo. Tudi tu je v vsakem stavku izrekel
               neresnico, ko mi je odgovarjal. Rekel je, da po treh mesecih od tega članka jaz kažem
               to. Datum je 10. 6. – en mesec. V tem članku piše: "Kdo je skrbel za zagotovitev
               katerih poslov, še ni povsem razčiščeno." Preko tega posameznika naj bi Slapnik
               prijatelju Kokollariju, to je albanski podjetnik, poskušal zagotoviti, da bi deloval
               kot podizvajalec družbe Granit iz Slovenske Bistrice. Veste, da sem prizadet!
               Poslanec iz Slovenske Bistrice sem, in nek poslanec iz Slovenskih Konjic pritiska na
               poslovneže iz Granita, da morajo dati posel, kot tu piše, nekemu albanskemu
               podjetniku, da bo zaslužil kaj. Poslanec v aferah? je članek. V aferah Elektro
               Maribor in medicinska fakulteta osem pridržanih, udeleženec Tadej Slapnik. In Tadej
               Slapnik potem obtožuje levo in desno o orožju, o tem, koliko sem jaz imel v skladišču
               orožja.</p>
               <p>Sedaj je povedal, da je bil takrat mladoleten, ampak kljub temu je organiziral,
               naredil scenarij, na kakšen način bi me oblatili v mojem kraju. Pomislite. In tam so
               se hvalili z ukradenimi dokumenti, originalnimi, na televiziji so kazali. Same laži!
               Celo tako daleč so šli, da so navajali eni tam, da je bilo mojo ženo strah, ker je
               imela dva mala otroka ob gorah orožja. Verjetno jo je bilo strah, samo moja žena je o
               tem govorila samo s svojo materjo po telefonu. In če so prisluškovali, morda, so
               tisti akterji takrat prisluškovali, potem ... Osebno jo je bilo strah zaradi otrok,
               in to bi naj bil njen veliki greh. Kako so pa vedeli, da je bilo mojo ženo strah
               orožja, pa ne vemo, in to je organiziral gospod Slapnik! Na podlagi takšnih poslancev
               in takšnih metod bi radi sedaj razčiščevali afero o orožju. Kolegi in kolegice,
               poiščite si verodostojnega poslanca, ki bo te zadeve reševal, ker drugače bo
               zlorabljen sleherni dokument, kot je bil v tej konkretni zadevi zlorabljen, kar se
               nanaša na orožje v Ložnici. Na podlagi takšnih neverodostojnih ljudi ni možno delati
               zaključkov! Hvala lepa.</p>
            </sp>
            <sp xml:id="SDZ5-Redna-30-2011-07-15.sp99">

               <speaker>PODPREDSEDNIK MAG. VASJA KLAVORA:</speaker>

               <p>Mag. Grims, imate besedo.</p>
            </sp>
            <sp xml:id="SDZ5-Redna-30-2011-07-15.sp100">

               <speaker>MAG. BRANKO GRIMS:</speaker>

               <p>Najprej bi kar svojemu kolegu gospodu Pojbiču odgovoril na njegovo vprašanje, kajti z
               njim se v celoti strinjam, ko je dejal, češ zakaj se ta tema odpira spet zdaj, ko je
               vendar toliko razvojno pomembnih tem za Slovenijo, ki bi jih ljudje želeli videti
               uresničene tudi v parlamentu. Ampak odgovor na to je preprost, gospod Pojbič: zato,
               ker drugega ti ljudje ne znajo, ker ta koalicija 20 let ne zna drugega kot polivati
               gnojnico po političnih nasprotnikih, buri negativno razpoloženje, spodbuja različne
               predsodke in diskreditira vse svoje politične konkurente. In nič drugega ne znajo,
               ampak čisto nič. To se je zdaj videlo, ko so v malo bolj zahtevnem obdobju prevzeli
               oblast in so naredili gospodarsko katastrofo za Slovenijo še za nekaj generacij.
               Vsaka volilna kampanja v Sloveniji, lokalna ali državnozborska, je potekala po enakem
               scenariju. Iznenada so oživeli sodni procesi o trgovini z orožjem, začelo se je o tem
               govoriti, in tudi ta volilna kampanja se očitno začenja!</p>
               <p>Spet so vložili spoštovani kolegi nov zakon o odprtju arhivov o trgovini z orožjem,
               ki bi ga sicer mi bili tudi pripravljeni podpreti, samo mi to razumemo kot to, da se
               pač da karte na mizo, da se odkrije vse, ker nimamo česa skrivati! Ampak kolegi, če
               ste jih pozorno poslušali, iz vrst tranzicijske levice, pa tukaj vidijo novo
               priložnost za nadaljnje polivanje gnojnice in nadaljnjo diskreditacijo. In da je
               točno in samo to v igri, dokazuje tisto, s čimer sem začel. Ta zakon je usodno
               pomanjkljiv, kajti v njem manjka tista osnovna najbolj sramotna, najbolj kriminalna
               trgovina z orožjem: dopuščanje razoroževanja slovenske teritorialne obrambe, ko je
               nekdo trgoval z lastno državo! Ta trgovina je osnova vsega, kajti nič od tega, kar
               zajema ta zakon, se ne bi zgodilo, če ne bi bilo te osnovne trgovine z orožjem,
               trgovanja z lastno domovino, ki so ga zagrešili vsi tisti, ki so stali z rokami v
               žepu, ignorirali opozorila ali pa bili celo vnaprej obveščeni o razoroževanju
               slovenske TO in niso storili ničesar. Kajti opustitev tega dejanja je v tem primeru
               veleizdaja, je kriminal najslabše vrste, zločin nad lastno domovino in lastnim
               narodom, ki za moje pojme nikoli ne zastara.</p>
               <p>Navedeno je bilo tudi vprašanje, zakaj pa se je trgovalo tudi s Hrvaško. Tisti, ki
               to postavlja, nima pojma o politiki, pa tudi o vojaštvu in o obrambi lastne države
               ne. Groza in bog ne daj, da bi še kdaj dobil priložnost, da vodi katerokoli državo,
               še lokalne skupnosti ne. Kajti zakaj je bila Slovenija dolžna pomagati? Že iz
               etičnih, že iz političnih razlogov, jasno, gre za vrednote, ampak vendar tudi iz
               svojih vitalnih interesov! Kaj pa bi se zgodilo, če bi Hrvaška zgubila v vojni s
               srbovojsko oziroma JLA? Prigrmela bi JLA nazaj na meje s Slovenijo in nas ponovno
               napadla, le da tokrat bistveno bolj okrepljena, bistveno bolj enotna, in imeli bi
               neskončno večje težave, kot smo jih imeli v prvem spopadu. Zato je bila vsa pomoč,
               tista, ki se je dala brezplačno, pomoč, da so lahko kupovali preko Slovenije orožje,
               v vitalnem interesu preživetja Slovenije. Šlo je za obrambo Slovenije na hrvaških
               tleh. Če kdo tega ne razume, potem ni dostojen, da vodi to državo, mi je prav zelo
               žal.</p>
               <p>Moramo se tudi zavedati, da ni šlo samo za trgovino. Velikokrat je šlo tudi za druge
               ukrepe, za dajanje orožja na razpolago, za posojanje, šlo je tudi za to, da se je v
               nekaterih primerih preprosto povedalo, kje in kdaj startajo transporti JLA in so jih
               seveda Hrvatje lepo prestregli in pospravili tisto oborožitev ter se s tem sami
               bistveno okrepili in pripravili. Tudi to se je dogajalo, zato pa je JLA na koncu
               svojo rdečo zvezdo odpeljala z ladjo iz Kopra osramočeno, z znižano glavo. In še
               odgovor sem dolžan gospodu Kumru, ki je bil tako glasen. Vi v tem svojem sramotenju
               političnih nasprotnikov tudi zavestno kršite ustavo. Ko sem opozarjal kolege na
               preiskovalki, da nihče ne more kar nekomu poriniti en papir v roke, pa vpiti nanj,
               naj gre čez vrata ven, tako kot je to počel gospod Slapnik, je tukaj bila potem
               primerjava z gospodom Cviklom. Tole, kar imam v roki, so pa dokumenti. Kar štejte
               strani. Toliko strani obrazložitve je bilo pri predlogu za razrešitev gospoda Cvikla.
               To je bilo tudi poslano Ustavnemu sodišču. V mojem primeru pa en stavek in vpitje,
               kajti vam ne gre za ... <stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-15.sp101">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa Alenka Jeraj, izvolite.</p>
            </sp>
            <sp xml:id="SDZ5-Redna-30-2011-07-15.sp102">

               <speaker>ALENKA JERAJ:</speaker>

               <p>Hvala za besedo.</p>
               <p>Zakon, ki ga obravnavamo, o katerem se pogovarjamo že nekaj časa, je ena navadna
               farsa s strani Zaresa. Pred nekaj meseci so odločno zagovarjali, da se zaprejo
               arhivi, da se ne dostopa do gradiv, da se onemogoči raziskovalcem, da proučujejo
               zgodovinske dokumente; Zaresova ministrica, ki danes to več ni, je do zadnje kaplje
               branila ta zakon. K sreči so ga zavrnili državljanke in državljani na referendumu in
               bomo, upamo, vseeno lahko dostopali do teh dokumentov, če si seveda ne bo Vlada
               izmislila česa novega in to v nadaljevanju onemogočila. Sedaj pa prihaja z zakonom, s
               katerim bi dovolili dostop, ampak do tistih dokumentov, za katere sami ocenjujejo, da
               bi bili primerni in da bi bili uporabni za bližajoče se volitve in čas, ki se nam
               približuje. Saj smo že navajeni, da se pred vsakimi volitvami ukvarjamo z orožjem, da
               je to ena glavnih tem. Kar naenkrat so spet novi podatki, nove informacije, novi
               dokumenti in tako naprej. Ampak zakon, ki ga predlagate, ki ga predlagajo poslanci, v
               2. členu govori o točno določenih dokumentih. Seveda spet selekcionirate in bi dali
               vpogled oziroma dostop do tistih dokumentov, za katere vi mislite, da so povezani s
               trgovino z orožjem.</p>
               <p>Verjetno mnogo teh na seznamu ni, in informacijska pooblaščenka bo potem ugotovila,
               da nek dokument, ki bi morda določene stvari razjasnil, ni zapisan v zakonu in zato
               tudi ni povezan s trgovino z orožjem, ker ste pač vi določili, kateri dokumenti o tem
               govorijo in kateri ne. V Državnem zboru so se tisti pred nami mnogo let ukvarjali s
               temi dokumenti, imeli smo preiskovalne komisije, dva mandata ste vodili tudi Komisijo
               za nadzor obveščevalnih in varnostnih služb, cel kup je bilo nekih sestankov,
               dogovorov, preiskav in potem tudi poročil na to temo takratnemu premierju Drnovšku,
               ki ni po poročilih, ki so mu jih dali pristojni organi, ugotovil nezakonitosti in je
               nekajkrat rekel: "Zaključimo to in se nehajmo ukvarjati z orožjem." Seveda pa se
               danes še vedno in ponovno ukvarjamo, kot rečeno, ker se spet bližajo volitve.
               Nekateri ste nam priporočali, da vzamemo v branje kakšne knjige. Tudi mi kaj beremo,
               in mogoče ne bi škodovalo, če bi kdaj prebrali tudi kakšno drugo knjigo o veleizdaji,
               ki jo dobite tudi v naši knjižnici, Od partije do Patrie in še kaj drugega, ne pa da
               berete samo tiste knjige, ki vam jih pošilja Zaresov poslanec Slapnik.</p>
               <p>Nekateri ste tudi rekli, da obstaja sum – tukaj je vodja največje koalicijske
               stranke vpil na nas, da obstaja sum in ne vem kaj vse. Če obstaja sum, se vloži
               ovadbo in potem pristojni organi, ki jih v tej državi zelo drago plačujemo,
               ugotovijo, ali je ta sum utemeljen ali ni. In doslej, v 16 letih, se ni izkazalo, da
               bi bil katerikoli od teh sumov utemeljen in kdorkoli obsojen za nelegalno trgovino z
               orožjem. Zato ponovno odpiranje in ukvarjanje s tem verjetno ne bo prineslo nič
               novega, razen nekaj neprijaznih člankov do predsednika naše stranke, ki je nekaterim
               tak trn v peti, in samo da slišijo za njegovo ime in ime stranke, jim pade tema na
               oči in se obnašajo precej kaotično in neprimerno. Če je res, da želite razpravo o
               trgovini z orožjem enkrat za vselej zaključiti in tako, da politika javnosti
               prepusti, da si na podlagi dokumentarnega gradiva sama ustvari svojo sodbo, ne bi
               potrebovali zakona, kot ste nam ga prinesli.</p>
               <p>Čeprav ga bom jaz podprla in upam, da bo kdaj noveliran še s kakšnim dokumentom, ker
               sem prepričana, da ti, ki so našteti v 2. členu, ne bodo dali odgovora na tisto, kar
               želimo ali pa kar želite zaključiti. Saj je to v vašem opisu, zakaj sploh vlagate
               zakon, zapisano. Da dejansko damo možnost vsem, da odpremo in preberemo vse knjige,
               ki so o tem napisane, in tiste, ki še bodo, in da tistih dokumentov, ki so že bili
               pregledani in so jih pregledovale tako preiskovalne komisije kot drugi, ki so se s
               tem ukvarjali, in sem prepričana, da so pregledali mnogo več kot samo te dokumente,
               ki so tukaj zapisani, ne selekcioniramo in določamo, katere dokumente naj pregleda in
               iz katerih naj vzame.</p>
            </sp>
            <sp xml:id="SDZ5-Redna-30-2011-07-15.sp103">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gorenak.</p>
            </sp>
            <sp xml:id="SDZ5-Redna-30-2011-07-15.sp104">

               <speaker>DR. VINKO GORENAK:</speaker>

               <p>Hvala lepa.</p>
               <p>Jaz sem malo prej poslušal gospoda Slapnika. Seveda je našteval rakete, cene, gore
               dole, vamo namo, in ne vem kaj, naj bi to preiskovali ali kako že. Gospod Slapnik ne
               ve, je še mlad in mu bi lahko kdo kaj svetoval med vami. Mene pa tako noče poslušati.
               Leta 1993 prvo poročilo – vse piše. Leta 1994 drugo poročilo Drnovšku – vse piše.
               Leta 1996 tretje poročilo Drnovšku – vse piše. Leta 1999 akcija Mogeta – vse piše. V
               letih 2002 in 2003 akcija gospoda Gantarja s sodelavci – vse piše. On pa še kar
               našteva neke cene. Še kar. In poglejte, kaj še pravi dodatno. Dodatno on pravi, da je
               Janez Janša lagal, in navede verodostojne dokaze. Leta 1996 je rekel tako, leta 1999
               je rekel tako, leta 2002 je pa rekel tako. Najprej je rekel, da ni bilo nič gotovine,
               potem je pa že gotovino priznal in tako dalje. Ali ni to hudimano dober dokaz ali
               kaj?</p>
               <p>Noče pa gospod Slapnik povedati še ene resnice – ali je ne pozna ali pa jo prikriva.
               6. januar 1993, razširjeno predsedstvo. Ne, niti ne razširjeno predsedstvo, ampak
               predsednik predsedstva oziroma predsednik države že takrat, gospod Kučan, šef
               parlamenta gospod Rigelnik, obrambni, notranji minister, se pravi Janša, Bavčar,
               Rupel se dobijo in sklenejo – kaj? Ne bomo več pomagali Hrvaški in Bosni, in točka 2
               njihovega dogovora je: v Sloveniji zaradi embarga in zaradi ugleda v mednarodni
               javnosti ne bomo nikoli povedali, da smo trgovali z orožjem in pomagali Bosni in
               Hrvaški. Ti ljudje so sklenili pravzaprav pameten sporazum zaradi ugleda države, vsi,
               od Kučana do zadnjega udeleženca. Ampak problem je v tem, da potem prvi podatki
               pricurljajo, verjetno iz teh istih krogov, verjetno s strani šefa tega, in potem se
               dogovora Janša drži in reče, da tega ni bilo. Potem pa še kar naprej curlja in
               curlja, potem se pa on tudi razjezi in pove resnico. In to zgodbo zdaj gospod Slapnik
               razglaša za laž Janeza Janše. Vse skupaj je ena velika laž. Kar to je treba priznati.</p>
               <p>Vse komisije so svoje opravile. 14 let ste bili na oblasti, do leta 2004, in ste
               vedeli, kaj se je dogajalo, in imeli ste vse dokumente. Nič. Bivši predsednik države
               je obupal nad vami, pa vam je rekel, da nehajte. Ne. Bivši šef vlade Rop je obupal
               nad vami, je rekel, da nehajte. Ne. Kot gobe po dežju se menjavajo. Od prvih
               preiskovalcev preko Mogeta, preko sedanjega predsednika Državnega zbora, potem ti
               preiskovalci usahnejo in pridejo novi. Letos se je v Ljubljani rodil gospod Slapnik.
               Nov preiskovalec. Ste videli? Ta bo pa uspešen! In namesto da bi se v koaliciji
               zmenili in dogovorili: dokumente na dan, zakonske osnove imamo. Predsednik Državnega
               zbora, Vlade, obrambna, notranja ministrica – odpri arhive, umakni stopnjo tajnosti,
               dokumente na dan. Vi trdite, da je tam notri zaklad, da so tam notri kronski dokazi,
               s katerimi boste uničili šefa opozicije, predsednika SDS. Zakaj tega ne naredite?
               Lani decembra bi to lahko naredili. Niste. Prišli ste na odbor, ki ga sam vodim, da
               bi o tem tam razpravljali. Zakaj pa? Kaj pa bom jaz s tem? Jaz nisem ne šef Državnega
               zbora ne Vlade. Jaz nimam nobenega dostopa do dokumentov. Mi smo zahtevali sejo
               Državnega zbora in predlagali takojšen sklep, umik tajnosti z vseh dokumentov. Ne,
               ste rekli. Mora biti deklaracija o zakonu. Ste videli, kakšne neumnosti delate? In
               sedaj ste prinesli ta zakon. Malo ste izločili, ene dokumente bi pa skrili. Ne.</p>
               <p>Mi bomo ta zakon dopolnili z amandmaji in ga seveda podprli. Ne vem pa, če ga boste
               vi. Hvala lepa.</p>
            </sp>
            <sp xml:id="SDZ5-Redna-30-2011-07-15.sp105">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Majhenič.</p>
            </sp>
            <sp xml:id="SDZ5-Redna-30-2011-07-15.sp106">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>Zadeva traja že predolgo, tako da bi glede resnosti namena težko rekel, da je nek
               resen namen, da se to dokonča. Do sedaj je zadevo orožje obravnavalo kar nekaj
               parlamentarnih komisij. Vse so bile neuspešne in v 15 letih ni prišlo do nobenih
               zaključkov. Očitno je, da je na tem tudi veliko resnice. Res je, da so bili v zadevi
               določeni tudi dežurni krivci, ki so morali zaradi javnosti in medijev odsedeti tudi
               nekaj mesecev v priporu. Kot vemo, je zadeva zastarala kljub temu, da obstaja na
               stotine raznih dokumentov, ki utemeljujejo, da so se nepravilnosti zanesljivo
               dogajale. Ni mi jasno, da v pravni državi, ko vsi vse vedo, nikogar ne obsodijo za
               nepravilnosti, ki so se zgodile. Dokumenti so na dlani, pravijo levi in desni, in vsi
               si želijo, da se zadeva končno zaključi. Oprostite, če vas kdo intenzivno spremlja
               kot zunanji opazovalec, se mu lahko zmeša, saj na koncu več ne ve, kdo je nor, kdo
               laže in kdo krade.</p>
               <p>Kajti vsi poznate resnico, in želja je, da se zaključi, pa vseeno ne pride do
               epiloga. Najbrž resnic ni več, ampak je samo ena. V dokumentu predsedstva Republike
               Slovenije iz leta 1990 je zapisano, da je Zvezni sekretariat za ljudsko obrambo 17.
               4. 1990 glede na nezadostnost in neustreznost varovanja orožja Teritorialne obrambe
               ter resnične nevarnosti večjih organiziranih kraj orožja in streliva s strani
               nekaterih skupin in ekstremnih organizacij zelo zaskrbljen. Zakaj sem to povedal?
               Zato, ker je to bistven podatek, da je bilo orožje možno odtujiti komurkoli, tako da
               ni bilo potrebe, da si v samem vrhu, ampak le da si bil povezan s kakšno kriminalno
               združbo in se pod pretvezo kogarkoli, tudi pod imenom kakšnega politika, infiltriral
               v trgovino z orožjem, ki je cvetela še posebej takrat, ko je bil Balkan v vojni. Kar
               se pa tiče trgovine in orožja, ki je bilo najdeno v skladiščih letališč, pa menim, da
               morajo obstajati dokumenti tudi v arhivih, saj je tedanja državna varnost zadevo
               skrbno spremljala in nadzorovala.</p>
               <p>Ker je želja obeh vpletenih strank, da se zadeva zaključi, bom predlog zakona
               podprl.</p>
            </sp>
            <sp xml:id="SDZ5-Redna-30-2011-07-15.sp107">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Černač.</p>
            </sp>
            <sp xml:id="SDZ5-Redna-30-2011-07-15.sp108">

               <speaker>ZVONKO ČERNAČ:</speaker>

               <p>Hvala lepa.</p>
               <p>Najprej je treba povedati, da v Slovenski demokratski stranki nikoli nismo imeli
               nobenih težav z odpiranjem dokumentov, in tudi danes nimamo nobenih težav z
               odpiranjem dokumentacije glede nabav orožja – ampak z odpiranjem vsega, neselektivno.
               Težave ima oblast. Velike, velike težave ima ta oblast, ki si je pred 20 leti nadela
               demokratično masko preko starega avtoritarnega, nedemokratičnega obraza. Tega žal ni
               mogoče odstraniti, in to se vidi tudi danes pri njihovih naslednikih. Predlagatelj,
               ki je ta zakon danes tukaj zagovarjal, utemeljuje, da naj bi s tem zakonom končno
               preprečili manipulacije, ki se dogajajo 20 let. V samem zagovoru in v 90 % tistega,
               kar je bilo danes tukaj povedano, je šlo za izrazite manipulacije z njegove strani.
               Če že ob zagovarjanju zakona, ki še ni niti sprejet, poslušamo taka manipulativna
               izjavljanja, kaj bo šele potem, ko bo ta zakon enkrat sprejet. Kakorkoli, ko se bodo
               ti dokumenti odprli, bi bilo treba naprej odpreti tisto, kar je osnova za vse ostalo,
               in to je razorožitev Teritorialne obrambe, kajti zaradi tega, ker je Slovenija takrat
               zaradi nekaterih, ki so se očitno ustrašili, ostala gola in bosa, je bilo treba
               nabavljati orožje, da smo se obranili in izborili svojo državo. Treba bi bilo tudi
               pogledati, zakaj in čemu so se nabavljale izraelske havbice, od katerih ni bilo
               nobene koristi, razen ena smrtna žrtev in en trajni invalid. Zakaj so se prenavljali
               zastareli tanki, ki niso nikoli šli ven iz garaž? Zakaj so šle desetine, stotine
               milijonov evrov za take in drugačne nabave orožja, od katerih ni nobene koristi? Ne
               nazadnje, za koliko manj bi se dalo nabaviti 6x6 vozila, ki so bila nabavljena na
               podlagi ekskluzivnega pisma o nameri brez kakršnegakoli javnega tenderja, na podlagi
               dogovora dveh politikov?</p>
               <p>Pred 20 leti smo se Slovenci uspeli osamosvojiti, kar je bilo nesporno enkratno
               zgodovinsko dejanje, a to dejanje želite danes razvrednotiti, in to tisti, ki ste nas
               strašili, da bomo, če se osamosvojimo, jedli travo. Danes želi biti to dejanje
               razvrednoteno s strani tistih bivših poveljnikov in polkovnikov Udbe, ki so ščitili
               takratno nedemokratično oblast pred mitingaši iz drugih delov države, danes pa jim za
               to pripenjajo medalje zaslug za osamosvojitev. Namesto z zakoni, ki naj bi izboljšali
               naš položaj v prihodnje, ki naj bi omogočili normalno življenje našim ljudem, plačilo
               za njihovo delo, dostojno plačilo za njihovo delo, se oblastna koalicija ukvarja s
               temo, ki je bila vsaj šestkrat v preteklosti že odprta z namenom diskreditacije
               političnih konkurentov, ki so izpostavili svoja življenja za samostojno državo. Že
               šestič v teh 20 letih bivša nedemokratična oblast preko svojih naslednikov
               predstavlja pomoč Slovenije sosednjim državam, ki so bile napadene, kot mater vseh
               afer, in kljub 20-letnemu razčiščevanju namesto razčiščenja manipulira. Danes
               ponovno. Treba je ponovno jasno povedati, ker nekateri ne samo, da ne slišijo, ampak
               očitno tudi brati ne znajo, da v tistih časih ni bilo nobene transakcije z orožjem,
               za katero ljudje z vrha tranzicijske levice ne bi vedeli; bili so obveščeni sproti,
               tekoče in uradno.</p>
               <p>Prvo poročilo, kot je bilo že omenjeno, je bilo pripravljeno leta 1991, naslednje
               leta 1993, leta 1996, pa leta 2000 in tako naprej. In ne nazadnje, spoštovani
               predlagatelji, predvsem tisti, ki je danes dokaj osamljen v tem državnem zboru
               zagovarjal ta zakon, preberite si vsaj magnetogram izredne seje, ki je bila letos ne
               tako dolgo nazaj, 12. aprila. Vsaj ta magnetogram si preberite, poglejte v dokumente,
               ki so javno dostopni, poglejte v dokumente, ki obstojijo in se nahajajo v tem
               državnem zboru, številnih preiskovalnih komisij, ki so preiskovale to sago o orožju,
               ki jo držite na planem zaradi tega, ker ste nesposobni učinkovito vladati in voditi
               Slovenijo, samo zato, da bi tiste, ki so sposobnejši od vas, oblatili, umazali in jim
               na ta način poskušali preprečiti, da začnejo s to Slovenijo upravljati in jo voditi
               boljše v korist vseh ljudi, ki v njej živijo. Ne bo vam uspelo! Ne bo vam uspelo! Ena
               izmed ključnih pozicij na tej barki je izobesila belo zastavo, odhaja iz tožilskih v
               odvetniške vode; očitno ima že dogovorjene državne posle, da bo dostojno živela.
               Hvala.</p>
            </sp>
            <sp xml:id="SDZ5-Redna-30-2011-07-15.sp109">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>S tem zaključujem razpravo. O predlogu sklepa, da je predlog zakona primeren za
               nadaljnjo obravnavo, bomo odločali danes v okviru glasovanj, pol ure po prekinjeni
               30. točki dnevnega reda. S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SANACIJI ZGORNJE MEŽIŠKE DOLINE.</title>
               </p>
               <p>Predlog zakona je v obravnavo zboru predložila skupina 27 poslank in poslancev, s
               prvopodpisanim Jožetom Tankom. V zvezi s tem predlogom zakona je skupina 26 poslank
               in poslancev, s prvopodpisanim Jožetom Tankom, zahtevala, da Državni zbor opravi
               splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagateljev
               predloga zakona gospodu Miru Petku.</p>
            </sp>
            <sp xml:id="SDZ5-Redna-30-2011-07-15.sp110">

               <speaker>MIRO PETEK:</speaker>

               <p>Hvala za besedo. Kolegice in kolegi!</p>
               <p>Zgornja Mežiška dolina je zaradi več kot tri stoletja dolgega pridobivanja in
               predelave svinčeve in cinkove rude eno najbolj degradiranih območij v Republiki
               Sloveniji. Z zakonom o postopnem zapiranju Rudnika svinca in cinka v Mežici je bilo
               izvedenih precej ukrepov za sanacijo nekdanjih rudarskih objektov potem, ko se je
               ukinila primarna proizvodnja predelave svinčeve rude, delno pa je bilo s tem zakonom
               sanirano tudi močno prizadeto okolje. Okoljska sanacija v 90. letih prejšnjega
               stoletja je bila le delna, saj je ostalo odprto vprašanje težkih kovin v zemlji in
               dvigovanje prahu, ki vsebuje težke kovine. Ukrep, ki je cenovno za državo
               sprejemljiv, ki pa seveda ni optimalen, je zatravitev odprtih površin, asfaltiranje
               in čiščenje teh površin v okolici šol in vrtcev, pa tudi zamenjava onesnažene zemlje,
               seveda ob trajnem monitoringu vsebnosti svinca v okolju in pri prebivalcih, predvsem
               otrocih, ki so najbolj občutljiva kategorija prebivalstva.</p>
               <p>Predlog zakona o sanaciji Zgornje Mežiške doline določa vrsto ukrepov, ki jih je
               treba izvesti za izboljšanje kakovosti okolja, način njihove izvedbe in način
               financiranja. Med ukrepi so zamenjava onesnažene zemlje in zasajanje trave na javnih
               površinah, kjer se gibljejo otroci, preplastitev javnih površin, na katerih se
               zadržujejo otroci, mokro čiščenje javnih površin, ureditev golih javnih površin z
               zasajanjem, določitev lokacij za varno vrtnarjenje, subvencije za zagotovitev varne
               prehrane javnim vzgojno-izobraževalnim zavodom, čiščenje ostrešij, fasad, izvajanje
               obveščanja in osveščanja ter intenzivno spremljanje zdravstvenega stanja otrok. Ti
               ukrepi so že vsebovani v odloku, ki pa se v zadnjih letih ne uresničuje, saj država
               ne namenja denarja, ki je sicer zagotovljen v proračunu. Zakon nadalje tudi
               predvideva, da bi kmetije, ki imajo zaradi preteklega onesnaževanja s svincem in
               žveplovim dioksidom uničene gozdove, imele možnost za koncesijo v državnih gozdovih.
               Zaradi novega in dodatnega onesnaževanja zaradi izkoriščanja gramoza v Zgornji
               Mežiški dolini, ki vsebuje težke kovine, pa ta zakon tudi predvideva, da na teh
               območjih ni mogoče izkoriščati mineralnih snovi, katerih kemične lastnosti presegajo
               mejne emisijske vrednosti nevarnih snovi v tleh. Sanacija okolja Mežiške doline je v
               prvi vrsti namenjena zdravju ljudi, še posebej otrok kot najbolj izpostavljene in
               občutljive populacije.</p>
               <p>V Mežiški dolini je bilo v zadnjih dveh, treh desetletjih narejeno veliko okoljskih
               in zdravstvenih študij, ki so pokazale velik vpliv onesnaževanja okolja na zdravje
               ljudi. Svinec spada med toksične kovine, za katere obstajajo tudi epidemiološki
               podatki o učinkih na zdravje ljudi. Poškodbe možganov in živčnega sistema prenatalno
               in v zgodnjem otroštvu so najbolj težke posledice delovanja svinca. Osnovni cilj
               sanacijskih ukrepov je doseči raven, da bo vsebnost svinca v krvi otrok izpod 100
               mikrogramov v litru krvi, kar je tista mejna vrednost, pri kateri po dosedanjih
               strokovnih dognanjih še ne prihaja do škodljivih vplivov na zdravje. Ta nivo naj bi
               doseglo okoli 95 % otrok, pri ostalih 5 % pa te vrednosti ne bi smele preseči 150
               mikrogramov svinca v litru krvi. Podoben predlog zakona o sanaciji Zgornje Mežiške
               doline je že bil v obravnavi v prejšnjem mandatu, ko ga je vložila Poslanska skupina
               LDS. Tisti zakon je imel podobno intenco, vendar je sanacijo omejil le na tri leta in
               predvidel 650 milijonov tolarjev oziroma okrog 2,7 milijona evrov za sanacijo. Tri
               leta je premalo za odpravo 300 let trajajočega obremenjevanja okolja, in z vladnim
               odlokom je sedaj to bolje urejeno. In že doslej je bilo v to okolje vloženih več
               sredstev, kot pa je predvidel zakon LDS, ki je bil gotovo dobronameren.</p>
               <p>Sam odlok in tudi zakon, ki ga danes obravnavamo, pa do konca sanacijskega obdobja
               predvideva še nadaljnjih 10 milijonov evrov, po milijon na leto, kar je v obstoječih
               proračunih že zagotovljeno. Dejstvo pa je, da je okoljska sanacija v zadnjih dveh
               letih zastala oziroma se ne odvija po načrtih, saj je Zgornja Mežiška dolina za
               sanacijo dobila 800 tisoč evrov manj denarja, kot pa je zagotovljeno v proračunu. Na
               Ministrstvu za okolje in prostor je sanacija tega okolja dodeljena službi za
               kohezijo, in resnično mi ni jasno, kaj ima okolje v Mežiški dolini s kohezijsko
               politiko. Ker se Vlada ne drži odlokov, ki jih je sama sprejela, pozivam poslance, da
               podprejo ta zakon. Ta bo za Vlado pomenil zagotovo večjo obveznost, če že lastne
               odloke povsem ignorira. Ljudem, predvsem otrokom, v tej dolini pa bo omogočil, da
               bodo čim prej zaživeli v ekološko bolj prijaznem okolju. Sam pa sem pripravljen
               podpreti podoben zakon tudi za Celje in tamkajšnjo okolico, ki je prav tako
               obremenjena s težkimi kovinami. Hvala.</p>
            </sp>
            <sp xml:id="SDZ5-Redna-30-2011-07-15.sp111">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Za uvodno obrazložitev mnenja Vlade dajem besedo ministru za okolje in prostor dr.
               Žarniću.</p>
            </sp>
            <sp xml:id="SDZ5-Redna-30-2011-07-15.sp112">

               <speaker>DR. ROKO ŽARNIĆ:</speaker>

               <p>Hvala lepa, spoštovani predsedujoči. Spoštovani gospe poslanke in gospodje
               poslanci!</p>
               <p>Ključni ukrep, ki bi pripomogel k zmanjševanju prisotnosti težkih kovin v zraku, je
               omejevanje oziroma zmanjšanje prahu na način, da se v prihodnje omeji odprte
               površine, ki omogočajo prašenje. Konkretneje to pomeni potrebno izvedbo sanacijskih
               posegov, asfaltiranje makadamskih površin ter preplastitve obstoječih asfaltiranih
               cest, ulic, trgov s sodobno asfaltno prevleko. Ker občini Mežica in Črna na Koroškem
               na tako opisan način nista sposobni vzdrževati javnega lokalnega cestnega omrežja, je
               treba za ta namen zagotoviti sredstva iz državnega proračuna, saj tega ni mogoče
               prepustiti le lokalnim skupnostim. Med ugodnimi posledicami zakona predlagatelji
               izpostavljajo sanacijo še ne sanirane okoljske škode, ki je nastala kot posledica
               dolgotrajnega rudarstva oziroma pridobivanja in predelave svinca v občinah Mežica in
               Črna na Koroškem. Vlada Republike Slovenije ne podpira predloženega predloga zakona
               skupine poslancev, saj meni, da so ukrepi za izboljšanje kakovosti okolja v Zgornji
               Mežiški dolini ustrezno urejeni z Odlokom o območjih največje obremenjenosti okolja
               in o programu ukrepov za izboljšanje kakovosti okolja v Zgornji Mežiški dolini,
               odlokom, ki je bil objavljen pod številko 119 leta 2007 v Uradnem listu Republike
               Slovenije. Izvajajo se programi za posamezno koledarsko leto, katere sprejme Vlada
               Republike Slovenije. Predlog zakona ni skladen z obstoječo ureditvijo v Zakonu o
               varstvu okolja, ki predpisuje urejanje na podzakonski oziroma izvedbeni ravni in ne s
               posebnim zakonom.</p>
               <p>Zakonsko določanje ukrepov za zmanjšanje onesnaževanje okolja je celovito urejeno z
               Zakonom o varstvu okolja, Uradni list, št. 39/06 – uradno prečiščeno besedilo, 49/06,
               in še ostala. ZVO-1 v 24. členu pooblašča Vlado Republike Slovenije, da lahko del
               okolja ali posamezno območje s predpisom določi kot degradirano okolje, če je na
               podlagi meril iz drugega odstavka 23. člena razvrščeno v razred ali stopnjo največje
               obremenjenosti ali kadar obstaja tveganje, da bo raven onesnaženosti presežena za eno
               ali več alarmantnih vrednosti, predpisanih na podlagi tretjega odstavka 17. člena
               ZVO-1, in v sodelovanju z občino, na območju katere je degradirano območje. Določi se
               program ukrepov za izboljšanje kakovosti okolja ali njegovih delov na tem območju.
               Skladno s citirano zakonsko določbo je Vlada Republike Slovenije na podlagi 24. člena
               ZVO-1 sprejela Odlok o območjih največje obremenjenosti okolja in o programu ukrepov
               za izboljšanje kakovosti okolja v Zgornji Mežiški dolini.</p>
               <p>Na podlagi tega Vlada Republike Slovenije vsako leto sprejme letne programe ukrepov
               za posamezno koledarsko leto, ki vsebujejo spisek in opis izvedbe prioritetnih del za
               posamezno leto skupaj s podrobnim finančnim ovrednotenjem. Za izvedbo programov
               ukrepov za izboljšanje kakovosti okolja, ki je priloga 2 citiranega odloka, se
               sredstva zagotovijo iz proračuna Republike Slovenije v obdobju od leta 2007 do leta
               2022, s predvideno vrednostjo ukrepov po posameznih letih. Sestavni del odloka je
               tudi priloga 1, v kateri sta določeni območje 1 in območje 2 kot območji, kjer je
               treba sprejeti program ukrepov za izboljšanje kakovosti okolja. Na podlagi sprejetega
               odloka je Vlada Republike Slovenije v letih 2008, 2009 in 2010 sprejela letne
               programe, na podlagi katerih so bila v občinah Črna na Koroškem in Mežica izvedena
               dela skladno s sprejetimi letnimi programi. Država je s sprejetim odlokom zagotovila
               vsako leto ustrezna sredstva. Treba je opozoriti, da je pravno nedopustno, saj isto
               področje hkrati ureja tako zakon kot tudi odlok.</p>
               <p>Zato Vlada tudi ne podpira predloženega predloga zakona skupine poslancev, saj meni,
               da so ukrepi za izboljšanje kakovosti okolja v Zgornji Mežiški dolini že ustrezno
               urejeni z odlokom. Odlok je treba dopolniti. Preiskave krvi pri otrocih že kažejo na
               izboljšanje stanje glede vsebnosti svinca v krvi, in to kaže, da so ukrepi pravilno
               usmerjeni, le dopolniti jih bo treba glede na celoten postopek. Hvala lepa.</p>
            </sp>
            <sp xml:id="SDZ5-Redna-30-2011-07-15.sp113">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Prehajamo na predstavitev stališč poslanskih skupin. Gospod Anton Anderlič bo
               predstavil stališče Poslanske skupine Liberalne demokracije Slovenije.</p>
            </sp>
            <sp xml:id="SDZ5-Redna-30-2011-07-15.sp114">

               <speaker>ANTON ANDERLIČ:</speaker>

               <p>Spoštovani!</p>
               <p>V zvezi s tem zakonom smo dobili kar nekaj strokovnih opozoril, tako s strani vodje
               raziskovalne skupine, mislim, da agronomske oziroma ene od fakultet v Sloveniji, ki
               se ukvarja z raziskovanjem stanja okolja, kakor tudi s strani nekaterih drugih, ki
               nas opozarjajo, da predvideni ukrepi v zakonu niso ustrezni, kot na primer zamenjava
               zemlje, kajti to pomeni potem nov odpadek, ki se ga odlaga drugje in je prav tako
               zastrupljanje, kakor tudi zamenjava zemljin, zamenjava tal z novim navozom zemlje in
               podobne stvari. Dejstvo je, da je Zakon o varstvu okolja prinesel take ureditve, ki
               lahko prispevajo k trajni sanaciji, če se opravlja na ustrezen način. Jasno je, da je
               za to treba zagotoviti določena sredstva kot neko odškodnino za trajno izrabljanje in
               uničevanje okolja na tem področju. To se ureja po našem prepričanju ustrezno z
               odlokom, in da morajo Vlada in vse vlade v nadalje zagotavljati predviden obseg
               sredstev, je izven vsakega dvoma.</p>
               <p>Zato je to pot, ki je že sprejeta, je utečena in jo je treba preprosto izvajati,
               kajti če pristajamo na logiko, da zato, ker se odlok ne izvaja v meri, da bi se
               zagotavljala sredstva, z zakonom se pa potem bodo, je to lažna dilema stvari, ki so
               dogovorjene, sprejete in so v korist državljanov in državljank, saj konec koncev
               razpolagamo, tako Vlada kot parlament, z javnim denarjem, ki je tako ali tako nabran
               s strani davkoplačevalcev. Zato se mi zdi, da bi s tem zakonom ob teh predpostavkah
               in teh pripombah, ki smo jih dobili predvsem s strani stroke, lahko ustvarjali neko
               lažno dilemo, neko lažno upanje, da se pa s tem zakonom naredi kaj boljšega, kaj
               dobrega za to dolino. Tako kot smo pred leti v dobri veri že predlagali v Liberalni
               demokraciji neke zakone in smo bili takrat opozorjeni tudi na to, da smo omejeno
               predlagali, ne dovolj široko, ne za dovolj dolgo, ne v celoti, da bi bilo treba
               dopolniti, in je zakon bil zavrnjen, tako tudi kaže sedaj. Pa vendarle glede na to,
               kar je bilo povedano v mnenju Vlade, in tisto, kar sam vem, se te stvari ustrezno
               urejajo.</p>
               <p>Zato zakona v taki obliki ne bomo podprli.</p>
            </sp>
            <sp xml:id="SDZ5-Redna-30-2011-07-15.sp115">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Alojz Posedel bo predstavil stališče Poslanske skupine nepovezanih poslancev.
           </p>
            </sp>
            <sp xml:id="SDZ5-Redna-30-2011-07-15.sp116">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod podpredsednik. Spoštovani gospod minister, kolegice in
               kolegi!</p>
               <p>V Poslanski skupini nepovezanih poslancev ne bomo podprli tega predloga zakona kljub
               temu, da imamo vsi člani izredno pozitiven odnos do okolja, do zdravega okolja, do
               čistega okolja, in da želimo, da bi vsi državljanke in državljani imeli takšne pogoje
               življenja, še posebej tisti najmlajši, pa vendar je ta predlog zakona, ki je vložen,
               primer, kako se stvari pač ne da reševati. Razloge, kaj in kako se rešuje, je
               predstavil sam minister, in sem tudi sam prepričan, da je pot za še hitrejše, še
               boljše izboljšanje pogojev življenja v Mežiški dolini v bolj intenzivnem izvajanju
               sprejetega odloka, ne samo v Mežiški dolini, ampak tudi v vseh ostalih degradiranih
               področjih, da bi pa s sprejetjem takšnega zakona prišli do te dvotirnosti in te
               nedopustnosti, ker že ta odlok velja.</p>
               <p>Kot rečeno, v Poslanski skupini nepovezanih poslancev tega predloga zakona ne bomo
               podprli. Hvala.</p>
            </sp>
            <sp xml:id="SDZ5-Redna-30-2011-07-15.sp117">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Andreja Rihter bo predstavila stališče Poslanske skupine Socialnih demokratov.
           </p>
            </sp>
            <sp xml:id="SDZ5-Redna-30-2011-07-15.sp118">

               <speaker>MAG. ANDREJA RIHTER:</speaker>

               <p>Hvala lepa za besedo, spoštovani podpredsednik. Kolegice in kolegi!</p>
               <p>Skupina poslancev, s prvopodpisanim Jožetom Tankom, je v parlamentarni postopek
               vložila Predlog zakona o sanaciji Zgornje Mežiške doline. Vsebina predloženega zakona
               je po mnenju Poslanske skupine Socialnih demokratov takšna, da je najbolje slediti
               mnenju Vlade, ki uvodoma pravi, da je zakonsko določanje ukrepov za zmanjšanje
               onesnaženega okolja celovito urejeno z Zakonom o varstvu okolja, ki v 24. členu
               pooblašča vlado, da lahko del okolja ali posamezno območje s predpisom določi oziroma
               razglasi kot degradirano območje pod določenimi pogoji. V skladu z določbo navedenega
               člena je vlada pod vodstvom Janeza Janše v letu 2007 sprejela Odlok o območjih
               največje obremenjenosti okolja in o programu ukrepov za izboljšanje kakovosti okolja
               v Zgornji Mežiški dolini, na podlagi katerega mora katerakoli vlada vsako leto
               sprejeti letni program ukrepov, ki vsebujejo seznam in opis izvedbe prioritetnih del
               s podrobnim finančnim vrednotenjem. Še pred tem je tedanja koalicija zavrnila Predlog
               zakona o ukrepih za zmanjšanje onesnaženja okolja s prašnimi delci v Zgornji Mežiški
               dolini, ki ga je vložila skupina poslancev, s prvopodpisanim dr. Pavlom Gantarjem. V
               okviru razpoložljivih financ je bilo tako odobreno skupaj 13 milijonov evrov od leta
               2007 do 2022, in sprejetje tega predpisa je dejanje vredno pohvale, za katerokoli
               vlado, torej tudi za prejšnjo.</p>
               <p>Sama bi si osebno želela, da bi tovrstni odloki bili sprejeti tudi za ostala okolja,
               v katerih živimo in so obremenjena oziroma degradirana. Z veseljem pozdravljam
               pobudo, da bi bil tovrstni odlok za območje Celja podprt tudi s strani Slovenske
               demokratske stranke. V luči vsega povedanega je težko razumljivo, da so predstavniki
               tedanje vlade oziroma današnje opozicije prišli na idejo, da predpis vlade ne
               zadostuje več za izvedbo zastavljenih programov in je zato kar naenkrat treba seveda
               tudi sprejeti zakon. S to idejo so prišli na dan, ko je Republika Slovenija v
               finančno nezavidljivem položaju in seveda obstaja grožnja v rebalansu proračuna za
               leto 2011, ki bi lahko odtegnil sredstva mnogim programom, med njimi tudi programu
               sanacije Zgornje Mežiške doline. Vendar rebalans programa sanacije Mežiške doline ne
               ogroža. Namenjeno mu je namreč še več sredstev in ne manj. Vloženi predlog zakona za
               to področje je mogoče seveda videti kot nekako bolj populističen predlog sedanji
               vladi, ki bi z zmanjševanjem sredstev utegnila izpasti kot da načrtno zanemarja
               prebivalce Zgornje Mežiške doline ali celo kot da je včasih njihova sovražnica.</p>
               <p>V Poslanski skupini Socialnih demokratov ne vemo, zakaj občini za letošnje leto še
               nista dobili vseh sredstev. Tudi nisem dobila prave razlage ministra na začetku;
               pričakujemo, da jo bomo dobili v času razprave. Prepričani pa smo, da zgolj zaradi
               tega, ker občini še nista dobili odobrenih vseh zahtevkov, ni treba spreminjati
               novega zakona. Obenem je treba tudi omeniti, da v Sloveniji obstajajo, kot sem že
               omenila, druga območja, ki bi morala biti prav tako deležna znatnih sredstev za
               sanacijo posledic, ki sta jih povzročila rudarstvo oziroma metalurgija, pa zaradi
               gospodarskega in finančnega stanja še precej časa ne bodo deležna ustreznega
               pristopa. Se pa na teh območjih zelo, zelo ogroža zdravje mladih oziroma vseh
               generacij. Upamo, da se bodo predlagatelji zavedali tudi dejstva, da zakona ni treba
               sprejeti, saj bi zgolj povzročil zakonsko, pravno zmedo in bil neusklajen z
               ureditvijo, ki temelji na Zakonu o varstva okolja, česar so se predlagatelji v
               prejšnjem mandatu tudi sami zelo dobro zavedali. Če predlagatelji menijo, da je treba
               pri tem vztrajati, potem morajo tudi spremeniti štiri zakone in ne samo napisati
               novega.</p>
               <p>Zakon o sanaciji Zgornje Mežiške doline v Poslanski skupini Socialnih demokratov
               tako na žalost ne bo deležen podpore. Hvala lepa.</p>
            </sp>
            <sp xml:id="SDZ5-Redna-30-2011-07-15.sp119">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Miro Petek bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ5-Redna-30-2011-07-15.sp120">

               <speaker>MIRO PETEK:</speaker>

               <p>Hvala lepa še enkrat.</p>
               <p>Veseli me, kar sem sedaj slišal, da bo po rebalansu proračuna za to degradirano
               področje Mežiške doline še več sredstev, pa počakajmo, da dobimo to na mizo. Sicer mi
               pa dovolite, da nadaljujem to uvodno dopolnilno obrazložitev še z nekaterimi podatki
               iz domačih in tujih raziskav. Na domačem polju je glede spremljanja zdravstvenega
               stanja prebivalcev Zgornje Mežiške doline referenčna institucija Zavod za zdravstveno
               varstvo Ravne na Koroškem, ki že vrsto let spremlja in strokovno dela na tem
               področju. Obširna analiza vsebnosti svinca v krvi otrok na območju Mežiške doline pa
               je prikazana tudi v publikaciji Kazalci okolja Slovenije, ki jo pripravlja Agencija
               Republike Slovenije za okolje. Sicer je bilo v preteklosti, tam nekje od leta 1952
               dalje, opravljenih na desetine študij vplivov svinca in težkih kovin na zdravje ljudi
               v Mežiški dolini. Zadnjo večjo raziskavo, mislim da, je pred 5, 6 leti opravil
               velenjski ERICo, ki je uvodoma analiziral vse obstoječe študije in že v samem uvodu
               tudi ugotovil, da vse doslej izdelane študije niso bile raziskovalcem na voljo
               oziroma so enostavno izginile.</p>
               <p>Od leta 1976 do leta 1990 je temeljne raziskave na tem področju opravljal Institut
               za medicinske raziskave in medicino dela v Zagrebu, ki je spremljal značilne biološke
               kazalce vplivov svinca na ljudi v tem koncu Slovenije. Tu je treba omeniti, da je
               pomembno delo na tem področju opravila zagrebška zdravnica Prpić-Majić, ki je pred
               kakšnim desetletjem izdala tudi monografsko publikacijo o vplivih težkih kovin na
               zdravje ljudi v Mežiški dolini. Treba je dodati, da je v preteklosti, ko je nekdanji
               rudnik Mežica še deloval v takratnih okvirih, bilo tudi precej skrivanja
               najrazličnejših podatkov in raziskav. Naj rečem sicer izven tega konteksta, vendar
               mogoče kot zanimivost za javnost: v danes potopljeni jami mežiškega rudnika je bilo
               tako izjemno sevanje radona, naravno sevanje radona, da je množica rudarjev zbolela
               za rakom. Bile so odkrite takšne kromosomske aberacije, ki jih medicinska stroka
               dotlej ni poznala. Ljudje so tudi umirali mladi, in to dejstvo je bilo precej
               prikrito.</p>
               <p>Literatura pravi, da je razpolovna doba svinca v naravi od 790 in tja do 5 tisoč 900
               let, odvisno od tipa tal in prisotnosti vode. Svinec se tudi dandanes kljub moderni
               tehnologiji ni povsem umaknil iz uporabe, in v Mežiški dolini v Žerjavu še danes
               poteka predelava svinca, sedaj iz sekundarnih surovin, to je iz starih akumulatorskih
               baterij. V Zgornji Mežiški dolini je bilo zdravstveno stanje svincu poklicno
               izpostavljenih oseb spremljano in nadzorovano nekje že od pričetka 20. stoletja.
               Raziskave, ki so vključevale ostalo prebivalstvo, pa so se začele, kot sem rekel, po
               letu 1952. Raziskave v obdobju 1972–1976, ki so obravnavale različne skupine
               prebivalstva, so pokazale vsebnost svinca v krvi za posamezne skupine od 300 do 900
               mikrogramov v litru krvi, in to je bilo obdobje, ko je metalurgija v Žerjavu
               obratovala s polno kapaciteto in ko v Žerjavu še ni bilo čistilnih naprav. Kmalu
               zatem je prišlo do izdelave oziroma montaže filtrov za svinec in kasneje tudi do
               razžvepljevalnih naprav.</p>
               <p>Glede vsebnosti svinca v krvi je treba dodati, da je leta 1996 bila mejna vrednost
               svinca 250 mikrogramov v litru krvi, leta 1991 pa je bila znižana na 100, kar v
               večini držav velja še dandanes. Za ljudi, ki pa delajo v pridelavi svinca, pa je še
               sprejemljiva vrednost po vseh strokovnih priporočilih 250 mikrogramov v litru krvi. V
               Zgornji Mežiški dolini se je obremenjenost s svincem v zadnjih 30 letih sicer nenehno
               zmanjševala, vendar so ostale posledice iz preteklosti. Svinec se je namreč kopičil v
               zgornjih slojih zemlje, česar posledica je tudi precej obremenjen prah s svincem in
               drugimi težkimi kovinami. Zavod za zdravstveno varstvo Ravne na Koroškem je leta 2004
               opravil študijo, ki je pokazala, da je zaradi prekomerne obremenjenosti okolja s
               svincem treba izvajati določene ukrepe, in ljudje so se oziroma smo se na nek način
               naučili živeti s svincem, in sicer tako, da smo pazili na higieno in da smo pazili na
               to, kaj doma damo v lonec. Treba je podčrtati, da so že prva leta izvajanja ukrepov,
               ki so se začela po sprejetju odloka leta 2007, na okolje pozitivno vplivala.</p>
               <p>Na podlagi ukrepov so se vrednosti svinca v obdobju 2004–2009 v vzorcih krvi otrok
               iz Zgornje Mežiške doline, v raziskavo pa je bilo vključenih 235 otrok, starih od 2
               do 3 leta, znatno znižale. Leta 2004 je imelo 85 vzorcev krvi otrok vsebnost svinca
               višjo od 100 mikrogramov na liter krvi, leta 2009 pa je bilo takšnih le še 18 %.
               Delež otrok z vrednostmi svinca v krvi pod 100 mikrogramov v litru krvi v letu 2009
               je bil sicer enak kot leto poprej, zvišal se je pa delež otrok z vrednostmi pod 50
               mikrogramov, kar tudi kaže na velik napredek. Današnje vedenje o svincu in posledicah
               svinca je precej veliko. To lahko najdemo v različnih raziskavah, ki so dostopne tudi
               na svetovnem spletu. Najnovejše raziskave celo kažejo, da prihaja do negativnih
               vplivov na zdravje otrok tudi pri nižjih vrednostih svinca v krvi in da varnega
               območja praktično ni mogoče določiti. Določene raziskave v svetu nakazujejo na
               povezavo svinca in bolezenskih znakov že pri vrednosti 25 mikrogramov v litru krvi,
               zato so v Evropi nekatere države, nekatere evropske države že uveljavile nižjo
               vrednost za otroke in ženske v rodnem obdobju, to je na 50 mikrogramov v litru krvi.</p>
               <p>Leta 2008 je bila v okviru letnega programa ukrepov izvedena prevalenčna študija, s
               katero se je ugotavljala skupna obremenjenost otrok Mežiške doline s svincem. Študija
               je pokazala bistveno večjo obremenjenost otrok Zgornje Mežiške doline v primerjavi s
               Spodnjo Mežiško dolino. Najvišje vsebnosti svinca so bile ugotovljene pri najmlajših,
               predvsem v starostni skupini od 2 do 3 let, sledi starostna skupina od 1 do 2 let.
               Izračun, narejen na podlagi študij, je pokazal, da imajo otroci, ki živijo v Zgornji
               Mežiški dolini, petkrat večje tveganje za povišanje vrednosti svinca v krvi kot pa
               otroci, ki živijo v spodnjem delu Mežiške doline, le nekaj kilometrov stran, to je na
               Prevaljah ali na Ravnah. Leta 2009 je bila v Zgornji Mežiški dolini izvedena tudi
               študija, ki je preučevala povezanost vsebnosti svinca v krvi 3 leta starih otrok s
               koncentracijami svinca v zemlji, v hišnem prahu, v zraku in pitni vodi, in sicer
               glede na to, kje ta populacija prebiva. Ugotovljeno je bilo, da so najbolj
               izpostavljeni svincu tisti otroci, ki živijo v najbolj onesnaženih območjih, kar
               potrjuje povezavo med onesnaženim okoljem in zdravjem ljudi.</p>
               <p>Ugotovljeno je bilo tudi, da lahko na izpostavljenosti svinca in na njegov vnos v
               telo v veliki meri vpliva vsak posameznik sam, in sicer z osebno higieno, prehrano in
               higieno bivalnih prostorov. Množica zbranih podatkov iz različnih študij je omogočila
               tudi oblikovanje modelov, ki na podlagi vpisa obremenjenosti različnih faktorjev
               izpostavljenosti svinca v krvi lahko izdela določen model. Za obdobje 2012–2017 je
               možno nadaljnje zmanjševanje svinca v krvi otrok v Mežiški dolini, seveda ob
               predpostavki, da se izvajajo ukrepi za zmanjševanje onesnaženosti v okolju in da je v
               obstoječi industriji vzdrževanje visokih standardov in tehnoloških procesov. Naj
               počasi končam in omenim še varuhinjo človekovih pravic Zdenko Čebašek Travnik.
               Nedavno je sklicala novinarsko konferenco in na tej konferenci opozorila, da so bila
               sredstva za sanacijo onesnaženosti Zgornje Mežiške doline s svincem v lanskem letu
               bistveno okrnjena. Preiskave krvi pri otrocih v Zgornji Mežiški dolini so pokazale,
               da se nivo svinca v njihovi krvi zmanjšuje in da sanacijski ukrepi delujejo.</p>
               <p>Hkrati pa je varuhinja opozorila, da se s krčenjem sredstev in zamujanjem pri
               sprejemanju letnega programa aktivnosti sanacije niso mogle izvajati v takšni meri,
               kot je bilo z načrti predvideno. Varuhinja tudi opozarja, da država po eni strani
               sanira območje, hkrati pa z izdajanjem obratovalnih dovoljenj dopušča novo
               onesnaženje. Tu je varuhinja človekovih pravic mislila na proizvodnjo gramoza, ki je
               obremenjen s težkimi kovinami. Skratka, vse svetovne in domače študije kažejo, da je
               svinec izjemno škodljiv za zdravje ljudi, še posebej za zdravje otrok. Slovenske
               raziskave za Mežiško dolino so pokazale, da so dosedanji ukrepi dali pozitivne
               rezultate, in neodgovorno je, da se sanacija okolja, ki se potem posledično odraža
               tudi na zdravju ljudi, ne nadaljuje v takšni meri, kot je bilo predvideno. Odlok se
               ne spoštuje in odlok se ne uresničuje. Povsem možno je, da bi ta vlada ignorirala
               tudi zakon, če bi ga sprejeli danes. Danes je tukaj treba povedati, da si ljudje, ki
               v tem koncu živimo, ne bi delali utvar, da imamo tudi mi v tej državi, Korošci v tej
               državi, pravico, da živimo v čistem in bolj prijaznem okolju, če ne bo tej pobudi
               prisluhnjeno. Hvala lepa.</p>
            </sp>
            <sp xml:id="SDZ5-Redna-30-2011-07-15.sp121">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dr. Pavel Gantar bo predstavil stališče Poslanske skupine Zares.</p>
            </sp>
            <sp xml:id="SDZ5-Redna-30-2011-07-15.sp122">

               <speaker>DR. PAVEL GANTAR:</speaker>

               <p>Hvala, gospod podpredsednik. Spoštovani kolegice in kolegi!</p>
               <p>Predlog zakona o sanaciji Zgornje Mežiške doline, ki ga obravnavamo danes, ima
               predzgodovino. Marca 2005 je skupina poslank in poslancev, prvopodpisani sem bil jaz,
               vložila Predlog zakona o ukrepih za zmanjšanje onesnaženja okolja s prašnimi delci v
               Zgornji Mežiški dolini. Tedanja vladajoča koalicija, SDS, NSi, SLS in DeSUS, ga je
               zavrnila, podprli sta ga poslanski skupini SD in SNS. Razlog za vložitev tedanjega
               zakona je bil seveda jasen. Glavni delež sanacije v tem predelu Slovenije, zelo
               onesnaženem, je potekal v poznih 90. letih. Študije po letu 2000 so pokazale na
               problematično vsebnost in kontaminacijo prašnih delcev, in ta del nikakor ni bil
               zajet v prejšnjih programih sanacije. Zato smo vložili ta zakon. Ta zakon je
               koalicija zavrnila. Sedanji predlagatelj oziroma utemeljitelj gospod Petek je temu
               zakonu nasprotoval tedaj, leta 2005, ker ni predvideval odškodnin za kmete, ki zaradi
               onesnaženosti ne morejo izkoriščati zemljišč, dejstvo pa je, da tudi v poznejšem
               odloku, ki ga je vlada sprejela v zvezi s to sanacijo, gospod Petek, niso bile
               omenjene ali pa vanj umeščene odškodnine za kmete, ki ne morejo obdelovati zemlje.
               Vlada, ki jo je vodil gospod Janša, je ta zakon zaradi tega zavrnila, je pa praktično
               povzela osnovno idejo in tudi vse predloge sanacijskih ukrepov, jih še deloma
               nadgradila in jih je dala v odlok, ki je bil sprejet kakšni dve leti, mislim da,
               pozneje. Predvsem bi rekel to, da je tedaj tudi kolega Petek v imenu Poslanske
               skupine SDS povedal, da tega zakona tedaj niso podprli, ker podpirajo celovit pristop
               in celovito reševanje tega ekološko zelo degradiranega območja v Sloveniji. "Poleg
               tega je že v obstoječi zakonodaji dovolj možnosti za sanacijo te doline. Vlada
               Republike Slovenije je na svoji seji 2. junija letos ..." – tedaj – "... sprejela
               dopolnjen in deloma spremenjen predlog resolucije o nacionalnem programu varstva
               okolja, ki je osnovni strateški dokument s področja varstva okolja, kjer bo imela
               prednost ravno Mežiška dolina.</p>
               <p>Kolegi, točno temu, da je ta podlaga zadostna za sanacijo, sem jaz tedaj nasprotoval
               na odboru za okolje in povedal, da so te sanacije potekale v skladu s programi
               zapiranja rudnika. Ker je bil program, Zakon o zapiranju rudnika Mežica že končan,
               smo potrebovali poseben razlog, poseben zakon, in tega se ni spoštovalo. Res je, da
               so obljubili v tem odloku več denarja, vendar moramo povedati, da naj bi za izvajanje
               sanacijskih ukrepov namenili po en milijon evrov. Resnica je drugačna. Sprejeti
               proračun v Janševi vladi za leto 2006 je predvideval okoli 43 tisoč evrov
               proračunskih sredstev za vse projekte na področju izboljšanja okolja, v sprejetem
               proračunu za leto 2007 pa dobrih 140 tisoč evrov za vse projekte – bistveno manj od
               danih obljub. Se pravi, da če očitamo kršenje obljub, potem moramo to kršitev obljub
               peljati od začetka sprejemanja in izvajanja odloka, ki naj bi saniral te probleme.
               Toliko o tem.</p>
               <p>Kaj pa lahko rečemo o tem novem predlogu zakona, ki ga je podpisala skupina 27
               poslank in poslancev s strani SDS? Najprej bi lahko rekel, dovolite mi malo humorja
               ali ironije, da je to preprosto reciklaža. Potem, ko vam je očitno zmanjkalo lastnih
               zakonov za recikliranje, ste posegli tudi po drugih zakonih, tudi po tem, ki sem ga
               vložil jaz. Proti temu nimam nič, celo vesel sem, da ste za enega od teh zakonov za
               reciklažo izbrali tudi mojega. Čestitke tudi za primere kopiranja, plonkanja,
               lepljenja različnih že obstoječih dokumentov v zakonski predlog. To posebno metodo
               dela so vaši "strokovni sodelavci" v poslanski skupini v preteklosti že uporabili
               predvsem za namene diskreditiranja predsednika republike, da se pa jo, kot vidimo,
               uporabiti tudi za bolj plemenite in za bolj dobrohotne namene. Celotni tekstovni del
               in uvodne obrazložitve, ocena stanja, razlogi za sprejetje zakona, cilji, načela in
               poglavitne rešitve zakona pa so dobesedno prekopirani, vključno z opombami, iz
               tedanjega zakona iz leta 2005, kar me posebej veseli. Sam program ukrepov pa deloma
               iz odloka o območjih največje onesnaženosti in obremenjenosti okolja, ki ga je leta
               2007 sprejela Janševa vlada.</p>
               <p>Pripombe imajo nekateri strokovnjaki. Nekatere so resne in jih je treba proučiti,
               nekatere pa so dvomljive in moramo soočiti tudi nasprotna mnenja. Sam osebno menim,
               da je zamenjava zemlje na nekaterih področjih smiselna in dobra, in radi bi, da bi
               soočili to mnenje s tistimi, ki o tem ne mislijo tako. Vsaj za določena področja
               mislim, da je koristna, in še nekatere druge ukrepe. Tako da pričakujemo, da bi
               vendarle soočili ta mnenja. Zato smo v Poslanski skupini Zares zadovoljni, da je zdaj
               opozicijska SDS po 6 letih uvidela, da izvajanje letnih operativnih programov
               sanacijskih ukrepov v Zgornji Mežiški dolini ne pelje nikamor, in zato v Zaresu
               podpiramo dober namen zakona, vendar pričakujemo, da bo zakon v nadaljnjem
               zakonodajnem postopku ustrezno nadgrajen, dopolnjen, zlasti upoštevajoč mnenje stroke
               v zvezi s predlaganimi sanacijskimi ukrepi. Ob tem se tudi pridružujemo pobudi ene od
               strokovnjakinj, da se zakona v predlagani obliki brez strokovno spremenjenih
               popravkov ne sprejme in da ga je treba dopolniti, uskladiti z drugimi veljavnimi
               predpisi.</p>
               <p>V Poslanski skupini Zares bomo zaradi navedenega Predlog zakona o sanaciji Zgornje
               Mežiške doline v prvi obravnavi podprli. Pričakujemo, da ga bomo s skupnimi napori in
               močmi v dialogih s strokovnjaki nadgradili, da sprejmemo zakon, ki bo omogočal
               dokončanje učinkovite okoljske sanacije Zgornje Mežiške doline, tudi ob zadovoljstvu
               Vlade – vam lahko vnaprej povem, če bomo do tega prišli –, in omogočal izboljšanje
               kakovosti naravnega in bivalnega okolja ter s tem zdravja prebivalk in prebivalcev v
               Zgornji Mežiški dolini. Če nam bo to uspelo, bomo zakon podpirali tudi naprej, če pa
               ne, pa povemo, da strokovno nekompetentnega zakona v nadaljevanju ne bomo podprli.
               Hvala lepa.</p>
            </sp>
            <sp xml:id="SDZ5-Redna-30-2011-07-15.sp123">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jakob Presečnik bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-30-2011-07-15.sp124">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Gospod minister, kolegice in kolegi!</p>
               <p>Na območju Zgornje Mežiške doline je zaradi intenzivnega izkoriščanja naravnih
               bogastev, posledice katerega poleg onesnaženega lokalnega okolja nosijo tudi
               tamkajšnji prebivalci, potrebno takojšnje ukrepanje, ki bi zmanjšalo izpostavljenost
               težkim kovinam in izboljšalo kakovost življenja na tem območju. Prevelika
               koncentracija težkih kovin namreč močno vpliva na zdravje ljudi, posebej pa so
               ranljivi otroci, saj lahko težke kovine pustijo trajne posledice na njihovem živčnem
               sistemu. Najbolj je problematična onesnaženost s svincem, cinkom in kadmijem, delci
               katerih se nahajajo in prenašajo predvsem s cestnim prahom, ki pa ga je na tem
               območju tudi zaradi velikega števila neasfaltiranih cestnih odsekov veliko. Zato je
               ključni ukrep, ki ga predvideva predlog zakona, usmerjen v zmanjševanje prahu, kar
               želijo predlagatelji doseči z načrtnim zaraščanjem neporaščenih površin,
               asfaltiranjem makadamskih cest, preplastitvijo obstoječih javnih površin ter mokrim
               čiščenjem javnih površin, zamenjavo onesnažene zemlje in tako dalje.</p>
               <p>V Poslanski skupini Slovenske ljudske stranke podpiramo vse ukrepe, ki bi omogočili
               izboljšanje stanja v okolju in zdravju ljudi, predvsem otrok, ki živijo na tem
               območju, zato se nam zdi tovrstni zakonski predlog ustrezen, seveda pa nobena stvar
               ni tako dobra, da se je ne bi dalo še izboljšati. V naši poslanski skupini svetujemo
               predlagateljem, da upoštevajo tudi dejstvo, da se na tem območju že izvajajo nekateri
               ukrepi, določeni z Odlokom o območjih največje obremenjenosti okolja in o programu
               ukrepov za izboljšanje kakovosti okolja v Zgornji Mežiški dolini, ki ga je leta 2007
               na podlagi 24. člena Zakona o varstvu okolja sprejela takratna vlada Republike
               Slovenije. Na osnovi tega odloka se namreč za to območje sprejmejo vsakoletni
               programi, ki vsebujejo konkreten seznam ukrepov za izboljšanje stanja v okolju.
               Takšna ureditev se nam v Poslanski skupini Slovenske ljudske stranke zdi bolj ali
               manj dobra, kljub temu pa smo mnenja, da bi bilo bolje nekatere ukrepe zapisati v
               zakonu, saj je le-ta višje na hierarhični lestvici pravnih aktov in ima s tem večjo
               veljavo, obstoječi odlok pa bi s sprejetjem zakona prenehal veljati. Opozarjamo tudi,
               da bi bilo Predlog zakona o sanaciji Zgornje Mežiške doline dobro še dopolniti z
               nekaterimi ukrepi, ki jih predlaga strokovna javnost in ki bi bili v skladu z
               določbami o uredbi o odpadkih, ki je trenutno še v postopku javne obravnave, saj bi
               se tako omogočili čim boljši pogoji za uspešno izvajanje sanacijskih ukrepov.</p>
               <p>V Poslanski skupini Slovenske ljudske stranke ocenjujemo, da je predlagani zakon
               primeren za nadaljnjo obravnavo, predlagateljem pa svetujemo, da v nadaljevanju
               postopka obravnave tega zakona, če bo zakon uspešno prestal prvo branje, uskladijo
               besedilo zakona s strokovno javnostjo ter z že omenjenimi pravnimi akti, saj bo le
               tako mogoče pospešiti vse ukrepe, ki pripomorejo k izboljšanju kakovosti življenja
               prebivalcev ter stanja v okolju na območju Zgornje Mežiške doline. Hvala lepa.</p>
            </sp>
            <sp xml:id="SDZ5-Redna-30-2011-07-15.sp125">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Zmago Jelinčič bo predstavil stališče Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Redna-30-2011-07-15.sp126">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo.</p>
               <p>Ta zakon je pravzaprav že drugič na sporedu Državnega zbora, in že v prvem branju
               oziroma ko je bil prvič v razpravi, je Slovenska nacionalna stranka zakon podprla in
               tako bomo tudi danes podprli ta zakon. Sodimo, da je nujno potrebno, da se v Zgornji
               Mežiški dolini uredi situacija. Mežica, Žerjav in Črna so trije kraji, ki so hudo
               prizadeti zaradi kontaminacije s svincem, cinkom, kadmijem in tudi arzenom. Kar tako
               z levo roko zamahniti in reči, da se ne da nič narediti in da je zakon slab, je
               nesmisel. Zakon zagotovo potrebuje kakšne popravke in morda preciziranja kakšnih
               izhodišč, pa vendar Vlada ne bi smela ex cathedra reči, da zakona ne podpira. Morala
               bi pristopiti k razpravi, najti ustrezna izhodišča in popravke, magari v amandmajski
               obliki, če ne gre drugače, saj konec koncev vse vladne zakone popravljamo z
               amandmaji, in včasih je amandmajev še več kot samih členov v zakonu.</p>
               <p>Zato sodim, da bi minister vendarle moral dati roko, še posebej ko govori narobe, da
               je zaradi izkoriščanja svinca prišlo do tega. Do tega je prišlo zaradi izkoriščanja
               svinčeve rude, ne pa svinca; svinec je končni produkt. Od ministra za okolje, ki nosi
               zveneče akademske nazive, ne bi pričakoval takšnih napak. V Državni zbor smo dobili
               kar nekaj dopisov, predvsem pa dopis gospoda prof. dr. Domna Leštana iz Biotehniške
               fakultete. Mislim, da bi bilo smiselno, če bi se ta vodja raziskovalne skupine za
               pedologijo in varstvo okolja vključil v popravek tega zakona in vnesel v zakon tiste
               zadeve in tiste popravke ter tista izhodišča in uporabne stvari, kot jih imajo,
               recimo, za sanacijo okolja v Angliji, Belgiji, na Nizozemskem in še kje drugje.
               Navkljub temu, da ima nekaj uspehov tudi specifična tehnologija za čiščenje ozemlja
               že zdaj v Mežiški dolini, sodim, da bi bilo smiselno, da se ta zadeva še poglobi in
               obdela.</p>
               <p>Tudi kar na pamet govoriti, da ozelenitev površin ni smiselna, ni logično. Konec
               koncev določene rastline črpajo iz zemlje težke kovine in jih nabirajo v svojih
               listih. Smiselno bi bilo, da se na tem področju nekaj naredi, magari da Biotehniška
               fakulteta razpiše kakšno diplomsko nalogo na to temo in se potem tudi na ta način
               lahko te težke kovine odstranjujejo iz okolja, seveda če potem tisto zelenje oberemo,
               poberemo, odstranimo, ne pa da ga pustimo, da zgnije in da potem težka kovina gre
               nazaj v okolje oziroma v tla. Dobili smo tudi en dopis iz firme Envit d. o. o., ki se
               ukvarja, kot je evidentno, z okoljsko tehnologijo in inženiringom na tem področju.
               Tudi to direktorico bi bilo smiselno vključiti, in apeliram na kolege iz SDS, da
               naredijo kontakt ter popravijo tista izhodišča, za katera Vlada ex cathedra govori,
               da so slaba, nedodelana, neumna in ne vem kaj še vse. Odnos Vlade do tega hudega
               problema je zelo mačehovski. Konec koncev tudi mejne vsebnosti svinca v krvi, ko se
               govori okrog 100 mikrogramov – to je, bi rekel, nekakšen približek približka. Kajti
               vsebnost svinca v krvi že sama po sebi lahko hudo okvari oziroma povzroča prenatalne
               poškodbe in kasneje tudi poškodbe v razvoju, v delovanju jeter in podobne stvari.</p>
               <p>Zadeva zato ne sme biti odrinjena na stran, in Vlada je dolžna stopiti zraven,
               dolžna stopiti zraven – če ji je nekaj do tega, da svojim prebivalcem in državljanom
               pomaga, ali pa bomo pomagali samo beguncem iz Afrike, ki jim dajemo stanovanja,
               službe, denar in ne vem kaj še vse. Mislim, da je po eni strani nefer, če sem zelo
               nežen, od Vlade tudi to, da Koroško tako odrinja nekam na obrobje in ji ni prav nič
               do tega, da bi se na Koroškem kaj popravilo. Koroška je najbolj odrinjena dežela, in
               mislim, da gre za veliko svinjarijo, da Vlada pozablja! In pozablja tudi pri gradnji
               avtoceste tja gor. Že koliko časa, pa ne samo ta vlada, vse vlade do danes so
               pozabljale, in edino naša stranka se je ves čas borila za nekaj, vendar s 5 poslanci
               in v opoziciji se pač ne da narediti drugega, kot opozarjati na svinjarije, ki jih
               počne ta ali ona vlada. Zato upam, da bo Vlada spremenila mnenje in ukazala svojim
               koalicijskim poslancem, da naj se streznijo, naj glasujejo za ta zakon, da gre v prvo
               obravnavo, potem ga bomo pa skupaj uredili in popravili do ustrezne mere. Hvala
               lepa.</p>
            </sp>
            <sp xml:id="SDZ5-Redna-30-2011-07-15.sp127">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima gospod Golobič. Ga ni. Besedo ima gospod Petek kot
               predlagatelj.</p>
            </sp>
            <sp xml:id="SDZ5-Redna-30-2011-07-15.sp128">

               <speaker>MIRO PETEK:</speaker>

               <p>Hvala lepa.</p>
               <p>V imenu predlagatelja bi rekel naslednje. Dr. Pavel Gantar je rekel, da je zakon
               slab, hkrati pa je rekel, da smo prepisali njegov zakon. Torej smo prepisali slab
               zakon. Malo se moti. Nismo prepisovali, imeli smo pa iste vire, kot jih je imel Pavel
               Gantar. ERICo je na štirih CD-jih zapekel študijo obremenjenosti Zgornje Mežiške
               doline, in povedal bom dvoje imen, kdo je prinesel Pavlu Gantarju te štiri CD-je, da
               je iz njih povzemal. To sta bila Janez Švab in Zoran Mlakar. Onadva sta mu prinesla
               te CD-je, in iz tega gradiva je on črpal zakon. Zakaj mi ne bi smeli črpati iz tega
               istega gradiva ERICo osnovnih izhodišč tega zakona, pa res ne vem. Pavel Gantar
               govori o nekem lepljenju; kot profesor bi že moral vedeti, kaj je citiranje, kaj pa
               je lepljenje in kaj so plagiati. Toliko zaenkrat.</p>
            </sp>
            <sp xml:id="SDZ5-Redna-30-2011-07-15.sp129">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Majhenič, izvolite, imate besedo. Pripravi naj se gospod Bezjak.</p>
            </sp>
            <sp xml:id="SDZ5-Redna-30-2011-07-15.sp130">

               <speaker>SILVEN MAJHENIČ:</speaker>

               <p> Hvala za besedo, gospod podpredsednik.</p>
               <p>Težko je razumeti tistemu, ki živi v zdravem okolju, kaj pomeni živeti in vzgajati
               otroke na območju, ki je nevarno za zdravo življenje. Najlažje je reči, da zadevo
               ureja odlok in da bo v rebalansu zagotovljenih tudi nekaj sredstev. Bistvo vsega je
               to, da je to območje nezdravo za bivanje ljudi in da so potrebne hitre pomoči, da se
               okolje sanira, še posebej območje šol in otroških vrtcev. Sredstva za sanacije se
               zmanjšujejo kljub temu, da so rezultati vidni in bi bilo treba nadaljevati vsaj z
               enakimi sredstvi in trendom sanacije kot doslej. Slovenska nacionalna stranka je pred
               dvema letoma predlagala, da se pri proračunu nameni dodatno en milijon evrov za
               sanacijo, predvsem okrog vrtcev in šol, ampak je Državni zbor to zavrnil, denar pa
               namenil cerkvi. Verjamem, da je denarja malo in da so potrebe tudi za druge namene,
               vendar je treba zmeraj oceniti, kje je treba reševati prednostno in takoj, saj gre za
               zdravje ljudi, ki že desetletja živijo v nezdravem okolju, kjer je največje koristi
               črpala predvsem država! Zato je prav, da sedaj država nekaj tudi vrne! Hvala.</p>
            </sp>
            <sp xml:id="SDZ5-Redna-30-2011-07-15.sp131">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Bezjak, pripravi naj se gospa Pečan.</p>
            </sp>
            <sp xml:id="SDZ5-Redna-30-2011-07-15.sp132">

               <speaker>MARJAN BEZJAK:</speaker>

               <p>Hvala za besedo, gospod podpredsednik. Lepo pozdravljeni, gospod minister Roko
               Žarnić, poslanke in poslanci!</p>
               <p>V Slovenski demokratski stranki smo Predlog zakona o sanaciji Zgornje Mežiške doline
               vložili zato, ker se zavedamo, da smo soodgovorni za dobro počutje in življenje vseh
               državljank in državljanov, kajti tudi Koroška, Zgornja Mežiška dolina je del
               Slovenije. Žal je takrat niste uspeli priključiti Avstriji, kot ste en del Koroške
               dali takrat Avstriji. Druga stvar, ki je zelo pomembna: Zgornja Mežiška dolina ima
               večstoletno tradicijo rudarjenja in predelave svinca, rezultat česar je tudi močno
               povečana obremenjenost okolja s svincem, cinkom in kadmijem. To so težke kovine,
               škodljive za državljanke in državljane, za ljudi, ki živijo v tistem okolju in ki si
               na koncu koncev tudi zaslužijo isto življenje kot vsi ostali državljani. Namen
               predloga zakona je sanacija Zgornje Mežiške doline, zagotoviti finančna sredstva, da
               najnujnejšo in najosnovnejšo stvar saniramo in pomagamo urediti kvalitetno življenje
               koroški deželi. Ocene finančnih posledic smo razdelili na 10 let, od leta 2012 do
               2022 milijon evrov vsako leto. Mislim, da dva milijona državljank in državljanov
               zmore dati ta sredstva za ureditev Koroške ali Mežiške doline. Na koncu koncev imajo
               takšen ali podoben zakon tudi druge evropske države, kot so Švedska, Nemčija, Irska
               in podobne. Tako da ne vidim razloga, da ne bi tega zakona sprejeli in pomagali
               Zgornji Mežiški dolini ali, bolje rečeno, širši Koroški.</p>
               <p>V 2. členu zakona se določa območje Zgornje Mežiške doline, kjer bi perspektivno
               imele prednost nekatere od stvari pri tej sanaciji. Na koncu koncev se moramo
               zavedati, da je določeno območje bolj ogroženo kot katero drugo območje. Najprej je
               treba reciklirati onesnaženo zemljo, zasejati travo na javnih površinah, kjer so
               otroški vrtci in kjer živijo državljanke in državljani, predvsem mladi ljudje, mladi
               šolarčki ali ljudje, ki so komaj zagledali svet in hodijo v otroške vrtce. Prav tako
               je potrebna preplastitev javnih površin, čiščenje, posaditev mežiških gora. Ko se
               pripelješ v ta del, v vas ali mesto, je dolina strahov, saj vidimo okrog in okrog
               samo sivino, namesto da bi naredili nekaj s posaditvijo. Verjemite, da se da vse
               narediti, potrebni sta samo sloga in moč, in z majhnim denarjem lahko ustvarimo
               boljše življenje teh državljank in državljanov. Na koncu koncev se moramo zavedati,
               da smo, vsaj mi v Slovenski demokratski stranki, politično odgovorni do vseh
               državljank in državljanov, ne pa samo do Ljubljanice in prelepih Ljubljančank in
               Ljubljančanov.</p>
               <p>Nosilci rudarskih pravic, ki so jim bile podeljene pred uveljavitvijo tega zakona,
               morajo svoje poslovanje uskladiti z določbo iz drugega odstavka 9. člena zakona
               najkasneje do 31. 12. 2012, kajti takrat preide zakon v veljavo. Mislim, da ni nič
               zamujenega in da v teh 10 letih, kot je navedeno v zakonu, s pomočjo milijona evrov
               letno lahko omogočimo tej pokrajini, temu delu Slovenije boljše življenje. Upam, da
               se vsi zavedamo, da živimo v Sloveniji, da želimo vsi imeti enake pogoje ali pa vsaj
               približno enake pogoje za življenje, predvsem pa naši mali, ki komaj shodijo,
               uživajo, se igrajo v vrtcih, na teh zelenicah, kjer je sedaj mnogo preveč svinca, na
               tem pesku, mivki, ki dejansko ogroža življenje teh mladih ljudi, in da bi na koncu
               koncev imeli lepo Slovenijo vsepovsod. To je naša odgovornost, Slovenske demokratske
               stranke, zato predlagamo ta zakon in dajemo tudi vam v razmislek, z upanjem, da ga
               boste podprli, za Koroško, ki je tudi na tej strani Alp.</p>
            </sp>
            <sp xml:id="SDZ5-Redna-30-2011-07-15.sp133">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod minister.</p>
            </sp>
            <sp xml:id="SDZ5-Redna-30-2011-07-15.sp134">

               <speaker>DR. ROKO ŽARNIĆ:</speaker>

               <p>Spoštovani, hvala lepa za besedo.</p>
               <p>Da ne bo slučajno zvenelo, da vsi skrbijo za uboge otroke in Mežiško dolino, samo
               ministrstva ignorantsko. Moram povedati, da mi v rednem času in v celoti izpolnjujemo
               program dela tam, kjer lahko. Zanimiv zaplet je nastal pri zadnji situaciji, kjer je
               zaradi stečaja enega od podjetij drugo podjetje nadaljevalo delo, in kljub temu, da
               smo že 27. 6. prosili občino Mežica, da nam poda podatke in razdelitev stroškov, da
               bi lahko nakazali, tega nismo dobili. Morate vedeti, da je naše ministrstvo pod
               budnim očesom tako notranje kontrole – sledimo delu, kakor mora potekati –, pa tudi
               zunanje kontrole, in si ne moremo dovoliti izplačil brez ustrezne dokumentacije. Ali
               drugače povedano: tako zakon kot odlok lahko dobro funkcionirata, na terenu pa stvari
               lahko zastanejo, če niso operativno ustrezno vodene. Hvala lepa.</p>
            </sp>
            <sp xml:id="SDZ5-Redna-30-2011-07-15.sp135">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Pečan, pripravi naj se dr. Gantar.</p>
            </sp>
            <sp xml:id="SDZ5-Redna-30-2011-07-15.sp136">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Jaz bi rada najprej prebrala 24. člen Zakona o varstvu okolja. V prvem odstavku piše
               sledeče: "Vlada lahko del okolja ali posamezno območje s predpisom določi kot
               degradirano okolje, če je na podlagi meril iz drugega odstavka prejšnjega člena
               razvrščeno v razred ali stopnjo največje obremenjenosti ali kadar obstaja tveganje,
               da bo raven onesnaževal presegla eno ali več alarmnih vrednosti, predpisanih na
               podlagi tretjega odstavka 17. člena tega zakona, in v sodelovanju z občino, na
               območju katere je degradirano območje, določi program ukrepov za izboljšanje
               kakovosti okolja ali njegovih delov na tem območju. V primeru, da degradirano okolje
               obsega območje več občin, lahko pri določitvi programa sodelujejo tudi njihove zveze
               ali združenja." In potem je naprej napisano, kaj vse mora program ukrepov vsebovati.
               Leta 2005, kot smo slišali že kolega Pavla Gantarja, je bil najprej vložen zakon, in
               Vlada Republike Slovenije, vlada vašega predsednika gospoda Janeza Janše, je skupaj z
               vašo pomočjo ta zakon zavrnila, z zelo logično utemeljitvijo: z zakonom se ne rešuje
               takšnih zadev, ampak se rešuje z odlokom o programu ukrepov, na osnovi 24. člena
               Zakona o varstvu okolja.</p>
               <p>In je sicer z dveletno zamudo, kljub temu da je pravzaprav v zakonu in na podlagah,
               ki jih je zakon tudi že prej uporabil, potem šele konec leta 2007 sprejela odlok o
               programu ukrepov, tako se je imenoval. V utemeljitvi oziroma preambuli je bilo
               napisano: "Odlok o območjih največje obremenjenosti okolja in o programu ukrepov za
               izboljšanje kakovosti okolja v Zgornji Mežiški dolini. Na podlagi 24. člena Zakona o
               varstvu okolja ..." – naveden je uradni list in vse ostalo – "... izdaja Vlada
               Republike Slovenije Odlok o območjih največje obremenjenosti okolja in o programu
               ukrepov za izboljšanje kakovosti okolja v Zgornji Mežiški dolini." V enem od členov,
               mislim, da je tam nekje blizu desetega, samo da poiščem – 8. člen: "Predvideni čas
               izvajanja ukrepov za izboljšanje kakovosti okolja je od leta 2007 do leta 2022." Prva
               sredstva, ki so bila vložena v izboljšanje okolja v Mežiški dolini, so bila nakazana
               občini Mežica šele leta 2009. Se pravi, celo leto 2008 se ni zgodilo nič.</p>
               <p>Zneske, ki so bili, smo pa tudi slišali od kolega Gantarja, tako da jih ne bi zdaj
               ponavljala, bi pa povedala, kakšen znesek je bil predviden v spremembi proračuna za
               leto 2011. Bilo je predvidenih 800 tisoč evrov. V prvi rundi je bilo menda približno
               40 tisoč evrov. Nisem uspela dobiti podatka, koliko sredstev je bilo vsega skupaj
               namenjenih za ta namen. V rebalansu proračuna za leto 2011 pa je predvidenih milijon
               evrov, s tem da smo slišali, da je bilo spočetka za celoten projekt sanacije Mežiške
               doline predvidenih samo milijon evrov. Se pravi, samo v enem letu v rebalansu milijon
               evrov. Kolegi, ki predlagate zakon, za katerega ste pred 6 leti sami rekli, da ni
               potreben zaradi tega, ker se to rešuje s programi ukrepov na osnovi Zakona o varstvu
               okolja, ste zavrnili zakon, sprejeli program ukrepov, na vladi seveda, ker je vlada
               za to pristojna, in danes, po 6 letih, ponovno predlagate zakon. Zakaj? Ali se vam
               zdi, da je volilna kampanja, ki ste jo že zdavnaj zagnali, predraga, pa je zato treba
               skozi Državni zbor spravljati dokumente, ki so nepotrebni, ki ne rešujejo situacije,
               zaradi tega da boste ljudem zamazali oči s svojim dobrodelnim delom?</p>
               <p>Bi pa mimogrede tistim, ki ste iz Mežiške doline doma, prebrala dva dopisa, ki ju je
               pisalo Ministrstvo za okolje in prostor, in sicer je bilo to lansko leto. Dne 13. 12.
               2010 je bil podpisan zapisnik o pregledu izvršenih del po pogodbi o sofinanciranju v
               skladu z Letnim programom ukrepov za izboljšanje kakovosti okolja v Zgornji Mežiški
               dolini za leto 2010 in bilo je nakazanih 21 tisoč evrov, pa potem 18 tisoč evrov,
               potem pa zaradi tega, ker niso bila priznana dodatna dela na podlagi pogodbe na Leški
               cesti in pri narodnem domu zaradi nepopolne dokumentacije, na podlagi katere ni bilo
               mogoče preveriti pravilnosti postopka javnega naročila. Prav tako so bila na podlagi
               pogodb priznana vsa pripravljalna dela, spodnji ustroj in zgornji ustroj na
               mikrolokacijah, preplastitev cest ob gasilskem domu in na cestnem odseku mimo kmetije
               Pustnik. V letu 2011 bi izvajalec CPM moral zaključiti še nedokončana dela na Leški
               cesti, vendar so dela zaradi stečajnega postopka navedenega izvajalca ostala
               nedokončana. Dela so bila zato po postopku zbiranja ponudb oddana drugemu izvajalcu,
               Gradnja d. o. o., ki pa del na Leški cesti še ni zaključil. Poleg tega pa iz zahtevka
               številka 4 oziroma priložene dokumentacije ni bilo mogoče ugotoviti, katera dela je
               opravil stari in katera novi izvajalec.</p>
               <p>Zato je bil zahtevek številka 4 zavrnjen, Občina Mežica pa pozvana k dopolnitvi
               zahtevka z dokumentacijo, ki bo natančneje opredeljevala količino s strani starega
               izvajalca CPM izvedenih in s strani nadzornega inženirja potrjenih del, ki so bila že
               sofinancirana s strani MOP, prva vmesna situacija ter številka toliko in toliko, ter
               sočasno natančno opredeljevala količino s strani novega izvajalca Gradnja d. o. o.
               izvedenih del. In še nekaj. 27. 6., tako kot je minister povedal, je bil poslan na
               Občino Mežica poziv k dopolnitvi četrtega zahtevka, in do danes še ni bilo nobenega
               odgovora. Tako da je treba povedati vse plati, za povrh bi pa samo nekaj rekla.
               Gospod, ki ga ta trenutek ni več v tej dvorani, je pokazal na nas tukaj na levi
               strani dvorane in rekel, da smo dali avstrijsko Koroško proč iz Slovenije. Mi smo
               dali?! Prvo, kar je, izgleda, da sploh ne ve, kdaj je bilo odločeno o tem, da bo
               avstrijski del slovenske Koroške šel pod Avstrijo. Kot vse kaže, kakor je meni znano,
               v tej dvorani ne samo zdaj, ampak sploh nikoli v tem mandatu ni bilo dovolj starega
               človeka, da bi lahko rekli, da je bil zraven, ko je avstrijski del slovenske Koroške
               šel v Avstrijo. To je prvo. In drugo, kar je: vrhunec, višek nesramnosti je, da lahko
               nekdo iz SDS reče članom stranke SD, da smo mi dali Koroško Avstriji! Za božjo voljo!
               Ali nima pojma o tem, kaj se je pravzaprav v zgodovini dogajalo ali je pa tako zelo
               poniglav, kakor smo navajeni, da iz njegove stranke prihajajo takšne nesramne,
               poniglave, da ne rečem pokvarjene izjave. To je res stvar, zaradi katere bi se nam
               moral tukaj zdaj javno in jasno opravičiti.</p>
               <p>In še nekaj. Moram reči, gospod kolega Gantar, upam, da mi boste replicirali. Jaz
               mislim, da ta zakon ni primeren za nadaljnjo obravnavo, zaradi tega ker je podlaga za
               sanacijo Zgornje Mežiške doline odlok o programu sanacije, da je ta odlok predviden,
               da se ga bo izvajalo do leta 2022, da je do takrat še 11 let. In če bomo uspeli vsako
               leto dati en milijon evrov za sanacijo, mislim, da bo to postala zelena, zelo lepa in
               zelo zdrava dolina v tem času. Torej, zakaj je treba sprejemati zakon v času, ko
               stranka, ki zakon predlaga, zahteva z vso ihto in z vso vročico predčasne volitve?
               Jaz mislim, da je to nesmiselno in nepotrebno volilno dejanje.</p>
            </sp>
            <sp xml:id="SDZ5-Redna-30-2011-07-15.sp137">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite besedo? Izvolite, gospod Petek kot predlagatelj.</p>
            </sp>
            <sp xml:id="SDZ5-Redna-30-2011-07-15.sp138">

               <speaker>MIRO PETEK:</speaker>

               <p>Hvala lepa.</p>
               <p>Mi si res želimo predčasnih volitev, vendar to ni nobena predvolilna kampanja,
               bodite brez skrbi. Mi smo čakali, da bo ta koalicija, da bo Pavel Gantar predlagal
               zakon zdaj, ko imate v parlamentu večino, in da bi tisti zakon, ki je bil predlagan
               leta 2006, bil zdaj enostavno sprejet. Zakon je bil predlagan tudi zaradi tega, ker
               se odlok ne uresničuje. 800 tisoč evrov je na tej postavki minusa, česar obe občini
               na račun tega odloka nista dobili. Poleg tega program za leto 2011 na Vladi še ni
               sprejet, pa smo danes 15. julija. Počitnice bodo, spet bodo delali septembra,
               oktobra, in tu prihaja do nekega kratkega stika. Glede te primerjave prejšnjega
               zakona in tega zakona – ta primerjava je enostavna. Zakon, katerega prvi podpisnik je
               bil dr. Pavel Gantar, je bil težak 2,7 milijona evrov, ta pa vsaj 10 milijonov evrov
               za naslednjih 10 let, in to je ena od bistvenih razlik. Da ne govorim o tem, da so tu
               členi zakona, ki jih prejšnji zakon ni vseboval.</p>
               <p>Poglejte, o tem je govoril že tudi Pavel Gantar, odškodnina kmetu. Mi se zavedamo,
               kakšno je stanje v državi. Niti tolarja ne bi dobili kmetje po tem novem zakonu
               direktno, samo imajo pa možnost, da dobijo koncesijo za izkoriščanje državnih gozdov.
               To omogoča Zakon o gozdovih, ki smo ga sprejeli leta 2007. To bi se lahko naredilo,
               in namesto da v teh gozdovih gospodari neko gozdno podjetje, ki ima koncesijo, naj
               gospodarijo tisti kmetje, ki imajo uničeno kmetijo oziroma uničen gozd, tudi do 100 %
               uničen gozd. In drugo, kar je: naj se prepove pridobivanje gramoza za posipanje,
               gramoza, ki vsebuje preveč težkih kovin. Imamo primer kmeta na Ludranskem vrhu,
               poglejte, imel je certifikat za eko kmetijo. S tem žerjavskim peskom so mu posipali
               cesto mimo kmetije in je izgubil ta certifikat. Pred 10 dnevi se je tam mimo peljal
               dr. Danilo Türk, in tudi o tem je govorila varuhinja človekovih pravic. Ta zakon to
               preprečuje, da se ne pojavlja mivka z vsebnostjo svinca ponovno v peskovnikih v
               vrtcih, da se to ne razširja, da se vreče s tem peskom ne pojavljajo v Merkurju, da
               se ta onesnaženost ne razširja po celotni Sloveniji. Hvala.</p>
            </sp>
            <sp xml:id="SDZ5-Redna-30-2011-07-15.sp139">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog, gospod Petan, izvolite.</p>
            </sp>
            <sp xml:id="SDZ5-Redna-30-2011-07-15.sp140">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani!</p>
               <p>Prej je bilo rečeno, da v Slovenski demokratski stranki člani podajamo samo
               poniglave in pokvarjene izjave. Jaz sicer ne vem, na osnovi česa je spoštovani
               kolegici Pečan to prišlo na misel, bi pa želel povedati sledeče. Če se mora kdo
               opravičiti, potem se, gospa, prosim vi opravičite. Ne morete kar tako kazati: vi tam
               dajete poniglave, pokvarjene izjave. Če mislite, da je to, kar vam mi očitamo zadnje
               čase, poniglavo in pokvarjeno, če govorimo o tem, da je ta vlada nesposobna, da ne
               zna voditi Slovenije, da so to neodgovorne stvari – če je to poniglavo, če je to
               pokvarjeno, prosim vprašajte volivce, kaj oni mislijo. Zakaj se potem otepate
               vprašati volivce, če oni res tako mislijo? Kar se pa tiče kolega ... <stage>/ oglašanje iz
               dvorane/</stage> Ali lahko? Kar se pa tiče kolega, na katerega ste se obrnili, pa morate
               vprašati njega. Jaz sicer približno imam občutek, za kaj je šlo, kaj je s tem mislil.
               Mogoče se je, ne vem, malo nerodno izrazil, pa ni vsega povedal, ampak v razgovorih,
               ki smo jih večkrat imeli, je bilo glede tega, kdo je prodal Koroško, mišljeno to, kar
               se je dogajalo v zadnjem času z dvojezičnimi tablami. V prejšnjem mandatu je tisti
               predlog, ki je bil pripravljen, nudil veliko več dvojezičnih napisov kot pa sedaj v
               tem, in če je on to mislil, ga vprašajte ...</p>
            </sp>
            <sp xml:id="SDZ5-Redna-30-2011-07-15.sp141">

               <speaker>PODPREDSEDNIK FRANCE CUKJATI:</speaker>

               <p>Gospod Petan, to vendarle ni proceduralni predlog.</p>
            </sp>
            <sp xml:id="SDZ5-Redna-30-2011-07-15.sp142">

               <speaker>RUDOLF PETAN:</speaker>

               <p>Gospod predsedujoči, jaz bi samo prosil, da če bo prišlo do take generalne obtožbe,
               da ena stranka podaja poniglave in pokvarjene izjave, da če nič drugega, se vsaj
               opomni. Ne more nekdo kar povprek in počez reči: vsi, ki ste na oni strani, imate
               poniglave in pokvarjene izjave. Proti temu jaz protestiram. Mislim, da je to korekten
               proceduralni predlog. Hvala lepa.</p>
            </sp>
            <sp xml:id="SDZ5-Redna-30-2011-07-15.sp143">

               <speaker>PODPREDSEDNIK FRANCE CUKJATI:</speaker>

               <p>Gospod Petan, to ni bil po poslovniku proceduralni predlog, ki bi ga lahko dal na
               glasovanje. Moram pa reči, da je težava tega parlamenta zelo pogosto izražena prav v
               tem, da se govori levo, desno, vi ste to, vi ste to, in take generalizacije so zelo
               pogosto v tem parlamentu, kar meni osebno ni všeč.</p>
               <p>Imate proceduralni predlog, izvolite.</p>
            </sp>
            <sp xml:id="SDZ5-Redna-30-2011-07-15.sp144">

               <speaker>BREDA PEČAN:</speaker>

               <p>Za spremembo bom dala konkreten proceduralni predlog, gospod podpredsednik.
               Predlagam, da poiščete magnetogram, zapis tistega, kar je govoril gospod Bezjak v
               zvezi s tem, kako smo mi, tako je rekel, dali Koroško proč. Nekaj podobnega je rekel,
               in potem zahtevam, da se gospod Bezjak opraviči, tako kot sem že prej povedala.</p>
            </sp>
            <sp xml:id="SDZ5-Redna-30-2011-07-15.sp145">

               <speaker>PODPREDSEDNIK FRANCE CUKJATI:</speaker>

               <p>Tudi to ni bil proceduralni predlog, ki bi ga lahko dal na glasovanje, in prosim, da
               se izogibate izrabi in zlorabi poslovnika.</p>
               <p>Besedo ima dr. Gantar, pripravi naj se gospod Veber.</p>
            </sp>
            <sp xml:id="SDZ5-Redna-30-2011-07-15.sp146">

               <speaker>DR. PAVEL GANTAR:</speaker>

               <p>Hvala lepa.</p>
               <p>Bom res zelo hitro, časa je malo. Najprej popravek, češ da sem rekel, da je zakon
               slab. Ne, nisem rekel, da je predlog zakona slab, rekel pa sem, da je nedorečen, da
               je veliko kritik, da ga je treba v drugi obravnavi popraviti, in če se ga ne bo dalo
               popraviti, ga bo treba zavrniti. Druga zadeva, na katero kolegica Pečan pričakuje
               odgovor da. Poglejte, jaz menim naslednje, in sem to menil takrat in tudi danes – da
               Zakon o varstvu okolja omogoča sprejemanje odlokov, potem, ko je bil popravljen, za
               določene tipe okoljskih sanacij za normalne okoljske probleme. Mislim, da obstaja v
               Sloveniji nekaj problemov, ki so super problemi in ki imajo zelo kompleksne učinke,
               in tukaj sem jaz vedno zagovarjal sprejemanje posebnih zakonov. Mežiška dolina je
               prav gotovo ena izmed teh, zaradi raznovrstnosti tako oblik obremenitev kot posledic,
               ki jih povzročajo.</p>
               <p>Da ne bi šel predaleč, ker ne bom imel časa, še enkrat, mi bomo podprli zakon zato,
               da lahko sprožimo v drugi obravnavi preko amandmajev resno razpravo o kritiki,
               strokovni kritiki, ki je priletela na ta zakon, da se razume. Kaj je zdaj s to
               zamenjavo zemlje? Eni odločno odklanjajo. Jaz mislim, da je v določenih primerih
               sprejemljiva. In še to, eni menijo, da ni treba nič asfaltirati, drugi menijo, da je
               treba vse asfaltirati. O teh stvareh se moramo pogovoriti, in prav je, da se
               pogovorimo skozi to. Zdaj povem, da če zakon ne bo tak ali pa če bo celo slabši, bog
               ne daj, od odloka, potem ga bomo v naši poslanski skupini zavrnili. Če bo pa boljši
               in bo sprejet, bo pa nadomestil odlok, in za vlado je to znova eno in isto. Ne bi se
               pa bahal z milijoni. Jaz upam, da bo za to sanacijo potrebno čim manj milijonov, bodo
               pa potrebni. Zato se s tem ne bi bahal in jih tudi ne bi sedaj dajal v ospredje,
               čeprav pričakujemo bolj natančen izračun pod 10 milijonov; razred velikosti je zame
               zaenkrat še prevelik. Hvala lepa.</p>
            </sp>
            <sp xml:id="SDZ5-Redna-30-2011-07-15.sp147">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Petek kot predlagatelj.</p>
            </sp>
            <sp xml:id="SDZ5-Redna-30-2011-07-15.sp148">

               <speaker>MIRO PETEK:</speaker>

               <p>Veliko se razpravlja o tej zamenjavi zemlje. Bila je ocena, da Republika Slovenije ne
               premore toliko denarja, da bi v Mežiški dolini zamenjali vso to zemljo, enostavno ga
               ne premore. Samo če se pa zamenja zemlja pri vrtcu ali pa pri šoli, za božjo voljo,
               in se odpelje na neko deponijo in se zatravi, iz tega ni treba delati znanosti.
               Seveda bi se pa rad sedaj na ta zakon nekdo prilepil, ki bi delal neke strokovne
               študije in bi tukaj rad dobro zaslužil. Dr. Lobnik, svetovna eminenca v pedologiji,
               je bil začuden, ko je izvedel za podatke, kakšna je onesnaženost zemlje v Mežiški
               dolini. Ni mogel verjeti, ker normalne mejne vrednosti presega tudi za stokrat. Edina
               rešitev je ta, da se zemlja zamenja – toda kam, kdo jo bo predelal? Obstajajo
               svetovne prakse, Bunker Hill obstaja, bližji Arnoldstein na avstrijskem Koroškem,
               kjer so to zadevo sanirali razmeroma poceni in razmeroma uspešno. Temu sledi tudi ta
               program Mežiške doline, vendar kljub temu, da je v proračunu zagotovljen ta denar,
               enostavno dinamika ne sledi. Po mojih podatkih je Občina Mežica na vse te pripombe
               odgovorila.</p>
            </sp>
            <sp xml:id="SDZ5-Redna-30-2011-07-15.sp149">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>In še gospa Pečan, replika na dr. Gantarja.</p>
            </sp>
            <sp xml:id="SDZ5-Redna-30-2011-07-15.sp150">

               <speaker>BREDA PEČAN:</speaker>

               <p>Hvala lepa.</p>
               <p>Prvo, kar bi rada povedala, je to, da se strinjam in ni nobenega dvoma o tem, da se
               je treba v Mežiški dolini – pa ne samo v Mežiški dolini, tudi Celjski kotlini, pa še
               marsikje drugje v Sloveniji – nujno zelo poglobljeno lotiti sanacije, vendar če imamo
               rešitev za Mežiško dolino, ker za Celjsko kotlino nimamo še v obliki odloka o
               programu sanacije, če imamo odlok, če imamo program, zakaj za božjo voljo tega ne
               izvajamo tako, kot bi morali? Zakaj ne dobimo strokovnih podlag, zato da se ve, kako
               se lotiti te sanacije, in da se točno usmeri v najprej najbolj ogrožene in potem
               vedno bolj na široko potegnjeno, ne pa da se gremo zakon – sedaj moram posebej
               povedati. Prvo, kar je: leta 2011 ta zakon sploh še ne bi prišel v operativno obliko,
               ampak bi bil odlok bistveno bolj koristen. Zakon bo odlok razveljavil, se pravi, da
               bomo potem imeli neko praznino, kjer se ne bo nič dogajalo. Mislim, da je to
               enostavno nesmiselno. Za božjo voljo, naj Ministrstvo za okolje in prostor stopi v
               mežiško občino in se tam z ljudmi zmeni, da naj se zmigajo oni, naj se zmigajo
               ljudje, ki so na ministrstvu, naj se zmigajo tisti, ki so dobili nalogo, da
               operativno izvajajo posamezna dela! Jaz res ne razumem, zakaj je tukaj tako zelo
               nujno sprejemati zakon za nekaj, kar je prejšnja vlada sprejela, pred 4 leti. Sedaj
               se 4 leta nekatere stvari sicer zelo počasi izvajajo, ampak sedaj, ko je denar na
               razpolago, bi pa res lahko zagrabili stvari oziroma bika za roge, kot se reče, in
               začeli stvari tudi izvajati, ne pa zakone sprejemati. Tako kot je Churchill rekel:
               "Kadar nečesa nočeš narediti, hitro oblikuj komisijo." Pri nas pa: kadar nečesa nočeš
               narediti, naredi zakon.</p>
            </sp>
            <sp xml:id="SDZ5-Redna-30-2011-07-15.sp151">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Veber, pripravi naj se gospod Barovič.</p>
            </sp>
            <sp xml:id="SDZ5-Redna-30-2011-07-15.sp152">

               <speaker>JANKO VEBER:</speaker>

               <p>Hvala za besedo.</p>
               <p>Mislim, da bi vendarle morali biti korektni eni do drugih in ne delati zmede s
               predlogi zakonov, ki se vlagajo v Državni zbor. Ta zakon dejansko povzroča zmedo.
               Namreč, o Mežiški dolini smo velikokrat že govorili v parlamentu in tudi na odboru za
               okolje. Ne nazadnje, poglejte, Zakon o varstvu okolja je dejansko omogočal, da je
               vlada na podlagi rezultatov meritev onesnaženosti okolja in primerjav onesnaženosti v
               letih 1989, 2001, 2002 ugotovila, da se okolje na delu območja v Zgornji Mežiški
               dolini glede na določbe o mejnih, opozorilnih in kritičnih emisijskih vrednostih
               nevarnih snovi v tleh razvršča v razred največje obremenjenosti. To je že
               ugotovljeno, objavljeno v uradnem listu, program se izvaja. Dejstvo je, da je na tem
               območju kritična emisijska vrednost svinca, kadmija in cinka, zelo resne zadeve, in
               ukrep za izboljšanje kakovosti okolja v tem odloku, ki je že objavljen v Uradnem
               listu, ki velja in se izvaja, je tudi v prvi alineji zapisano "zamenjava onesnažene
               zemlje in zasejanje trave na javnih površinah, ki so namenjene zadrževanju otrok,
               preplastitev javnih površin" in tako naprej.</p>
               <p>Identični ukrepi so navedeni v tem zakonu, in danes bo nekdo, ki ne pozna vseh teh
               predpisov in nas posluša, dobil občutek, češ poglejte, Slovenija ni v tem obdobju
               naredila za razrešitev te resne onesnaženosti v Mežiški dolini nič. Pa temu ni tako,
               to ni res. Bom samo na kratko opisal primerjavo, s čim se srečujemo v zadnjem
               obdobju. Očitno gre za sistematičen pristop, da se poskuša nekaj, kar je že sprejeto
               in izvaja tudi ta vlada, prikazati kot nekaj, kar se sploh ni reševalo, dokler,
               recimo, predstavniki Poslanske skupine SDS ne vložijo zakona. Podoben primer je zakon
               o Beli krajini. Sprejeli smo Zakon o spodbujanju skladnega regionalnega razvoja, na
               podlagi tega smo tudi dobili zakonsko podlago za izvajanje programa Pokolpja, ki
               rešuje gospodarsko in finančno krizo v Beli krajini in na Kočevskem, in kljub temu,
               da smo sredi izvajanja tega programa, se poskuša javnost zavajati na način, da se
               vloži zakon o razvojni podpori Beli krajini in se dela vtis, kot da se ni nič
               naredilo s strani Vlade, kot da Državni zbor ni odločal o tem in kot da ni
               zagotovljenih 300 milijonov evrov za Pokolpje.</p>
               <p>Vse to je že bilo narejeno, ampak kljub temu se vloži zakon, zato da se poskuša
               zmesti javnost in prikazati, češ poglejte, mi smo edini, ki vlagamo zakone. In na
               koncu tega mandata boste verjetno potegnili črto in rekli: poglejte, toliko zakonov
               smo vložili, niso bili sprejeti, pa tako dobro smo hoteli. Ampak nikoli ne poveste,
               da se velik del teh predlogov dejansko tudi v praksi že izvaja, ali so uzakonjeni ali
               pa se izvajajo na podlagi podzakonskih aktov, ki imajo podlago v nekem krovnem
               zakonu. In z Mežiško dolino je res enako. Tudi sami ste zapisali v oceni finančnih
               posledic, da se sredstva iz državnega proračuna, ki so predvidena že z odlokom, ki
               sem ga citiral in je sprejet na vladi, objavljen v uradnem listu – torej, da ni
               potrebnih dodatnih sredstev, ker so finančne posledice enake kot v že objavljenem
               odloku. Prav nobenih dodatnih zahtev ni, in dinamika je enaka . Od leta 2012 do leta
               2022 naj bi se v ta namen namenilo 10 milijonov 774 tisoč evrov.</p>
               <p>Jaz razumem in se mi zdi, da je mogoče dobronamerno, če razumemo to današnjo
               razpravo kot o problemu, da se mogoče v tem letu zaradi težav, kot sem nekako
               razbral, pri izvajalcih določena dinamika ne izvaja. Ampak ni krivda na predpisu.
               Predpis je sprejet, je veljaven, in če sprejmemo danes še en zakon na že veljaven
               predpis, se ne bo v praksi nič spremenilo, prej bo nastala zmeda. In ravno zaradi
               tega, da ne povzročamo dodatne zmede, je bolje, da ne vlagamo takšnih zakonov, ki
               dejansko ne omogočajo nič novega, ampak samo poslabšujejo stanje zaradi zmede, in
               mislim, da bi bilo bolje, če bi predlagali, če bi postavili poslansko vprašanje, če
               bi odprli razpravo na odboru za okolje, da se seznanimo s tem poročilom izvajanja. Ne
               nazadnje je to tudi ena od vsakoletnih nalog odbora, ker obravnavamo poročilo o
               izvajanju sanacij v Mežiški dolini. Vse to so povsem utečene poti, in velikokrat smo
               o tem že govorili. In mirno lahko rečem, da nikoli ni bil niti Državni zbor niti
               odbor za okolje proti ukrepom za zmanjšanje onesnaženosti Mežiške doline. Nikoli!</p>
               <p>Vedno je šla razprava v smer, da je treba zadevo sanirati, ne moremo pa sanirati kar
               ad hoc, ne moremo sanirati na pamet. Mora biti sprejet en program, ta program mora
               potem tudi nekdo spremljati, opravljati meritve in potem tudi v praksi seznanjati
               okolje, prebivalce in ostale, ki so zainteresirani, da vedo, kaj se dejansko v tej
               dolini oziroma v tem predelu Slovenije dogaja. Razumem in poskušam zgolj dobronamerno
               razumeti z vaše strani, da je danes ta zakon vložen zato, da mogoče opozorite, da bi
               se nek segment tega odloka, tega programa pospešil pri izvajanju. Dajmo biti korektni
               in to naglas tako povedati, vsaj zaradi vseh tistih, ki dnevno ne spremljajo te
               problematike. Ocenjujem, in dejansko je temu tudi tako, da je ta zakon nepotreben,
               tako kot je bil nepotreben zakon o Beli krajini, ampak kolegica Renata še danes
               razlaga ljudem iz Bele krajine, češ kaj bo pa sedaj, ko ta zakon ne bo sprejet v
               Državnem zboru. Bodimo pošteni, ta zakon je nepotreben, in zato ga ni mogoče
               sprejeti, ker se že izvaja program razvoja Pokolpja in zadeva je v teku. Pravzaprav
               zapravljamo čas na sejah Državnega zbora s predlogi zakonov, ki resnično ne dajejo
               rešitev, ampak povzročajo zmedo. Hvala.</p>
            </sp>
            <sp xml:id="SDZ5-Redna-30-2011-07-15.sp153">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Najprej gospod Petek kot predlagatelj.</p>
            </sp>
            <sp xml:id="SDZ5-Redna-30-2011-07-15.sp154">

               <speaker>MIRO PETEK:</speaker>

               <p>Hvala lepa.</p>
               <p>S kolegom se v veliki meri strinjam, ne pa z njegovo izjavo, da se odlok izvaja.
               Odlok se ne izvaja, to je dejstvo. Glede poslanskih vprašanj: če boste pogledali ta
               nabor poslanskih vprašanj, boste rekli, da sem že malo tečen. Imam več kot 130
               poslanskih vprašanj. In tudi na to temo sem jih nič koliko zastavil, tudi bivšemu
               ministru. Bivši minister gospod Karl Erjavec, ko je bil na Koroškem 2. 4. 2009, je
               izjavil, da bo treba proizvodnjo mivke in drugih peščenih granulatov podjetja
               Gradbeni materiali d. o. o. v Žerjavu ustaviti. In razlaga s podatki, zakaj, koliko v
               pesku in mivki presegajo vsebnosti težkih kovin. Na koncu tudi zapiše: "Vsekakor pa
               bo treba v letu 2009 spremeniti odlok tako, da se bo v Zgornji Mežiški dolini
               preprečila uporaba materialov, ki presegajo mejne vrednosti z Uredbo o mejnih,
               opozorilnih in kritičnih imisijskih vrednostih nevarnih snovi v tleh." To je rekel
               oziroma odgovoril na moje vprašanje 5. 6. 2009. Danes smo pa 15. julija 2011 in nič
               se ni zgodilo.</p>
               <p>Zakon to predvideva. Ker ni prišlo do spremembe odloka na tem področju, se ni nič
               zgodilo, in smo zapisali to v zakon, da se ne bi onesnaževala cela Slovenija. Ko
               greste v Merkur in boste kupili neko vrečo s peskom, boste dobili izvoz koroškega
               svinca, cinka in težkih kovin. Gremo naprej. Zavod za zdravstveno varstvo Maribor je
               26. januarja 2011 opravil analize mivke in peska za posipanje, ki ga polnijo v družbi
               Gradbeni materiali Cestnega podjetja Maribor v Žerjavu. Analize mivke in peska za
               posipanje, ki ga prebivalci Slovenije v zimskem času uporabljajo pred hišami in bloki
               in ga lahko kupujemo v Merkurju, so pokazale, da tako svinec kot kadmij znatno
               presegata kritično in mejno vrednost. Slovenci smo tako kupovali v trgovinah vreče z
               mivko, za katere je analiza mariborskega zavoda za zdravstveno varstvo oziroma
               njegovega inštituta za varstvo okolja pokazala, da je kadmija v suhi snovi 55-krat
               več, kot je dovoljena kritična vrednost, svinca v mivki pa je 16-krat več, kot je
               dovoljena vrednost. Kadmija v suhi snovi 52-krat več. Vse to so potence na 10. In
               tudi o tem sem spraševal ministra, kaj bodo naredili na tem področju. Kakšen je bil
               odgovor? Tu gre za vprašanje Ministrstva za gospodarstvo, ne Ministrstva za okolje in
               prostor. Je tako, minister? Hvala.</p>
            </sp>
            <sp xml:id="SDZ5-Redna-30-2011-07-15.sp155">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil tudi gospod minister.</p>
            </sp>
            <sp xml:id="SDZ5-Redna-30-2011-07-15.sp156">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Jaz bi ravno ta zadnji stavek šel naprej. Mi že nekaj časa skušamo to doseči na
               Ministrstvu za gospodarstvo. Upam, da bomo zdaj tudi z vašim pozivom na to pri tem
               bolj uspešni. Osebno mislim, da je nedopustna eksploatacija kontaminiranega
               materiala. Bi pa na nekaj drugega rad pozval. Prosim vas, da nam pomagate pri
               lokalnih oblasteh, da bo njihova odzivnost ustrezna. Kar se tiče izvajanja odloka, mi
               naredimo vse. Če ni odziva lokalnih oblasti z ustreznimi dokumenti, da bi lahko
               izpolnili plačila, jih mi ne smemo realizirati. Hvala.</p>
            </sp>
            <sp xml:id="SDZ5-Redna-30-2011-07-15.sp157">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Grill, imate proceduralni predlog, izvolite.</p>
            </sp>
            <sp xml:id="SDZ5-Redna-30-2011-07-15.sp158">

               <speaker>IVAN GRILL:</speaker>

               <p>Spoštovani predsedujoči, jaz bi vas samo prosil, da takšne razprave kot je prej
               gospod Veber, ki je zopet navajal zakon o Beli krajini in zavajal, ponovno zavajal
               ljudi, da je bil ta zakon vložen iz populizma, da ta zakon nič ne prinaša. Ni res! Ni
               res! In gospa Brunskole ravno tako zavaja, da je sedaj kriva opozicija, da ta zakon
               ni bil sprejet. Skupaj zavajata, in bodite odkriti, da je krivda izključno vaša, tako
               za zakon o Beli krajini kot tudi za ta zakon, ki ga očitno ne boste podprli! To so
               tisti zakoni, ki jih Slovenija potrebuje, in prosim, da s svojo razpravo ne odvračate
               pozornosti stran od točke dnevnega reda.</p>
            </sp>
            <sp xml:id="SDZ5-Redna-30-2011-07-15.sp159">

               <speaker>PODPREDSEDNIK FRANCE CUKJATI:</speaker>

               <p>Gospod Grill, smo že imeli to situacijo, da so bili proceduralni predlogi, ki niso
               bili v skladu s poslovnikom; to je bil zopet eden takšnih.</p>
               <p>Gospod Veber, tudi vi želite proceduralni predlog? Ne, to ni bila razprava, replike
               ni.</p>
               <p>Gospod Barovič, imate besedo. Pripravi naj se gospod Mencinger.</p>
            </sp>
            <sp xml:id="SDZ5-Redna-30-2011-07-15.sp160">

               <speaker>BOGDAN BAROVIČ:</speaker>

               <p>Hvala lepa. Sem jo le dočakal.</p>
               <p>Najprej bi rad rekel, da v tej razpravi zelo nerad slišim, da je nekaj našega, pa
               nekaj vašega. Mežiška dolina je sestavni del Slovenije, naše skupne države, in
               ljudje, ki tam živijo, so naši bratje po narodnosti in jim želimo vse dobro. Dejstvo
               je, gospe in gospodje, da je tudi bivša država, da ne bomo samo te oblasti krivili,
               leta in leta izkoriščala Mežiško dolino, izkoriščala je naravo, se vanjo zajedala, in
               hkrati izkoriščala ljudi, ki so tam živeli in delali. To izkoriščanje ima na veliko
               žalost posledice, ima geografske posledice, ima demografske posledice, ima
               gospodarske posledice, in izkoriščanje rudnika svinca in cinka je pustilo tudi
               okoljske posledice. Mislim, da sem jih zelo eksaktno naštel. In te posledice je treba
               odpraviti in rešiti. To so si ljudje zaslužili. Drži, da je vlada sprejela Odlok o
               območjih največje obremenjenosti okolja in o programu ukrepov za izboljšanje
               kakovosti okolja v Zgornji Mežiški dolini. Drži, da je ta odlok v veljavi in da ima
               podobne cilje in namene, kot jih ima zakon, pa vendarle predlagatelj ni tako neuk ali
               neveden, da ne bi vedel, zakaj želi iti v spremembo. Najbrž je prvi razlog ta, da
               odlok obstaja, vendar se ne uresničuje. To je najbrž že bistveni razlog za to, da bi
               omenjeno vsebino reševal zakon.</p>
               <p>Drugič, vsi vemo, da je na osnovi pravnega stališča zakon močnejši od odloka; odlok
               je podzakonski akt in zakon je zavezujoč, kar bi pomenilo neko zavezo in neko
               verjetnost, veliko verjetnost, da bi s tem zakonom dejansko začeli reševati probleme.
               Tretjič, karkoli že govorimo o tem zakonu, zelo jasno je opredeljen namen. Namen
               Predloga zakona o sanaciji Zgornje Mežiške doline je zagotoviti finančna sredstva iz
               državnega proračuna, in to natanko 10 milijonov 700 tisoč, predvideno po zakonu, v
               letih od 2012 do 2022. Vsi razumemo in vemo, da je ta trenutek gospodarsko in
               finančno stanje v tej državi težko, ampak tukaj vas pa moram, kolegice in kolegi, še
               enkrat spomniti, ampak res močno spomniti, pa dajmo si počasi vcepiti to v glavo.
               Najprej, želeli smo pomagati različnim pokrajinam, med drugim tudi Koroški z zakonom
               o pomoči. Je bil zavržen. Hoteli smo kot Slovenija Slovencem pomagati z zakonom o
               Beli krajini. Ni bil sprejet.</p>
               <p>Zdaj smo spet pri enem primeru, ko ne bo. Ampak veste, počasi se človek vseh teh,
               zame zelo nesramnih odločitev naveliča. Zakaj? Včeraj smo lahko izvedeli, da je
               nastalo v neurju prejšnje dni za približno 15 milijonov evrov škode. Boli, veste, da
               potem – jaz verjamem, da je Vlada dobronamerna – Vlada reče: zdaj bomo pa pomagali s
               25 tisoč evri. Govorim o 15 milijonih škode, za pomoč je, mislim da, bilo rečeno 25
               tisoč evrov – ali je bilo 250 tisoč? 250 tisoč, se opravičujem. Ampak še vseeno 250
               tisoč evrov proti 15 milijonom. Ampak še vseeno mirno, mirno, mirno pa izpolnjujemo
               naše "zaveze" do Evropske unije z 250 milijoni kredita Grčiji. Poglejte, zdaj je pa
               res tega malo dovolj! Na Slovenijo pozabljamo! Za 15 milijonov škode damo 250 tisoč.
               Tu govorimo, da je 10 milijonov v 10 letih blazen problem. A 250 milijonov dajati, da
               ne govorim o poroštvu in o tem, kar ste slišali, da v Evropi pripravljajo organiziran
               bankrot Grčije, bankrot pa veste, kaj pomeni – odpis dolgov.</p>
               <p>To pomeni, da še tistega, kar bomo dali, ne bomo dobili, ampak pustimo to. Dajmo
               enkrat začeti tej Sloveniji dajati in nekomu reči: spoštovani gospodje, mi smo
               pomagali kolikor lahko, od tukaj dalje bomo pomagali sebi. In nazadnje, res je,
               dvojnost ne gre. Ne moremo imeti in odloka in zakona. Če je tu zakon, s katerim se
               bomo nekateri strinjali, drugi se pač ne bodo, bo najbrž že zakon nad odlokom. Vse
               tisto, kar pa odlok prinaša, govorim materialno, pa se lahko vnese in dopolni v
               zakon. Res pa je, da je v zakonu treba to popraviti in v zakonu jasno opredeliti –
               tako kot so pač pravne procedure, jaz nisem pravnik –, da se razveljavi odlok, da
               začne veljati zakon in da se nekatere vsebine odloka prenašajo v zakon . Jaz
               verjamem, da bo zakon kot močnejši od odloka prinesel nekaj jamstev in zagotovil, da
               se bo vsebina, ki je opisana predvsem v 4. členu tega zakona, tudi dejansko
               udejanjila. Meni je zelo žal, ampak tudi sami kolegi iz koalicije so priznali, da če
               se pa vendarle odlok ne izvaja, je pa treba po mizi udariti in začeti izvajati odlok.</p>
               <p>Dokaz je, da se odlok ne izvaja, in posledica neizvajanja odloka je želja po zakonu.
               Zakon pa prinaša absolutno zahtevano pravico, ki jo imajo Korošci, tako kot jo bomo
               imeli v Zasavju po končanem rudarjenju, ampak tam so nekoliko manjše posledice, kot
               pa so posledice svinca in cinka, ob tem, da ne govorim, kako verjetno tudi zdravstvo
               na Koroškem ni tako privilegirano in ima več pristojnosti zaradi tega, ker so tam
               ljudje bolj oboleli zaradi svinca in cinka, in da ne govorimo o tem, da je njihova
               prometna povezava rakrana že vrsto in vrsto let. Res ne smemo in ne moremo delati s
               katerimkoli delom Slovenije na tak način, da mu vržemo zakon o pomoči, da ne naredimo
               nič na infrastrukturnem povezovanju, na cestah, niti na področju zdravstva, niti pri
               sanaciji, nujno potrebni sanaciji, ki jo ljudje, ki tu živijo, zahtevajo. Ampak
               petkrat reči ne eni pokrajini pa res ne gre!</p>
               <p>Jaz bom podprl ta zakon in pričakoval, da bo pravno korektno in tudi vsebinsko
               korektno oblikovan, od Vlade pa pričakoval, da bo enkrat, pa ne samo Vlada, ampak da
               bomo vsi enkrat nekomu rekli: ne, oprostite, vam bomo dali 50 milijonov manj.
               Konkretno Portugalski ali Grčiji, če želite, in bomo teh 50 milijonov dali nam, našim
               Slovenkam in Slovencem. Hvala lepa.</p>
            </sp>
            <sp xml:id="SDZ5-Redna-30-2011-07-15.sp161">

               <speaker>PREDSEDNIK DR. PAVEL GANTAR:</speaker>

               <p>Proceduralno, Janko Veber.</p>
            </sp>
            <sp xml:id="SDZ5-Redna-30-2011-07-15.sp162">

               <speaker>JANKO VEBER:</speaker>

               <p> Gospod predsednik, proceduralno predlagam, da Državni zbor ohrani proceduro, ki je
               predvidena tako v poslovniku kot tudi v zakonu o sodelovanju med vlado in Državnim
               zborom, da če se sprejme krovni zakon, se potem sprejme za reševanje konkretnega
               problema podzakonski akt. In tako gospodu Baroviču želim še enkrat pojasniti, da je v
               državnem proračunu zagotovljen denar za sanacijo Mežiške doline. Torej je država
               naredila vse, kar je v njeni pristojnosti, kar ji nalagata Zakon o varstvu okolja in
               Odlok o območjih največje obremenjenosti okolja in o programu ukrepov za izboljšanje
               kakovosti okolja v Zgornji Mežiški dolini. Pravni akti so oddani, denar je v
               proračunu zagotovljen, da ne bo nejasnosti, lokalna skupnost mora svoje narediti, da
               zadeva tudi v praksi steče. Enako velja za zakon o Beli krajini. Proceduralno
               predlagam, da ohranjamo zakon o spodbujanju ...</p>
            </sp>
            <sp xml:id="SDZ5-Redna-30-2011-07-15.sp163">

               <speaker>PREDSEDNIK DR. PAVEL GANTAR:</speaker>

               <p>Kolega Veber, prosim, da končate, ker veste, da razpravljate, polemizirate,
               replicirate, proceduralnega predloga pa ni mogoče dati na glasovanje. Prosim
               zaključite stavek, prosim.</p>
            </sp>
            <sp xml:id="SDZ5-Redna-30-2011-07-15.sp164">

               <speaker>JANKO VEBER:</speaker>

               <p>Predlagam samo, da proceduralno resnično vztrajamo pri tem, kar imamo zapisano v
               našem poslovniku, in ta zakon dejansko, če bi Zakonodajno-pravna služba dala ...</p>
            </sp>
            <sp xml:id="SDZ5-Redna-30-2011-07-15.sp165">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Veber, hvala.</p>
               <p>Tovrstnih proceduralnih predlogov, gospod Tanko, je bilo danes že kar precej. Vi ste
               jih v teh letih dali 206; 610 minut oziroma 10 ur smo porabili za vaše proceduralne
               predloge. Toliko kot statistična informacija.</p>
               <p>K besedi se je javil minister dr. Roko Žarnić.</p>
            </sp>
            <sp xml:id="SDZ5-Redna-30-2011-07-15.sp166">

               <speaker>DR. ROKO ŽARNIĆ:</speaker>

               <p>Spoštovani! Da ne bo dvomov, zelo kratek bom.</p>
               <p>Odločno odklanjam pomisleke, da se odlok ne izvaja! Vsako leto gre po milijon za
               izvajanje odloka. Letos kljub rebalansu ni šel v tej smeri rebalans ne navzgor ne
               navzdol, se pa strinjam, da je odlok pomanjkljiv, pa tudi zakon v bodoče, če ne bo
               notri imel stroge sankcije za onemogočanje izvajanja na strani lokalne skupnosti, ki
               nam z neodzivnostjo onemogoča izvajanje odloka! Hvala.</p>
            </sp>
            <sp xml:id="SDZ5-Redna-30-2011-07-15.sp167">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Tomaž Tom Mencinger.</p>
            </sp>
            <sp xml:id="SDZ5-Redna-30-2011-07-15.sp168">

               <speaker>TOMAŽ TOM MENCINGER:</speaker>

               <p>Hvala lepa za besedo.</p>
               <p>Predloga zakona ne bom podprl, ker v bistvu ta zakon ureja neko zatečeno stanje kot
               posledico rudarjenja, pa lahko rečem tudi metalurgije kot takšne. Zato pričakujem, da
               v Sloveniji pristopimo k neki enotni rešitvi teh problemov, kar pomeni, da naj bodo
               enaki pogoji reševanja tega in tudi enak meter za celo področje Slovenije. Tukaj
               imamo priliko poslušati demagogijo in EPP v volilne namene. Slišali smo, da je bil
               leta 2005 predlagan zakon in je bil zavrnjen, na isto temo, ampak z veliko manjšimi
               zneski. Smo pa priča v zdajšnjem času rebalansu državnega proračuna, tako da dejansko
               vidimo, v kaj se gre. Naslednja stvar, ki je: prepričan sem, da bi lokalne skupnosti
               kot takšne morale sodelovati pri teh stvareh, tudi po nekem programu. Treba je
               povedati, da so imele takšne in drugačne koristi, tudi z rudarjenjem ali z
               metalurgijo ali pa ne vem s kakšno industrijo, ki je sedaj obremenjujoča. Tako da si
               vsi skupaj zaslužimo resnično neko zdravo okolje in spoštovanje teh okoljskih
               standardov, ki so predpisani. Tako da lahko ugotavljam, da se sedaj tudi v praksi to
               resnično sprovaja. Bi pa samo še omenil mogoče problem; tudi sami smo imeli težave in
               jih imamo še z žlindro kot takšno. Smo opozarjali na to žlindro, smo pisali.
               Posledica tega je, da nastaja škoda. Govorimo o uničenju lokalnih cest, pa tudi
               objekti imajo mehanske težave, tako da smo v bistvu v podobni situaciji kot, recimo,
               kolegi iz Mežice. Tako da dejansko pričakujem nek enoten pristop in pa enotno
               reševanje problematike s temi stvarmi, kar sem prej omenil. Hvala lepa.</p>
            </sp>
            <sp xml:id="SDZ5-Redna-30-2011-07-15.sp169">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Silva Črnugelj, pripravi naj se Miran Györek in za njim Jožef Jerovšek.
           </p>
            </sp>
            <sp xml:id="SDZ5-Redna-30-2011-07-15.sp170">

               <speaker>SILVA ČRNUGELJ:</speaker>

               <p>Hvala lepa za besedo.</p>
               <p>Požrli ste mi točno deset sekund in mojim kolegom enako zaradi tega, ker ste
               naštevali, kdo naj se vse pripravi – čisto tako proceduralno, ampak v redu. Glede na
               to, da je zdaj čas, da govorimo o rudniku Mežica ...</p>
            </sp>
            <sp xml:id="SDZ5-Redna-30-2011-07-15.sp171">

               <speaker>PREDSEDNIK DR. PAVEL GANTAR:</speaker>

               <p>Kdaj ste priklopili mikrofon, gospa Črnugelj, je pomembno. Počakajte, da končam,
               potem pa priklopite mikrofon. Izvolite.</p>
            </sp>
            <sp xml:id="SDZ5-Redna-30-2011-07-15.sp172">

               <speaker>SILVA ČRNUGELJ:</speaker>

               <p>V redu, hvala lepa za opozorilo. Dobro je vedeti, ker tehnologije ne pozna vsak.</p>
               <p>Glede Mežice, svinca, kadmija in cinka. Osebno sem dobro poznala dr. Franca
               Gregorača, ki je bil vodja separacije in tudi nekaj časa vodja rudnika v Mežici.
               Napisal je tudi bogato knjigo spominov s tega področja. Takrat, davnega leta 1986
               oziroma 1987, ko je pričel postopek zapiranja rudnika, se je sam potrudil in je tudi
               poklical nešteto strokovnjakov iz različnih predelov Evrope, ki so svetovali, na
               kakšen način sanirati tako degradirano območje. Bili so narejeni tudi izračuni in
               meritve. Predhodne vlade so pospešile postopek in so leta 2002 namenile določena
               sredstva, da so ugotovili, kakšna je stopnja onesnaževanja okolja s cinkom, kadmijem
               in svincem. Nekateri strokovnjaki pravijo, da so morda določeni podatki tudi
               prenapihnjeni, tako kot si želimo napihniti tudi tistih 13 milijonov, ki naj bi šli
               za sanacijo Mežiške doline. Jaz si strastno želim, da bi ta dolina bila sanirana. Vse
               sanacije rudnikov, ki so bile do sedaj opravljene, naj bi bile opravljene tako, da bi
               imeli veliko več zaposlitev, kot je rezultat vseh sanacij v Sloveniji do sedaj, ker
               vemo, koliko novih zaposlitev smo pridobili in zakaj je bilo premalo poudarka danega
               zaposlitvam. Več ali manj je šlo za ureditev okolja in tako naprej.</p>
               <p>Mogoče je eksperiment tudi to, da se vidi, kakšen odmev bo – ali je zamenjava
               zemljišča tisti model, ki bi bil na nek način sprejemljiv za tiste v tem delu in tem
               predelu Slovenije. Vendarle lahko ugotovimo, da osnovna dilema ni le odlok ali zakon,
               veljavnost enega, izvajanje drugega, ker večinoma se stvari izvajajo po črki zakona.
               Več ali manj je stvar metodologije in sistematike v saniranju takih območij. Ker če
               bi dali kot prioriteto oživitev vseh tistih izgubljenih delovnih mest in oživitev
               dela vseh strokovnjakov, ki so izgubili službe na tem območju, potem bi gotovo cela
               zgodba potekala drugače. Zgodbe pa v vseh primerih, od Trbovelj in tako naprej, da ne
               naštevam vseh rudnikov, ki smo jih sanirali – če bi naredili analitično primerjavo s
               sanacijo rudnikov, kot je rekel kolega, v Avstriji ali Angliji, ne nazadnje tudi
               nekaterih v Franciji, bi videli, da je kontrola nad sanacijo in izvedbo predvsem tega
               segmenta zaposlitve in oživitve dela kraja, ki je dejansko utrpel največ s tem, ko je
               izgubil delovna mesta. Ker odločitev za zapiranje določenih rudnikov, med drugimi
               tudi mežiškega, je bila predvsem zaradi tega, ker ruda sama po sebi ni bila več
               profitabilna oziroma je niso tako izkoriščali, ne na ta način kot v preteklosti.
               Program območja kritične emisije, vrednosti – kaj je pomembneje, prašni delci ali
               oživitev območja. To je dilema, o kateri se bo zagotovo še razpravljalo. Hvala lepa
               za besedo. Pa boste kolegi, tisti, ki imate še možnost, povedali kaj bolj vsebinskega
               o tem delu zgodbe.</p>
            </sp>
            <sp xml:id="SDZ5-Redna-30-2011-07-15.sp173">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Renata Brunskole, nato Jožef Jerovšek.</p>
            </sp>
            <sp xml:id="SDZ5-Redna-30-2011-07-15.sp174">

               <speaker>RENATA BRUNSKOLE:</speaker>

               <p>Hvala lepa. Prav lepo pozdravljeni, spoštovani gospod predsednik, gospod minister,
               kolegice in kolegi!</p>
               <p>Pridružujem se vsem razpravam pred menoj, tako kolegice Pečan, kolega Vebra in tudi
               vseh ostalih kolegov, ki so v zvezi s Predlogom zakona o sanaciji Zgornje Mežiške
               doline povedali in poudarili veliko argumentov, zakaj zakon o sanaciji Zgornje
               Mežiške doline ni potreben. Ko si človek dobro pogleda in prebere predlog zakona,
               ugotovi, pa bom kar mogoče na način enega izmed kolegov, ki je tudi danes že omenjal,
               pa v zadnjih mesecih smo dostikrat in tudi sama sem kdaj govorila o tem. Govorili smo
               o umestitvi razvojnih osi v prostor, sedaj bom pa to besedo tukaj vzpostavila v
               povezavi s tem predlogom zakona, saj ugotavljamo, da je ta predlog zakona na nek
               način samo v ta zakon umeščen odlok o sanaciji Zgornje Mežiške doline. Dejstvo je, da
               smo v Državnem zboru sprejeli, kot je bilo danes že večkrat poudarjeno, Zakon o
               spodbujanju skladnega regionalnega razvoja. Zato tudi vemo, zakaj ni bilo odločitve
               in tudi sprejetja posameznih zakonov tako v povezavi s podravsko regijo kot tudi o
               Beli krajini, pri kateri sem bila tudi sama sopodpisnica kot sopredlagateljica, in
               tako naprej.</p>
               <p>Kar se tiče zakona o Beli krajini, pa moram v povezavi z nekaterimi že prej
               izrečenimi besedami poudariti, da ne gre za nikakršno zavajanje. Zavajanje je takrat,
               ko nekdo od nas izreče: predlagamo ta in ta zakon, in v primeru, da ta zakon, v
               katerem je predlog za 600 milijonov evrov za cestno infrastrukturo, kot je recimo
               bilo za tretjo razvojno os, južni del. In izreče nekdo: če zakon, ki je bil predlagan
               za obdobje od leta 2013 – leto 2013 je dve leti naprej, torej za bodoče. Če rečemo za
               obdobje do 2013 do 2016, ta zakon ni bil sprejet, in potem nekdo izjavi: Bela krajina
               je izgubila 600 milijonov. To je veliko zavajanje, veliko zavajanje, ali pa za
               Mežiško dolino, da nekdo to izreče. To ni način, to ni resnica! Ključna krivda je
               potem pri tistih, ki so prvopodpisani predlagatelji, kot je bil moj kolega Grill, in
               na seji odbora za lokalno samoupravo – v redu, ni član odbora, je zato prišel drug
               kolega, kolega Lah, ki je član odbora, vendar glede na to, da smo bili štirje
               predlagatelji, me je presenetilo, da s strani kolegov iz Poslanske skupine SDS ni
               bilo vseh štirih članov na seji.</p>
               <p>Glasovali smo samo trije, tisti od predlagateljev, torej dva iz SDS in jaz sama.
               Tako je bil zakon že na odboru zavrnjen, ker smo bili 3 za in 8 proti, da ne govorim
               o tem, da še nekaj drugih kolegov, tudi iz opozicijskih poslanskih skupin, ki bi
               mogoče podprli ali ne bi, ravno pri glasovanju žal ni bilo poleg. Tukaj ne gre za
               zavajanje v tej smeri. Zavajanje je tisto, ko nekdo reče, da je za vnaprej toliko in
               toliko denarja. Dejstvo pa je eno, in jaz zato kolegu Grillu – oba sva bila doma v
               zgodovini iz Novega mesta, iz iste krajevne skupnosti, tako da mu res ne zamerim
               njegovih besed, čeprav so malo krivične do mene, ampak vseeno, naj izrečem, da ne
               zamerimo tudi zato, ker on ni sodeloval pri programu Pokoplje morebiti kot
               predstavnik lokalne skupnosti, s kolegom Vebrom pa sva oba kot poslanca, pa tudi kot
               župana sodelovala pri tej zadevi.</p>
               <p>V povezavi s sprejetim programom Pokolpja je dejstvo, da je sprejetih 20 milijonov
               evrov za spodbujanje podjetništva, da je preko 300 milijonov evrov za prometno
               infrastrukturo in med drugim tudi za tretjo razvojno os. To so dejstva, in želim si,
               da ljudje to resnico vedo. Ne pa da rečemo: izgubili smo 600 milijonov, tisto, kar
               naj bi bilo leta 2013 še dodano. To je nekaj, kar bo, če bo. Želim si, da bo
               naslednji mandat vlade res uresničil tudi to, da bodo časi boljši, da spet pridemo,
               kot pravimo, bodisi do debelih hrušk bodisi debelih krav, torej boljših časov, in da
               bomo lahko sredstva zagotovili. V povezavi z vsemi tistimi, ki živite in ki živijo na
               območju Zgornje Mežiške doline, se strinjam s tem, da je treba v primeru nekaterih
               ugotovitev, nekaterih morebitnih trenutnih pomanjkljivosti ali premalo učinkovitega
               izvajanja odloka zadeve pospešiti. Na drugi strani, torej v tej smeri, bi sam odlok
               moral zagotavljati to, kar si tamkajšnji prebivalci in vsi ostali tudi zaslužijo.</p>
               <p>Zatorej sama zakona o sanaciji Zgornje Mežiške doline ne bom podprla, si pa želim,
               da se vzpostavijo vsi tisti potrebni inštrumenti, da se tudi temu območju Republike
               Slovenije pomaga, kar je bilo sprejeto z odlokom. Hvala.</p>
            </sp>
            <sp xml:id="SDZ5-Redna-30-2011-07-15.sp175">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jožef Jerovšek, pripravi naj se Ivan Grill.</p>
            </sp>
            <sp xml:id="SDZ5-Redna-30-2011-07-15.sp176">

               <speaker>JOŽEF JEROVŠEK:</speaker>

               <p>Hvala lepa. Spoštovani!</p>
               <p>Najprej moram svoji predgovornici reči, da sem vesel te odkritosrčnosti, ko pravi,
               da računa, da bodo za naslednjo vlado časi boljši. Seveda bodo boljši, ampak glede na
               slabo doto sedanje vlade bodo pa kljub temu težki. Ampak zdaj, ko smo pa pri Koroški.
               Izgleda, da bo ta slaba dota tudi na tem področju ostala novi vladi, kajti že sedaj
               se, kot vidimo, odlok ne izpolnjuje in je zato brezveze govoriti, da so sredstva v
               proračunu, če se pa ne realizirajo. Ampak zakaj gre? Verjetno si ne zatiskamo oči ali
               pa kdorkoli, da bi lahko rekel, da ta sanacija Zgornje Mežiške doline ni potrebna,
               ker je obremenjenost s težkimi kovinami, ki so škodljive zdravju, izjemno visoka.
               Ampak ko moj poslanski kolega Miro Petek vlaga, si prizadeva, vlaga zakone,
               prizadeva, da bo to realiziral, da bi to bilo dokončno narejeno, naleti kar naprej na
               nerazumevanje, in tudi sedaj sem slišal tam z one strani ogromno nerazumevanja. In
               veste, se mi je porodila neka asociacija. Po koncu prve svetovne vojne leta 1918 je
               general Maister in v njegovem imenu, ne vem, poročnik ali major ali kaj je bil,
               Malgaj, se je branil, skušal ubraniti slovensko Koroško, ampak veliko Koroško, tisto,
               ki je ostala v Avstriji, in je prosil in sta rotila takratno ljubljansko vlado viteza
               Pogačnika za okrepitve, za pomoč ...</p>
            </sp>
            <sp xml:id="SDZ5-Redna-30-2011-07-15.sp177">

               <speaker>PREDSEDNIK DR. PAVEL GANTAR:</speaker>

               <p>Kolega Jerovšek, ali bi šli na temo? Prosim.</p>
            </sp>
            <sp xml:id="SDZ5-Redna-30-2011-07-15.sp178">

               <speaker>JOŽEF JEROVŠEK:</speaker>

               <p>Gospod predsednik, se mi je zdelo, da boste vsaj vi razumeli, ampak žal.</p>
               <p>Glejte, ni bilo razumevanja. Ni bilo razumevanja. Zavračali so, češ kaj norita, in
               izgubili smo Koroško takrat, izgubili smo velik del Koroške. Zdaj imam asociacijo, da
               ste na nek način zopet takratna ljubljanska vlada, v asociaciji. Kajti ko vas Miro
               Petek prosi, češ rešimo sedaj to Koroško, ki nam je ostala, naredimo to, zavračate,
               se obnašate kot takratna ljubljanska vlada, ki je ogromno škode povzročila Sloveniji,
               da danes nimamo Koroške. Prej je bila tu dilema, ali je pravilna pot z zakonom. Ja,
               zakaj pa ne? Ta Mežiška dolina ima zaradi svoje obremenjenosti nek poseben status,
               žal negativen status po obremenjenosti. Tako kot je imela ali ima prestolnica nek
               poseben status, pa smo sprejeli zakon o prestolnici in ste ga vsi podpirali, dodatna
               sredstva. Zdaj pa ko gre za mala sredstva v tem slučaju, ko gre za prizadetost nekega
               območja, ki ga je treba rešiti, ste pa afront proti, in se mi zdi, da si tisti, ki
               ste danes dodatne aspiracije po predsedniku Državnega zbora pokazali, s tem ne delate
               usluge.</p>
               <p>Mislim, da ni dobro, da mislite, da je to pozitivno, in dejansko moramo narediti. Ne
               delajmo takih napak, kot so jih delali predhodniki v Ljubljani v preteklosti, v
               zgodovini, in tu se pravzaprav, ko je gospa Pečan prej odgovarjala nekomu, kdo je
               izgubil Koroško – dejansko bomo zopet veliko izgubili, če bo obveljala vaša politika
               ne pomagati, ne realizirati, ne izvesti tistega, kar je že bilo sklenjeno, kar bi z
               odlokom moralo biti. Ampak če imamo takšno oblast, da je odlok nezavezujoča zadeva,
               potem se moramo v tem državnem zboru zavedati, da je to treba prenesti na višji nivo
               in zagotoviti to izvajanje in to prisilo za Vlado skozi zakonsko rešitev. Upam, da
               bomo to naredili, in ne govoriti, da to ni potrebno, da ni primerno. Če imaš vlado,
               ki je neka paralela takratni ljubljanski vladi viteza Pogačnika, ki je toliko
               Slovenije izgubila, potem pač ne moreš zaupati in je treba prisiliti z zakonom, da bo
               ta vlada to izvedla. Hvala lepa.</p>
            </sp>
            <sp xml:id="SDZ5-Redna-30-2011-07-15.sp179">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Repliko ima Breda Pečan.</p>
            </sp>
            <sp xml:id="SDZ5-Redna-30-2011-07-15.sp180">

               <speaker>BREDA PEČAN:</speaker>

               <p>Hvala za možnost.</p>
               <p>Gospod Jerovšek, rada bi samo še enkrat ponovila. Odlok je bil sprejet konec leta
               2007. Vi ste ga sprejeli, vaša vlada. V letih 2008, 2009 in 2010 je bilo za Mežiško
               dolino, za sanacijo Mežiške doline na osnovi tega odloka porabljenih 3 milijone 55
               tisoč 556 evrov. In v letošnjem proračunu – mislim, da med letoma 2010 in 2011 ni
               nobenega vmesnega leta, kajne, če znam kaj računati – je predvidenih 800 tisoč evrov,
               v rebalansu proračuna bo zagotovljenih milijon evrov. Če bo Občina Mežica znala svoj
               program izvajati tako, kot je treba, bo v 4 letih porabljenih 4 milijone evrov,
               medtem ko vi v svojem zakonu predvidevate v 11 letih, reci in piši, 10 milijonov
               evrov, se pravi manj kot je tukaj bilo na leto porabljeno. Samo toliko! Mi smo svojo
               nalogo opravili! Vi pa tudi samo en del, leta 2008.</p>
            </sp>
            <sp xml:id="SDZ5-Redna-30-2011-07-15.sp181">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Ivan Grill, pripravi naj se Jože Tanko.</p>
            </sp>
            <sp xml:id="SDZ5-Redna-30-2011-07-15.sp182">

               <speaker>IVAN GRILL:</speaker>

               <p>Hvala lepa.</p>
               <p>Kdor se še spomni raznih sestankov CK in veljakov v času bivše Jugoslavije, kako so
               s pestjo po mizah tolkli in vzklikali: morali bi, morali bomo! Veliko govoričenja,
               malo dejanj. Sedaj ista zadeva. Pri tej vladi, pri tej koaliciji: morali bi, morali
               bomo, imamo sistemske zakone, imamo ta odlok, imamo tisti odlok, vse imamo,
               funkcionira pa nič. Poglejte, to je to dejstvo. Tudi to, gospa Pečan, ko vi pravite,
               ko omenjate, češ če bodo občine v Mežiški dolini svoje naredile, bo potem tudi država
               svoje naredila. Poglejte, to je poceni izgovor. To je poceni izgovor. Velikokrat
               ministrstvo preloži ali pa pogojuje, češ če bo občina nekaj naredila, bomo tudi mi.
               Potem pa če se slučajno zgodi, da občina uspe napraskati denar, da nekaj naredi, si
               pa seveda država premisli. Konkreten primer v Novem mestu, ko se je želelo graditi
               dom starejših občanov: če bo Občina Novo mesto zagotovila milijon evrov, bo
               ministrstvo za socialo in družino prispevalo 3 milijone. Ko smo tam zagotovili,
               ministrstvo nič.</p>
               <p>Ista zgodba je pri Mežiški dolini, ista. In ta zakon, poglejte, ta zakon, takšen kot
               je, ne more nobenih aktivnosti, ničesar, karkoli se zdaj tudi izvaja, preklicati. Saj
               se lahko v prehodne določbe ali pa v same člene to zadevo notri vnese. Nič ne škodi!
               In tudi tisti denar, ki ga je prej kolegica Pečan omenjala – prav je, da se je ta
               denar namenil tudi Porabju, ampak očitno to ni dovolj. Ni dovolj! Govoriti o
               sistemskem zakonu, da bodo vsa območja, ki jih imamo, oporečna ali pa degradirana
               zaradi rudnikov – poglejte, imamo veliko tega v Sloveniji, s tem se strinjam. Noben
               rudnik ni prinesel okolju česa dobrega. Povsod je pustil slabe posledice, ampak je
               treba ločiti prioritete. Jaz sem trdno prepričan, da je ta rudnik svinca, ki je bil
               tam, pustil v tistem okolju resnično tako težke ekološke posledice, ki vplivajo na
               zdravje in življenje ljudi, in bi bilo treba že pred mnogo, mnogo leti začeti z resno
               sanacijo tega. In zdaj se sprenevedati, da se tega zakona ne bo podprlo, ker je
               sistemsko to urejeno, da vse imamo, da je treba samo narediti.</p>
               <p>Vas pa pozivam: dajte potem narediti! Saj ste od leta 2008 vi na vladi, vi ste na
               oblasti, pa se nič ne naredi! Ali je mogoče prejšnja vlada, ki je leta 2007 sprejela
               to. Če se je že kaj naredilo, se je naredilo premalo. Premalo. Ja, vi se lahko tukaj
               zdaj smejete, ampak kolega Miro Petek, ki tam živi, ljudje, ki so nam te zadeve
               povedali, ko smo bili pri njih na obisku, govorijo ravno nasprotno od tega, kar nam
               vi trosite. Isto zgodbo ste naredili, ko je bil zakon o razvojni podpori Koroške.
               Gladko ste ga zavrnili, gladko. In tukaj je tista resnica, da je tudi Koroška
               pozabljena s strani te vlade in koalicije, kot tudi Bela krajina. Zakon o Pomurju – v
               Slovenski demokratski stranki smo ga podprli kljub temu, da je bil takrat na vidiku
               zakon o skladnem regionalnem razvoju. Prepričan sem, da tisti zakon ne škodi, ne eden
               ne drugi, oba bi lahko pomagala, da bi se tudi Pomurje hitreje razvijalo. Ampak
               očitno spet zadeva ne funkcionira, razen za nekatere iz vrst SD, ki so jih že dobili
               z rokami v marmeladi, ki so se skušali s pomočjo tega zakona neupravičeno dokopati do
               nekaterih sredstev.</p>
               <p>Tako da govoriti o nekih takšnih, lahko rečem, sprevrženih izgovorih, da je to
               populizem, da se gremo tukaj predvolilno kampanjo, ko predlagamo takšne zakone –
               mislim, da je to neodgovorno, če ne uporabim še kakšne grše besede. In zdaj še tisto,
               kar je prej razlagala gospa Brunskole. Neokusno je, da sprevrača odgovornost, da na
               odboru, kjer je bilo 8 članov koalicije proti zakonu – tam ste seveda tudi ta zakon
               skenslali, dali pod preprogo –, da je za to odgovorna opozicija, tista prava, ne
               tista virtualna, Zares in DeSUS. Oni so del te koalicije, ampak nekoliko zakriti. V
               senci so, oni so koalicija v senci, če temu tako rečemo. In zdaj kolegica Brunskole
               pravi, da tistih 600 milijonov ni šlo v nič. Ja, kam pa je šlo?! Kam pa je šlo drugam
               kot v nič?! Tudi če tisti zakon o Pokolpju oziroma tisto, o čemer je bilo zdaj
               govora, koliko bo ta denar prinesel – naj prinese, ampak prepričan sem, da bo tistega
               denarja premalo, zagotovo pa ne toliko kot se tukaj vsi skušate hvaliti. Premalo je
               tisto. In mi, gospod Veber, odgovorite, koliko delovnih mest ste v Beli krajini
               odprli, koliko podjetij se je zdaj zaradi tega uspelo rešiti – nič! Koliko smo bližje
               tretji razvojni osi?</p>
               <p>Zadeve se oddaljujejo, in še tisto sprevrženo dejanje, ko nam spet vsi očitate, da
               je bil tisti zakon šele za leto 2013. Res je, da je bila napisana letnica 2013.
               Zakaj? Ker procedura v Državnem zboru ne dopušča, da se vlaga zakon, ki ima posledice
               na proračun za leti 2011 in 2012, ampak z amandmaji bi pa seveda ta zakon lahko
               naredili z veljavo 1. 1. 2012, in v tem rebalansu, ki ga je Vlada v četrtek sprejela,
               bi se lahko del sredstev tudi zagotovil. Tako da govoriti takšne izgovore tukaj –
               ljudje vam ne verjamejo. Res vam ne verjamejo. Bodite odkriti, bodite pošteni in tudi
               prevzemite odgovornost za vse tiste slabe odločitve, ki ste jih kot koalicija in
               Vlada sprejeli, predvsem tudi, da ste zavrnili tiste dobronamerne predloge Slovenske
               demokratske stranke in tudi kakšne ostale prave, pristne opozicijske stranke, ne
               tiste virtualne. Tako da sem trdno prepričan, da bi bilo prav, da se ta zakon o
               sanaciji Mežiške doline podpre, da se v drugi obravnavi še eventualno tudi skozi
               razpravo ugotovijo neka dopolnila, neke potrebe, in da se potem pride z neko
               rešitvijo, ki bo res prispevala k hitrejši sanaciji tega.</p>
               <p>Sam bom z veseljem podprl ta zakon. Hvala lepa.</p>
            </sp>
            <sp xml:id="SDZ5-Redna-30-2011-07-15.sp183">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Samo mimo vodenja. Kolega Grill, ne o strankah, da ne bi slučajno podpora temu
               zakonu padla.</p>
               <p>Proceduralno, gospod Janko Veber.</p>
            </sp>
            <sp xml:id="SDZ5-Redna-30-2011-07-15.sp184">

               <speaker>JANKO VEBER:</speaker>

               <p>Proceduralno želim še enkrat pojasniti gospodu Grillu, da se je procedura razpisa za
               pomoč ...</p>
            </sp>
            <sp xml:id="SDZ5-Redna-30-2011-07-15.sp185">

               <speaker>PREDSEDNIK DR. PAVEL GANTAR:</speaker>

               <p>Repliko imate, repliko!</p>
            </sp>
            <sp xml:id="SDZ5-Redna-30-2011-07-15.sp186">

               <speaker>JANKO VEBER:</speaker>

               <p>Repliko, ja.</p>
               <p>Repliciram, ker zahteva od mene, naj povem, koliko delovnih mest smo zagotovili. 30.
               junija 2011, gospod Grill, je bil zaključen razpis. 66 podjetij se je prijavilo, 66
               podjetij – ta hip se jih obdeluje! In to, kar sem hotel povedati, da delate zmedo z
               zakoni, ki jih vlagate po nepotrebnem – bil sem presenečen, ko me investitor pokliče,
               češ kaj pa bo zdaj s tem denarjem, ali ga ne bom dobil, ker je zakon o razvojni
               podpori Beli krajini bil zavrnjen v parlamentu. Sem rekel: ne, poslušajte, ta zakon
               podvaja ukrepe in je povsem nepotreben. Naredili ste zmedo, in ne delajte zmede. To
               je resnica, in prav vesel bom, ko vam bom lahko tudi povedal, da bo Stari trg ob
               Kolpi, od tam me je tudi poklical, zagotovil 30 delovnih mest v obratu, ki je šel v
               likvidacijo! In to ste skorajda preprečili z zakonom, ki ste ga vložili po
               nepotrebnem, in naredili ste zmedo.</p>
            </sp>
            <sp xml:id="SDZ5-Redna-30-2011-07-15.sp187">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Replika, Renata Brunskole, prosim.</p>
            </sp>
            <sp xml:id="SDZ5-Redna-30-2011-07-15.sp188">

               <speaker>RENATA BRUNSKOLE:</speaker>

               <p>Hvala lepa.</p>
               <p>Tudi jaz se čutim dolžna zaradi ljudi, ki mi zaupajo, da vedo resnico. In prav je,
               da se pove še enkrat, mogoče ponovim, še eno resnico, in ta resnica je, da velja v
               državnem proračunu tisto, kar je že sprejeto, kar je že navedeno. In dejstvo je, da
               so navedena sredstva za program Pokolpje, torej 20 milijonov evrov, še enkrat
               ponovim, in preko 300 milijonov evrov za prometno infrastrukturo, da gre tukaj za
               davčne olajšave in tako naprej. Program Pokolpja je javno objavljen, ga je možno
               prebrati in proučiti. Seveda pa je poleg vseh teh zadev resnično zaskrbljujoče, da se
               ljudi na nek način želi kakorkoli zmesti, predvsem kadar se to stori takrat, ko je
               ljudem najtežje. Verjemite, ljudje v tistem trenutku tistim, ki samo napadajo, ne
               verjamejo, verjemite temu. In ena od zadev Pokolpja je tudi elektrifikacija na
               območju Semiča, kjer bo lahko tudi obrat s stotimi novimi delovnimi mesti. Zanimivo
               je nekaj. Še v prejšnjih mandatih, pa ni to očitek nobeni od vlad, je bil še prej
               poudarek kolega, da je treba nameniti sredstva za elektrifikacijo. Vendar žal tega ni
               bilo. Bojim se tudi sama, da ne bi prišlo do električnega mrka na območju Bele
               krajine, vendar bo s tem ukrepom zagotovo tudi ta zadeva rešena. Zatorej škoda, da se
               prerekamo. V državnem proračunu so namenjena sredstva, tisto, kar bi bil pa zakon o
               Beli krajini, bi bilo treba pa za leto 2013 šele sprejeti. Torej, Belokranjke in
               Belokranjci zaenkrat niso izgubili nič in tudi s sprejetjem rebalansa ne bodo
               izgubili s programa Pokolpja nič. To je resnica in to je dejstvo. Hvala.</p>
            </sp>
            <sp xml:id="SDZ5-Redna-30-2011-07-15.sp189">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate postopkovni predlog, želite govoriti o uporabi poslovnika? Replika, Breda
               Pečan.</p>
            </sp>
            <sp xml:id="SDZ5-Redna-30-2011-07-15.sp190">

               <speaker>BREDA PEČAN:</speaker>

               <p>Še enkrat bom. Nismo sicer v mlinu, ampak izgleda, da je v tem mlinu treba ponoviti
               desetkrat. Zakon, ki ga je predlagal prvopodpisani gospod Tanko, predvideva v 11
               letih 10 milijonov evrov, kar pomeni 900 tisoč evrov na leto. V 4 letih veljavnosti
               odloka o sanaciji Zgornje Mežiške doline pa bo do konca letošnjega leta porabljenih 4
               milijone evrov, kar je 100 tisoč evrov na leto več. Kako se je denar porabil, pa
               mislim, da je potrebno, da proračunska inšpekcija malo pogleda račune tam v Mežiški
               dolini. In vi, gospod Grill, se naučite matematike!</p>
            </sp>
            <sp xml:id="SDZ5-Redna-30-2011-07-15.sp191">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je javil minister dr. Roko Žarnić.</p>
            </sp>
            <sp xml:id="SDZ5-Redna-30-2011-07-15.sp192">

               <speaker>DR. ROKO ŽARNIĆ:</speaker>

               <p>Hvala lepa za besedo.</p>
               <p>Poglejte, iz vse te razprave tukaj mislim, da je MOP dosledno izvajal odlok po vseh
               njegovih črkah. Če česa ni, bi bil hvaležen za pisno, ustrezno dokumentirano navedbo,
               kaj do sedaj ni bilo narejeno na MOP. Takoj bomo odgovorili na to. In sam bi bil zelo
               nesrečen, če bi mi denar na koncu leta ostajal na postavki, ki je za to namenjena. In
               bodite prepričani, tukaj povem javno, da bom naredil vse, da bomo v skladu s pravili,
               zakonodajo, knjigovodskimi standardi, karkoli, vse zadeve poravnali takoj, ko bomo
               dobili ustrezno dokumentacijo o izvedbi del. Če pa bo treba z inšpekcijami
               ugotavljati, kako je bil denar porabljen – tudi s to iniciativo se strinjam, in tukaj
               se ne bojim, da je bilo karkoli na našem ministrstvu narejeno narobe. Hvala.</p>
            </sp>
            <sp xml:id="SDZ5-Redna-30-2011-07-15.sp193">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Miro Petek v imenu predlagatelja.</p>
            </sp>
            <sp xml:id="SDZ5-Redna-30-2011-07-15.sp194">

               <speaker>MIRO PETEK:</speaker>

               <p>Hvala.</p>
               <p>Poglejte, minister, v lanskem letu so bile pogodbe podpisane oktobra, pogodbe z
               občino Črna in z občino Mežica, oktobra, pač glede na to, da je Vlada tako pozno
               sprejela ta program sanacije. Od milijona, o katerem se danes tako veliko govori, je
               za sanacijo Zgornje Mežiške doline bila porabljena ena tretjina sredstev. To je ta
               resnica. Se pravi, sredstva v lanskem proračunu so ostala.</p>
            </sp>
            <sp xml:id="SDZ5-Redna-30-2011-07-15.sp195">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jože Tanko, pripravi naj se Anton Anderlič in za njim Miro Petek.</p>
            </sp>
            <sp xml:id="SDZ5-Redna-30-2011-07-15.sp196">

               <speaker>JOŽE TANKO:</speaker>

               <p>Hvala lepa za besedo.</p>
               <p>Jaz mislim, da pri enem tako pozitivnem predlogu za en del Slovenije, kot je ta, ni
               potrebna tako, bi rekel, groba diskusija in tako verbalno obračunavanje s tistimi, ki
               so to rešitev predlagali. Mislim, da je to povsem nepotrebno. Mene veseli, da je bila
               v tem državnem zboru izrečena podpora temu zakonu tudi s strani nekaterih drugih
               poslanskih skupin, ne samo tistih iz izvorne opozicije, ampak tudi tistih, ki so
               prišle v opozicijo. Moram reči, da me tudi veseli ta pobuda, da ste pripravljeni
               sodelovati tudi pri pripravi amandmajev k temu zakonu. Če je karkoli in če se bo
               karkoli ugotovilo po tej splošni razpravi v nadaljnji obravnavi, da je treba
               odpraviti, bodisi na osnovi mnenja Zakonodajno-pravne službe bodisi na osnovi
               strokovnih predlogov, ali da bo treba pospešiti dinamiko izvajanja in zagotoviti
               dodatne vire, potem bomo to zagotovo akceptirali, in predlagam, da tako rešitev tudi
               sprejmemo. Mislim, da je to najbolj normalen korak, najbolj normalen ukrep, ki ga
               lahko storimo, če hočemo rešiti problem v tem delu Slovenije, ki se dejansko sooča že
               vrsto let s težkimi okoljskimi bremeni. To, ali je odlok zadostna podlaga ali je
               potreben zakon, mislim, da ne sme biti nobena dilema.</p>
               <p>Zakon je krovni akt, ki ga sprejme Državni zbor, zakon je akt, na osnovi katerega
               lahko tudi povprašamo vlado in ji naložimo določene stvari. Odlok je pa v izvorni
               pristojnosti vlade, in z njim dela, kar hoče. Dela, kar hoče. Zato se mi zdi
               potrebno, da to stvar dvignemo na zakonsko raven in da se lotimo obravnave tega
               okoljskega bremena na nek zakonit in sistematičen način. In vse, kar pri tej stvari
               manjka, se pač lahko ustrezno dogradi. Jaz si ne želim, da bi ta zakon doletela usoda
               zakona o Beli krajini, ko je Državni zbor odločil, da je zakon primerna podlaga za
               nadaljnjo obravnavo, potem se je pa na delovnem telesu to zmanipuliralo, in
               koalicijska večina, ki ima večino v vseh delovnih telesih, ni zagotovila nadaljnje
               podpore, niti ni sprejela amandmajev, niti ni predlagala kakšnih amandmajev. Če je
               bilo tam leto 2013 prepozno, bi lahko predlagala amandma, če je imela resen namen, da
               bi šli bolj pospešeno v ta proces. Če so bili zneski premajhni, bi jih lahko
               povečala. Če je karkoli od strukture pomoči manjkalo, bi lahko dodala. Vendar je bila
               odločitev znotraj koalicije taka, da se a priori ta zakon zavrne. Ne bi si želel, da
               tudi ta zakon doživi podobno usodo, ko bi na plenarni seji dobili zanj večinsko
               podporo, potem pa iz raznoraznih razlogov, predvsem politikantskih, ne vsebinskih,
               temu zakonu ne bi dali nadaljnje podpore niti se ne bi potrudili, da bi ga
               izboljšali.</p>
               <p>V zakonodajnem postopku smo imeli mnogo, mnogo slabših zakonov, kot sta bila zakon o
               Beli krajini in zakon o Koroški in kot je ta zakon, pa ste jih ustrezno sanirali.
               Imeli smo več vladnih ali koalicijskih amandmajev, kot je imel zakon členov, pa je
               šlo to s korekturami, z izglasovanji potem v dopolnitev in v sprejetje. To se je
               zgodilo. V tem mandatu je nekaj takih primerov. Zato se mi zdi to obtoževanje, ob
               tem, da tisti, ki obtožuje, ne pozna niti pravil, kako se lahko zakon predlaga, če ga
               ne predlaga vlada, najmanj, kar je, neko žaljivo obtoževanje in kaže predvsem na to,
               da tisti, ki se napihujejo o tem, kaj in kako je bilo predlagano, ne poznajo
               elementarnih pravil, ki so potrebna za predložitev zakona. Če predlaga zakon
               opozicija, jasno piše, da ga lahko šele za začetek tistega leta, ko še ni sprejet
               proračun. Vlada ga lahko za tisto leto, ko je sprejet proračun, pa seveda koalicija,
               ker si pač določene stvari lahko zagotovi ali pa na silo izglasuje na Kolegiju
               predsednika Državnega zbora. Tudi tako vložene zakone, če je potreba, če je želja v
               koaliciji, če je želja pri tistih, ki imajo večino, se da popraviti in se lahko
               spremeni. Vsi tisti, ki nekoliko bolj poznamo te postopke sprejemanja teh stvari, to
               vemo in tudi zagotovimo, da je temu tako.</p>
               <p>In še ena zadeva je. Tu se večkrat odpre ta razprava med sistemskim in nekim
               parcialnim pristopom. Veste, kljub temu, da smo sprejeli sistemski zakon o skladnem
               regionalnem razvoju, smo ohranili dva parcialna zakona, zakon o Pomurju in zakon o
               glavnem mestu. Niti enega od teh dveh zakonov s sistemskim zakonom nismo odpravili,
               pa sta bila oba sprejeta v tem mandatu. Tisti, ki govorite o tem, da nekaj povzroča
               zmedo, morate najprej razčistiti stvari pri sebi, ker ste ohranili dve izjemi, dve
               parcialni rešitvi. In ko so drugi predlagali podobne rešitve, ste jih napadli, da
               niso sistemski. To pa je kar velik problem za tiste, ki si domišljajo, da so
               sistemski, da delajo sistematično, celovito in še ne vem kako. Jaz nisem pristaš, da
               bi na tak način tu obračunavali, vendar je nekatere stvari treba povedati, tako da
               tudi tisti, ki se v te stvari, v te postopke ne zastopijo, ne razumejo, jih ne
               poznajo, vedo, za kaj gre pri teh stvareh. Mi vemo, da opozicija ni privilegirana. Mi
               vemo, da je številčnost koalicije in tudi njena moč v Državnem zboru taka, da
               preglasuje popolnoma vse in da ne more iti preko zakonodajnega postopka nobena
               zadeva, za katero se ne odloči del ali vsa koalicija. Nemogoče je.</p>
               <p>In zato so tudi neverodostojni tisti, ki s prstom kažejo na to, kakšne predloge
               predlagamo v opoziciji – dobre predloge. Če bi kakšen predlog morda sprejeli prej, če
               bi bila marsikakšna poenostavitev sprejeta, marsikaj bi se lahko zgodilo, marsikakšen
               del Slovenije bi že lahko sanirali. Tako pa urejamo razmere v Grčiji, na Peloponezu,
               na Kreti, na Maratonskem polju, v Epiru in tako naprej, Dakiji, Trakiji in tako
               naprej. Za tja ima Slovenija 400 milijonov evrov, za razmere na Koroškem, za razmere
               v Beli krajini, za to, da bi pospešili kakšen investicijski projekt v Sloveniji,
               denarja ni. Če prav razumem te razprave glede rebalansa proračuna, se znajo zgoditi
               še velike spremembe tudi na tistih področjih, za katere nekateri govorite, da so
               zadeve ohranjene. Bomo videli, ko dobimo podatke, in bomo videli, kaj bo iz tega na
               koncu nastalo. Glede na to, kako se stvari odvijajo, se bojim, da bo teh stvari
               ostalo zelo malo in da razen teh piar učinkov in obmetavanj od tega ne bo kaj veliko.
               Hvala lepa.</p>
            </sp>
            <sp xml:id="SDZ5-Redna-30-2011-07-15.sp197">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Anton Anderlič, pripravi naj se mag. Andreja Rihter.</p>
            </sp>
            <sp xml:id="SDZ5-Redna-30-2011-07-15.sp198">

               <speaker>ANTON ANDERLIČ:</speaker>

               <p>Ni prav, da se ob vsaki priliki poskuša povedati vse tisto, kar si kdo misli o Vladi,
               o nasprotnikih, o nezaželeni politični in drugi javnosti, kajti takrat, ko je govora
               o konkretnih stvareh in se te nanašajo na reševanje konkretnih problemov v posameznih
               okoljih, je demagogija, zavajanje škodljiva zadeva, in danes je bilo tukaj vsega tega
               povedanega preveč. Resnično preveč. Če je kaj, je razlika med letom 2005 in danes ta,
               da deluje nek sistem, nekateri ukrepi, ki so sicer vpeljani z odlokom, in se
               zagotavljajo določena sredstva, izboljšanje, izboljšava iz leto v leto za ljudi, za
               okolja na teh področjih. Ne morem mimo tega, kar sem že prej rekel – da je prišlo
               tudi kar nekaj strokovnih pripomb na posamezne člene tega zakona, in takrat, kadar mi
               iz raziskovalne skupine za pedologijo in varstvo okolja Biotehnične fakultete iz
               Ljubljane napišejo, da je v 3. členu narobe in strokovno zgrešeno, kako se sanirajo
               stvari v takem okolju, če v 4. členu prav tako navajajo, kaj vse je narobe, če potem
               v nadaljevanju tega člena podrobneje opredelijo, kaj je narobe s tem pristopom, potem
               je vendarle treba priti do zaključka, da je treba to radikalno spremeniti ali pa
               zakon zavrniti.</p>
               <p>Izrazit pristaš sistemskega urejanja stvari, kot jaz to vidim, lahko izključi vse te
               polemike, kaj je kdo za koga naredil, v katerem okolju, in če je dober, bo to
               naredil, če ni dober, če ne misli dobro, bo pa ta zakon zavrnil – ne. Jaz nisem bil
               hud navijač tega, da naj se loči lokalno od državnega nivoja in tako naprej, ker sem
               mislil, da vsak lahko pri sebi to loči, ko gre za podporo stvarem, ki jih je treba
               urediti na nacionalni ravni, zato da koristijo tudi lokalnemu okolju, vsakemu
               državljanu in državljanki, prebivalcu in prebivalki Republike Slovenije. Ampak
               vendarle: ali se je mogoče izogniti tem posploševanjem in tem obtoževanjem? Tako kot
               razumem in kot bom poslušal tudi zaključni govor predlagateljev zakona – predvidevam,
               da se bodo še oglasili –, me prepričuje, da preprosto želijo izničiti tudi tiste
               dobre namene, ki so se na osnovi nesprejetega zakona iz leta 2005 potem z odlokom
               začeli urejati od leta 2007 naprej in se realizirajo skozi denar, ki je v državnem
               proračunu. Torej, niti tem stvarem, ki so jih sami takrat uvedli, več ne verjamejo,
               ampak bi bili zaradi tega, da bi ljudem obljubljali nekaj, kar je na strehi – niti
               golob ni, je kaj drugega –, pripravljeni tukaj razpravljati ure in ure ter ustvarjati
               ta lažni vtis. Zato jaz za takšne stvari nisem.</p>
            </sp>
            <sp xml:id="SDZ5-Redna-30-2011-07-15.sp199">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Andreja Rihter.</p>
            </sp>
            <sp xml:id="SDZ5-Redna-30-2011-07-15.sp200">

               <speaker>MAG. ANDREJA RIHTER:</speaker>

               <p>Hvala lepa za besedo, spoštovani predsednik.</p>
               <p>Priznam, da je moj nizek pritisk narastel prekomerno, pa da skušam zadržati kulturo
               govora in se ne podvržem nekaterim pripombam, ki so bile tudi dane. Ampak očitno, ko
               govorimo mimo drugega drug drugemu ali čez drug drugega tretjemu, argumenti ne
               veljajo popolnoma nič. Na začetku sem v uvodnem govoru pozdravila, da se mi zdi
               spoštovanje do sprejetega odloka, ki ga je prejšnja vlada sprejela, da ga ta vlada
               spoštuje ne glede na to, ali je bivša, prejšnja, kakršnakoli. Slišali smo
               ničkolikokrat ministra, moje kolegice in kolege, da so bili v 3 letih namenjeni 3
               milijoni evrov in tako dalje. Rebalans proračuna povišuje sredstva, ampak argumenti
               enostavno nič ne zaležejo. Sama sem bila v svojem razumevanju predloga zakona zelo,
               zelo v precepu podpreti ne podpreti. In če poznate, spoštovani kolegi, to Slovenijo,
               potem veste, od kje onesnaženost in degradirana območja – iz nekih stoletij pred tem,
               ko je tuji kapital vlagal v vsa ta industrijska območja, v vsa ta lokalna okolja, v
               katerih še danes prebivajo naše družine in naši ljudje.</p>
               <p>In zaradi tega je teh degradiranih območij kar nekaj. In tisto, kar želim,
               spoštovani minister, da bi pa mogoče le na Ministrstvu za okolje in prostor enkrat
               dokončno pogledali in si dali prioritete, ker o tem govorimo že kar nekaj mesecev ali
               tudi leta, da so degradirana območja na območju Slovenije, na katerem živijo ljudje,
               ki so obremenjeni in imajo posledice na področju zdravja. In zato je ta opomin ali
               opomba o zakonu nujna stvar, ki je vredna presoje vlade, katerekoli, in prav bi bilo,
               da jo ena začne. Če je odlok začetek zbiranja sredstev za odpravo teh degradiranih
               območij, je lahko v nadaljevanju zakon, ampak ne samo enostranski za Mežiško dolino,
               ampak verjetno za vsa območja, ki so degradirana. Naši otroci v Celju so bili deležni
               izvoza mivke iz Mežiške doline, in takrat se je stanje nekaterih otrok zelo, zelo
               poslabšalo. V Celju beležimo nadpovprečno obolenje na področju raka, še posebej
               žensk. Imamo neverjetno porast tudi predčasnih porodov in tako dalje. Kadmij, ki je
               neviden, neslišen in se širi, če vanj dregneš, ki ga imamo v Celju na 50-kratno
               dovoljeno mejo vrednosti oziroma tisoč miligramov na kilogram, prav tako tudi titana.</p>
               <p>Lahko bi vam naštela vse te zadeve, ki so zbrane iz konference Onesnaženost okolja
               in naravni viri kot omejitveni dejavnik razvoja v Sloveniji – modelni pristop za
               degradirana območja, v katerem so natančno zbrani podatki dr. Lobnika, Grilca, dr.
               Pluta in vseh mojstrov oziroma strokovnjakov s področja Slovenije, pa je na žalost
               zadeva kar nekako obležala. Jaz želim, upam, verjamem in sem optimist, da se bomo
               znali desni, levi, sredinski, katerikoli, pogovoriti o tem, da je prioriteta razvoja
               Slovenije za okolje, da je treba ne nazadnje to okolje varovati pred nadaljnjim
               onesnaženjem in preprečiti ne nazadnje tudi nove nevarne emisije, ki se porajajo in
               še vedno onesnažujejo okolje. Zato je tudi tako bistveno, ko govorimo o prodaji
               državnega premoženja, da imamo v mislih ne nazadnje tudi to, kaj na določenem
               lokalnem območju prodajamo, na kakšen način in zakaj, ker je obremenjeno prav tako
               tudi z ekološkimi vsebinami iz preteklosti. In kot pravim, ne morem podpreti
               enostranskega zakona, posebej ne s ciljem za zbiranje finančnih sredstev, kajti imamo
               že veljaven odlok, ki je v veljavi in se tudi realizira.</p>
               <p>Zato so vsakršna namigovanja, sprenevedanja o vseh drugih vsebinah resnično malo
               smešna, nam vsem, če nas poslušajo, ampak obremenjenost in degradirana območja so naš
               skupen problem v slovenskem prostoru. In ljudje, ki tu živimo, imamo posledice na
               področju zdravja, kar je, mislim da, največji problem. Na nekem območju se da
               odstraniti zemljo, ampak se bomo spet vprašali, kam, kako, na kakšen način, in tako
               dalje. Tako da je vsaka zadeva malo drugačna. Toda resnično, še enkrat pravim
               Ministrstvu za okolje in prostor, kar tako, malo sem, malo tja, se ne bo dalo. In,
               minister, zelo bi si želela, da zastavite ta strateški cilj odprave v celoti. In sem
               prepričana, da bo v to prav tako ugriznila tudi Evropska unija, in s pilotnim
               projektom reševanja tovrstnih območij, ki jih je na slovenskem ozemlju kar nekaj in
               so tipična, bi lahko dobili ne nazadnje tudi sveženj evropskega denarja. Mislim, da
               bi nam bilo potem bolje, ne samo v Mežiški dolini, kjer se že rešujejo zadeve iz
               preteklosti, kjer so že finančna sredstva, ampak tudi na ostalih območjih, kot je
               tudi Celjska kotlina. Hvala.</p>
            </sp>
            <sp xml:id="SDZ5-Redna-30-2011-07-15.sp201">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi besedo še predstavnik Vlade? Minister dr. Žarnić, izvolite.</p>
            </sp>
            <sp xml:id="SDZ5-Redna-30-2011-07-15.sp202">

               <speaker>DR. ROKO ŽARNIĆ:</speaker>

               <p>Hvala lepa. Spoštovani!</p>
               <p>Spoštovana gospa poslanka! Gre za problem, o katerem velikokrat razpravljava. Veva,
               kje so problemi. Jaz sem se že pogovarjal tudi na evropski ravni in so me obvestili,
               da je problem starih bremen neskončen v Evropi. Saj vemo, zakaj. Mi bomo skušali vse,
               kar se da, narediti. Mi je pa ta današnja razprava o zakonu, sploh ideja o zakonu,
               porodila idejo, ki ste jo vi naglas izrekli – da bi verjetno rabili splošen zakon, ne
               samo za eno dolino, ampak za Slovenijo, ki bi obravnaval problem starih bremen. In
               hvala lepa za to idejo.</p>
            </sp>
            <sp xml:id="SDZ5-Redna-30-2011-07-15.sp203">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi besedo predlagatelj? Gospod Petek, prosim.</p>
            </sp>
            <sp xml:id="SDZ5-Redna-30-2011-07-15.sp204">

               <speaker>MIRO PETEK:</speaker>

               <p>Hvala za besedo.</p>
               <p>Današnja razprava je pokazala, da so mnenja glede predlaganega zakona zelo različna.
               Tudi tisti, ki so pred 5 leti podprli soroden zakon, danes pravijo, da tega ne bodo
               podprli. Na drugi strani me pa veseli, da je v bistvu enotna podpora dejstvu, da je
               treba to in še druga slovenska okolja sanirati. To so stara industrijska okolja, kjer
               so še mnogi drugi problemi, od tega, da živimo v popolni prometni osami. Ne bom
               govoril o zakonih, ki tu niso bili sprejeti. Mislim, da si moramo določiti pot. Če ne
               gre z odlokom, je pač zakon tisti, ki lahko to zadevo rešuje. Zakon je hierarhično
               nad odlokom, in ne vem, kaj bi bilo tu slabega. V naslednjih branjih lahko ta zakon
               ustrezno izboljšamo. Imamo mnogo dobrih okoljskih strokovnjakov v Sloveniji, na
               primer dr. Franc Lobnik. Tu so bila omenjena določena pisma, ki smo jih dobili vsi
               poslanci na svoje naslove. Tu bi jaz vendarle ločil med tistimi, ki so resni okoljski
               strokovnjaki, in tistimi, ki vidijo v tem nek biznis, tudi če imajo pred svojim
               imenom nek akademski naziv. Na to je treba biti pozoren. Ne potrebujemo pa, vsaj za
               Mežiško dolino ne, novih okoljskih raziskav, ki samo terjajo denar, pač pa je treba
               začeti delati. Čas je za ukrepanje, čas je za delo. In v prihodnje omogočiti ljudem
               na tem koncu, da bodo lahko živeli v okolju, ki bo prijazno zanje. To je njihova
               ustavna pravica, to je temeljna človekova pravica. Hvala.</p>
            </sp>
            <sp xml:id="SDZ5-Redna-30-2011-07-15.sp205">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vsi prijavljeni razpravljavci, ki so to želeli, so dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Prosim za prijave. Besedo ima mag.
               Majda Potrata.</p>
            </sp>
            <sp xml:id="SDZ5-Redna-30-2011-07-15.sp206">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Nisem hotela zlorabljati poslovnika in se prijavljati k proceduralnemu predlogu ali
               repliki, ker nisem razpravljala. Je pa po mojem treba reagirati na neko nedopustno
               izjavo in zame kot državljanko Slovenije žaljivo. Gre za besede poslanskega kolega
               Marjana Bezjaka, ki je v uvodu svoje razprave rekel takole – izpustila bom tisti del,
               ki ni bistven: "Kajti tudi Koroška, Zgornja Mežiška dolina je del Slovenije. Žal je
               takrat niste uspeli priključiti Avstriji, kot ste en del Koroške dali takrat
               Avstriji." Zakaj pravim, da je zame ta izjava žaljiva? Mislim, da če prihaja iz ust
               člana stranke, ki tako poudarja domoljubje, me taka izjava kot državljanko žali zato,
               ker priznavam državo kot pravno tvorbo, katere obseg določajo meje. Pustimo sedaj ob
               strani te delitve na naše in vaše. Gre za poznavanje zgodovine in upoštevanje
               zgodovine. Mejo med Avstrijo in Slovenijo je določil koroški plebiscit 10. oktobra
               leta 1920.</p>
               <p>Pred tem se je marsikaj zgodilo, je bila mirovna pogodba tudi, ampak plebiscit je
               bil tisti, ki je cono A določil zaradi plebiscitnega izida, to pa je osebno odločanje
               ljudi, da pripada Avstriji. Takrat se je 22 tisoč 25 ljudi odločilo za življenje v
               Avstriji, 15 tisoč 278 pa se jih je odločilo, da bi živeli v tedanji kraljevini
               Srbohrvatov in Slovencev. Mislim, da je to dobra učna ura državljanske vzgoje, zaradi
               tega ker ima prepuščanje odločitev na osebno izrekanje o pomembnih vprašanjih kdaj
               lahko tudi take posledice, ki nam kasneje niso po volji. Sedaj očitati neki politični
               opciji, ki nima zgodovinsko vzeto z letom 1920 nikakršnega stika, še manj pa
               biološkega, zaradi tega ker celo moja mama ni bila še takrat rojena, je nedopustno.
               Zdi se mi, da nismo dober zgled državljankam in državljanom Slovenije, če kot
               izvoljeni predstavniki ljudstva tako slabo poznamo zgodovino. Toliko glede tega.
               Sedaj pa bi rada povedala svoje stališče, da se pri obrazložitvi glasu ne bom
               oglašala.</p>
               <p>Jaz tega predloga zakona ne bom podprla, pa naj je bilo povedano karkoli že, zaradi
               tega ker bi se pa res sprenevedala, da ne vem in da nisem danes nekajkrat slišala, da
               obstaja dokument, po katerem se ukrepi za sanacijo Mežiške doline izvajajo. Dobro bi
               si bilo zapomniti, da mora vsak opraviti svoj del posla, če se hočejo neki ukrepi
               izvajati. Jaz podpiram apel ministra Žarnića, da je treba storiti vse, da bi lokalne
               skupnosti pospešile vse tisto, kar je treba narediti, da lahko država nakaže denar.
               Najlepše, najlažje je v tej državi s prstom pokazati na Vlado in ji še naložiti
               kakšno odgovornost. Sama bi pa pritrdila vsem tistim, ki razmišljajo o kontaminirani
               zemljini in še o čem. V prejšnjem mandatu sem tudi sama zastavljala poslanska
               vprašanja v zvezi vsebnostjo svinca in drugih težkih kovin v pesku na igriščih
               otroških vrtcev in na športnih igriščih. Rada bi opozorila, da je zelo resen problem
               tudi to, kam se kontaminirana zemljina potem odlaga. Na to, da imamo v Mariboru
               kakšne zgodbe, ki so doživljale epilog tudi na sodišču, verjetno ni treba posebej
               opozarjati. Hvala.</p>
            </sp>
            <sp xml:id="SDZ5-Redna-30-2011-07-15.sp207">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miro Petek.</p>
            </sp>
            <sp xml:id="SDZ5-Redna-30-2011-07-15.sp208">

               <speaker>MIRO PETEK:</speaker>

               <p>Hvala za besedo.</p>
               <p>Vsi posegate v to zgodovino, in tudi sam si naj privoščim zgodovinski ekskurz.
               Mežiška dolina in Jezersko leta 1920 nista bila priključena plebiscitni coni in nista
               bila del glasovanja na plebiscitu, in to zato, ker so v tej Mežiški dolini in na
               drugi strani na Jezerskem, kjer se imajo še danes za Korošce, živeli tako zavedni
               Slovenci, da so velesile vedele, da bi lahko v celoti plebiscit enostavno padel, če
               bi tudi Mežiška dolina in Jezersko bila priključena v plebiscitno cono in plebiscitno
               odločanje. Če boste brali Voranca, o tem tudi Voranc piše nekaj malega. Sicer pa je
               res, da gre v bistvu tukaj za nek pilotni projekt, gre za prvi projekt tovrstne
               sanacije v Sloveniji. Tako kot je bilo tudi zapiranje mežiškega rudnika na nek način
               prvi primer zapiranja v Sloveniji in je imel ogromno pomanjkljivosti. Od te famozne
               slovenske stroke lahko omenim to, da je takrat bilo rečeno, da bo mežiški rudnik
               potopljen v dveh letih. Kaj se je zgodilo?</p>
               <p>V treh mesecih je voda pritekla skozi rob. Takšna je bila ocena stroke, za toliko so
               se zmotili. Tako da glede stroke bodimo tudi previdni. In seveda pilotni projekt v
               Sloveniji je tudi ta sanacija v Mežiški dolini. Vsaj v Arnoldsteinu se je sanacija
               izkazala za uspešno, enako tudi v Bunker Hillu v Združenih državah Amerike. In ti
               Korošci, ki so delali na tem projektu, so pogledali to dobro prakso, in mislim, da je
               program zastavljen zelo uspešno, in seveda ga je težko izvajati, če denarja
               primanjkuje. Sam sem dal pred letom, dvema naši raziskovalni skupini v Državnem zboru
               delati nalogo glede vprašanja odškodnin, glede rent, da bi videli, ali so ti kmetje,
               ki živijo v tem okolju okoli žerjavske topilnice, upravičeni do kakšne rente, do
               kakšne odškodnine. Odgovor je bil precej, precej dvoumen. Tuje prakse tega v glavnem
               ne poznajo, razen Švedska na nek način. In zato je v zakonu predlagano, da imajo ti
               kmetje prednost do koncesije v državnih gozdovih.</p>
               <p>Mislim, da je to zelo korektno. To so trdni koroški kmetje, ki težko živijo na
               tistih obronkih, in če bi dobili še 200 hektarov gozda, da bi lahko tam gospodarili,
               bi se jim bistveno lažje godilo. Sicer je rekel en kmet, da to ni tisto pravo. To je
               rekel celo kmet, katerega prapraded je bil prvi, ki je opozoril na propadanje gozdov
               v Sloveniji. Vendar njemu tega ni treba vzeti, to je ponudba za tistih 10 kmetov, ki
               so se včasih tožarili z rudnikom Mežica in so tožbo tudi dobili. Ta tožba pomeni, da
               je dokazano, da je to področje degradirano do takšne mere, da je težko na teh
               področjih gospodariti. In drugo, kar je v tem zakonu, je to, da je predvideno, da se
               omeji nadaljnje onesnaževanje, da se omeji izvoz onesnaževanja tudi v druge konce
               Slovenije. Mislim, da je to zelo dobro in da enostavno ta zakon kaže podpreti, da ga
               v drugi in tretji obravnavi ustrezno izboljšamo. Hvala lepa.</p>
            </sp>
            <sp xml:id="SDZ5-Redna-30-2011-07-15.sp209">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Petan.</p>
            </sp>
            <sp xml:id="SDZ5-Redna-30-2011-07-15.sp210">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Prej smo imeli malo razlage o zgodovini, o plebiscitnem letu pred 90 leti. Ne vem,
               ali bi bilo za ravnotežje dobro povedati tudi kaj o generalu Maistru, pa se bom
               vzdržal tega.</p>
               <p>Jaz bi dejal, da podpiram ta zakon. Veseli me tudi, da se je nekako pokazala razlika
               pri razpravljavcih med vsebino in pristopom o vsebini. Niti ni šlo za tako veliko
               razhajanje; vsi smo nekako nakazali potrebo po reševanju teh problemov degradacije
               okolja, seveda pa problem nastopi potem, ko je treba stvar realizirati, pri pristopu.
               Pri tem je seveda treba še enkrat poudariti, da je zakon prav gotovo nad vsakim
               odlokom, in to tudi sami ugotavljamo – govorim splošno, ne govorim o tej, ampak na
               splošno –, da vlada lahko sprejme odlok, potem pa ga spoštuje ali pa ne. Naslednja
               vlada, ki pride, lahko odlok prejšnje vlade spoštuje ali pa ne. Če pa gre z zakonom
               narobe, da kdo ne spoštuje zakona, je pa malo hujše. Lahko se sicer tudi v kakšni
               državi, ki ni pravna država, to zgodi, ampak je malo težje. Tako da zakon prav gotovo
               ne škodi. Bi pa rekel, da ne soglašam s tistimi, ki ste trdili, da se je marsikje
               degradiralo okolje zaradi tujega kapitala, ki je vlagal pri izgradnji določenih
               investicij, in da so tujci izkoriščali. Seveda je bilo res predvsem pri rudnikih, da
               se je rudarjenje začelo v premogovnikih, v Žirovskem vrhu in v Mežiški dolini seveda
               že predprejšnja stoletja, in da so vlagali tudi tujci, ampak veste, razlika pri
               degradaciji okolja med tujci in po letu 1945 ni bila nikakršna. Degradacija se je
               nadaljevala.</p>
               <p>Tako da govoriti, da so tujci tisti grdi – pustimo to ob strani. Poleg tega pa tudi
               na zelo velikem območju degradacije Celjske kotline niso tujci imeli prav ničesar.
               Cinkarno, titanov dioksid in še prej tisti del smo zgradili mi v prejšnji državi po
               letu 1945. Ogromne vsebnosti težkih kovin, tistih izredno težkih – tu nimajo tujci
               ničesar, razen ruda je prišla iz tujine, to pa drži. Tako da o tem govoriti nima
               smisla. Res pa je, da je degradacija okolja močna tudi drugje. Jaz bom navedel
               Žirovski vrh. Ampak za Žirovski vrh imamo tudi separatni zakon. Imamo zakon. Imamo
               tudi degradacijo pri premogovnikih, pa nimamo zakonov, razen tistega za urejanje, za
               delovanje. Razen pri zapiranju, tam pa imamo. Potem degradacija okolja nastopi tudi
               pri hidroelektrarnah, še bolj pa pri termoelektrarnah. To se pravi, da bi tudi to
               bilo treba rešiti pri cementarnah. Posebej značilna je še seveda ta gudronska jama,
               ki je edino zbirališče ali odlagališče odpadnih olj, ampak tudi tukaj nimajo tujci
               ničesar s tem. To je bilo v državi po letu 1945 narejeno, zgrajeno, in je
               degradirano. Prav gotovo bi bilo treba tudi tukaj rešiti.</p>
               <p>Govori se, da je treba celovito rešiti. Jaz s tem tudi soglašam, samo nam nekako to
               ne gre. Imamo separatni zakon za Prekmurje, ki je bil sprejet v tem mandatu, imamo
               separatni zakon o reševanju glavnega mesta, tudi v tem mandatu. Omenil sem že, da
               imamo zakon o Žirovskem vrhu, ki je že malo starejši, pa tudi separatni, nimamo pa še
               za druga degradirana področja. Ampak o degradaciji sedaj govorimo malo manj, sedaj
               govorimo o razvojnih problemih, zato ker je v tem trenutku razvojni problem največja
               težava v Sloveniji. In vi veste, da je tistemu, ki se težko preživlja, ki nima služb,
               okolje deseta briga. In v tem je ravno problem. Če hočemo, da bomo lahko obnovili,
               popravili okolje, potem moramo imeti tudi delovna mesta, moramo imeti gospodarsko
               moč. In mi ravno govorimo o tem, da je treba vse to urediti. Mežiška dolina je
               stoletja plačevala ta davek, in če imamo toliko separatnih zakonov, tudi o glavnem
               mestu, potem si tudi Mežiška dolina zasluži nek zakon, da se pristopi z zakonom k
               reševanju tega problema.</p>
               <p>Jaz bom seveda podprl ta zakon. Hvala lepa.</p>
            </sp>
            <sp xml:id="SDZ5-Redna-30-2011-07-15.sp211">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jože Tanko.</p>
            </sp>
            <sp xml:id="SDZ5-Redna-30-2011-07-15.sp212">

               <speaker>JOŽE TANKO:</speaker>

               <p>Hvala lepa. Gospod kandidat za predsednika Državnega zbora ...</p>
            </sp>
            <sp xml:id="SDZ5-Redna-30-2011-07-15.sp213">

               <speaker>PREDSEDNIK DR. PAVEL GANTAR:</speaker>

               <p>Gospod Tanko, odvzel vam bom besedo!</p>
            </sp>
            <sp xml:id="SDZ5-Redna-30-2011-07-15.sp214">

               <speaker>JOŽE TANKO:</speaker>

               <p>Me moti.</p>
            </sp>
            <sp xml:id="SDZ5-Redna-30-2011-07-15.sp215">

               <speaker>PREDSEDNIK DR. PAVEL GANTAR:</speaker>

               <p>Mene pa moti vaš način odnosa do kolegov poslancev in do drugih ljudi nasploh.
               Prosim, da se uokvirite v razpravo.</p>
            </sp>
            <sp xml:id="SDZ5-Redna-30-2011-07-15.sp216">

               <speaker>JOŽE TANKO:</speaker>

               <p>Poglejte, žalil me je. Tudi jaz potem vračam.</p>
               <p>Poglejte, mi se lotevanja okoljskih bremen lotevamo na različne načine, nekje z
               nekimi podzakonskimi predpisi, nekje z zakoni, nekje nimamo nič, izgleda je dovolj
               samo nekje v kakšnem proračunskem aktu, NRP, in se zadeva odvija. Če se ne varam, smo
               sprejeli nekaj zakonov, ki so reševali posebne probleme. Kolega Petan je omenil zakon
               o zapiranju rudnika Žirovski vrh. Imamo tudi zakon o zapiranju rudnikov, recimo
               Kanižarica v Beli krajini, Senovo. Imamo tudi zakon o zapiranju RTH, Rudnika
               Trbovlje–Hrastnik. Imamo tudi zakon o skladu NEK, ki rešuje nek nov ali pa drug
               okoljski problem. Te zadeve imamo urejene na sistemsko ali na vrednostno različnih
               nivojih. Mi predlagamo samo to, da se urejanje hudega okoljskega bremena v Mežiški
               dolini spravi na raven zakona, da ni vlada tista, ki odloča, ali bo ali ne bo
               izvrševala odloka prejšnje vlade, ali ta odlok celo odpravila. Mi želimo, da se ta
               zadeva vzpostavi na višjo raven, da se tudi na boljši način uredi nadzor nad
               izvajanjem zakona, da se uredi vpogled in tako naprej.</p>
               <p>In mene veseli, da so nekatere poslanske skupine dale podporo nadaljnjemu postopku
               pri tem zakonu, in sem razumel, da so pripravljene tudi sodelovati pri oblikovanju še
               izboljšanih rešitev, kot jih prinaša ta zakon. Jaz mislim, da nam je to vsem v
               interesu. Če se neka ideja porodi in če ni v diametralnem nasprotju z nekim konceptom
               razvoja slovenske družbe, potem je najbrž normalno, da se vklopijo mehanizmi in da se
               poišče najboljše rešitve, ki jih lahko pri nekem predlogu dobimo. Jaz nisem za to, da
               bi stvari a priori zavračali, samo zato, ker je, ne vem, neko rešitev predlagal
               nekdo, ki ni tisti, ki je mainstream trenutne politike. Jaz sem za to, da poiščemo
               rešitev, da najdemo boljši predlog. Če ga ne moremo ta trenutek, potem dajmo tisto,
               kar zmoremo, in si pač pustimo nadaljnji korak za naslednjo izboljšavo zakona, tako
               kot to delamo na mnogih področjih. Vendar mislim, da moramo te ključne stvari
               urediti. Še ena stvar je problem, in zato tudi mislim, da je zakon smiseln. Veste,
               saniranje Mežiške doline ni samo stvar ene, dveh ali treh občin v Mežiški dolini. Če
               hočemo ta okoljska bremena iz Mežiške doline nekje sistematično deponirati – ni
               nujno, da najdemo to primerno lokacijo v Mežiški dolini, lahko je kje drugje.</p>
               <p>To ni občinski problem, ampak je nacionalni problem, ker imamo s pripravo teh
               deponij velike težave. In reči, da lokalne občine niso izkoristile vseh sredstev, ki
               so bila na razpolago, se je zelo lahko znebiti. Problem pa je lahko v tem, da ni
               lokacije, kamor bi določene stvari lahko odpeljali, podobno kot to velja za urejanje
               azbestnih zadev ali še kakšnih drugih. In zato menim, da je to edini primeren način,
               da se z zakonom te zadeve uredijo, da se tudi če ni dovolj natančno in precizno to
               obdelano, obdela tudi z amandmaji pri tem zakonu, ker je to možno, in da naredimo na
               tej nacionalni ravni te stvari. Tako bo lahko prišlo do dejanskega izboljšanja, lahko
               tudi v bistveno hitrejšem času kot sicer in tudi na drugačen način. Jaz nisem za to,
               da ta okoljska bremena potem prevažamo po raznih otroških igriščih širom Slovenije. S
               tem ne naredimo nič. Problem samo preselimo, v celoti. Zato se mi zdi ta korak in
               pristop smiseln.</p>
            </sp>
            <sp xml:id="SDZ5-Redna-30-2011-07-15.sp217">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Silva Črnugelj.</p>
            </sp>
            <sp xml:id="SDZ5-Redna-30-2011-07-15.sp218">

               <speaker>SILVA ČRNUGELJ:</speaker>

               <p>Hvala lepa za besedo.</p>
               <p>Dejansko danes lahko ugotovimo, da je bila razprava dokaj široka in temeljita. Res
               je, da je Mežica tisti prvi rudnik, ki je oral ledino z zaprtjem, in da so se
               strokovnjaki in ne nazadnje tudi prebivalci učili, kako in na kakšen način. Pričujoči
               zakon in predlog zakona je pokazal, da dejansko lahko pričakujemo in da je potreben,
               dejansko potreben, temeljit premislek, kako in na kakšen način se v bodoče lotevati
               takšnih in podobnih problemov oziroma kako ukrepati pri zmanjševanju onesnaževanja
               okolja, ker onesnaževanje okolja bo prisotno tudi v nadalje. Imeli bomo in odkrivali
               bomo na novo degradirana območja, ugotavljali bomo stvari, ki jih danes še ne vemo,
               kako se dejansko sistemsko lotiti tega in kako ne nazadnje prepustiti možnost
               strokovnjakom, da vendarle enkrat naredijo neke temeljne reze in se tudi med seboj
               dogovorijo? Ni bil le ta seminar, ki ga je citirala moja kolegica Andreja Rihter,
               bilo jih je kar nekaj in zelo veliko.</p>
               <p>Veliko predavanj o tem, kako in na kakšen način, pa vendarle zelo malo konkretnih in
               pomembnih korakov za sistemske rešitve, kako preprečiti nadaljnja onesnaževanja in
               nadaljnja ustvarjanja degradiranih območij. Zato apeliram na vas, spoštovani gospod
               minister, da se dejansko lotite nekih sistemskih rešitev, ker ne nazadnje smo o CO2
               zelo veliko slišali, cel svet govori. Zdaj so na nek način, bi človek rekel, šlager
               sezone prašni delci, bo še kaj, pesticidi so, pa da ne naštevam kadmija, antracita in
               tako naprej. Tega je zelo veliko. Ogroženi smo seveda vsi mi, enkrat eni, enkrat
               drugi, in ogroženi bomo. Še ne zavedamo se, kako to dejansko temeljito načenja naše
               zdravje, seveda v enih okoljih bolj, v enih manj. Zato temeljit premislek, kako in na
               kakšen način se lotevati takih in podobnih onesnaževanj in kako se lotevati tudi
               sanacije degradiranih območij, da ne bomo še tisto malo ohranjenega na nek način
               onesnaževali. Hvala lepa.</p>
            </sp>
            <sp xml:id="SDZ5-Redna-30-2011-07-15.sp219">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zaključujem razpravo. O predlogu sklepa, da je predlog zakona primeren za nadaljnjo
               obravnavo, bomo odločali danes v okviru glasovanj, pol ure po prekinjeni 30. točki
               dnevnega reda. S tem prekinjam to točko dnevnega reda.</p>
               <p>Prehajamo na <title>30. TOČKO DNEVNEGA REDA, TO JE NA OBRAVNAVO VMESNEGA POROČILA
                  PREISKOVALNE KOMISIJE ZA UGOTOVITEV POLITIČNE ODGOVORNOSTI ZARADI SUMA VPLETENOSTI
                  PRI FINANCIRANJU SPORNIH MENEDŽERSKIH PREVZEMOV IN POMANJKLJIVE PREVZEMNE
                  ZAKONODAJE.</title>
               </p>
               <p>Poročilo je v obravnavo zboru predložila preiskovalna komisija. Besedo dajem
               predsedniku preiskovalne komisije Alojzu Posedelu za dopolnilno obrazložitev.</p>
            </sp>
            <sp xml:id="SDZ5-Redna-30-2011-07-15.sp220">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod predsednik. Spoštovani kolegice in kolegi!</p>
               <p>Predstavil bom vmesno poročilo preiskovalne komisije, ki ima zelo dolg naziv in ki
               je bila odrejena na 6. seji Državnega zbora Republike Slovenije 25. maja 2009. Zaradi
               tega dolgega naziva je tudi Državni zbor na 25. redni seji 7. marca letošnjega leta
               spremenil naziv preiskovalne komisije, ki je po novem Preiskovalna komisija za
               ugotovitev politične odgovornosti zaradi suma vpletenosti pri financiranju spornih
               menedžerskih prevzemov in pomanjkljive prevzemne zakonodaje. V samem aktu o odreditvi
               je Državni zbor določil glavni namen preiskave, ki je tudi podrobno in v celoti
               zapisan v vmesnem poročilu. Gre v glavnem za to, da se s preiskovalno komisijo
               pojasnijo in razjasnijo vsa dejstva in okoliščine ter oceni dejansko stanje
               financiranja spornih menedžerskih prevzemov gospodarskih družb Istrabenz, holdinška
               družba, d. d., in Pivovarna Laško, d. d., s strani bank oziroma kreditnih inštitucij
               v pretežni državni lasti, in da se ugotovi tudi, zakaj se dopušča kreditiranje in
               financiranje takšnih spornih menedžerskih prevzemov ter da se ugotovi tisto, kar je
               izredno pomembno poudariti – politična odgovornost nosilcev javnih funkcij za te
               primere.</p>
               <p>Državni zbor je na 7. seji 16. junija 2009 sprejel sklep o sestavi in imenovanju
               predsednika, podpredsednika ter članov in namestnikov članov preiskovalne komisije,
               in v preiskovalno komisijo so bili imenovani: Breda Pečan, Rudolf Petan, Lojze
               Posedel, Joško Godec, Srečko Prijatelj, Gvido Kres in Milan Gumzar. Izmed članov je
               Državni zbor s sklepom imenoval predsednika komisije, ki pravkar predstavlja vmesno
               poročilo, in za podpredsednika določil gospoda Gvida Kresa. Dne 23. 3. 2011 je
               Državni zbor na 26. seji ugotovil, da je poslancu Srečku Prijatelju prenehal mandat
               poslanca. Zato je Državni zbor na seji 4. maja 2011 imenoval na njegovo mesto kot
               člana preiskovalne komisije gospoda Silvena Majheniča. Preiskovalna komisija je
               parlamentarno preiskavo vodila v skladu z Zakonom o parlamentarni preiskavi in po
               Poslovniku o parlamentarni preiskavi. Preiskovalna komisija se je že na 1. seji
               dogovorila, da bo vodila preiskavo v dveh sklopih. Najprej, v prvem sklopu, smo se
               odločili preveriti vso zakonodajo, ki velja na področju prevzemov oziroma tudi na
               ostalih področjih, ki posredno ali neposredno vplivajo na same menedžerske prevzeme,
               kakšna je bila ta zakonodaja, ali je bila pravočasno zahtevana in tudi sprejeta
               kakšna sprememba, dopolnitev. Ta del je tudi obdelan v tem vmesnem poročilu.</p>
               <p>V drugem sklopu, ki že poteka, pa bo opravljena konkretna analiza obeh menedžerskih
               prevzemov, tako v Pivovarni Laško, d. d., in Istrabenzu, holdinška družba, d. d.
               Kratek kronološki pregled samega delovanja je naslednji. Konstitutivna seja je bila
               15. 7. 2009, in v tem času je komisija do danes imela 17 rednih in 2 nujni seji,
               torej skupaj 19 sej. Po poslovniku o delu parlamentarne komisije je bil na 1. seji
               sprejet tudi Sklep o izvedbi pripravljalnih dejanj. Pripravljalna dejanja pomenijo
               vsa tista dejanja, ki so povezana z zbiranjem gradiv, s pregledom vseh zakonov,
               kronologijo sprejemanja prevzemne zakonodaje, in to na način, da se je pregledala vsa
               zakonodaja in vsa gradiva, tako Državnega zbora, Vlade, ostalih inštitucij,
               strokovnih člankov in tudi člankov v medijih. Zbrano gradivo je bilo obdelano s
               strani strokovnih služb, strokovnih sodelavcev preiskovalne komisije in zunanje
               sodelavke do 30. oktobra 2009. Pri tem se je spoštoval tudi sklep, ki ga je komisija
               sprejela, da se pri vseh stroških, ki so z delom komisije povezani, spoštuje načelo
               dobrega gospodarja. Prizadevali smo si za čim bolj racionalno porabo proračunskih
               sredstev. Pri tem bi se tudi zahvalil vsem pričam, ki so bile zaslišane, da so se
               skoraj vsi odpovedali vseh stroškov, ki so nastali s tem, da so prišli na zaslišanje.
               Na 3. seji preiskovalne komisije 28. oktobra 2009 je preiskovalna komisija sprejela
               dokazni sklep, ki je opredelil natančen namen komisije, ki je poleg pregleda vse
               dokumentacije, zbranega gradiva vseboval tudi sklep o zaslišanju prič.</p>
               <p>Kot priče so bili na zaslišanje povabljeni mag. Andrej Vizjak, nekdanji minister za
               gospodarstvo; mag. Andrijana Starina Kosem, nekdanja državna sekretarka na
               Ministrstvu za gospodarstvo; mag. Tomaž Jeršič, nekdanji državni sekretar na
               Ministrstvu za gospodarstvo; dr. Andrej Bajuk, nekdanji minister za finance; mag.
               Božo Predalič, nekdanji generalni sekretar Vlade; mag. Mitja Gaspari, nekdanji
               minister za finance ter guverner Banke Slovenije; Jani Soršak, direktor Urada za
               varstvo konkurence; dr. Maks Tajnikar iz Ekonomske fakultete v Ljubljani; dr. Marko
               Brus iz Evropske pravne fakultete v Novi Gorici; prof. dr. Marijan Kocbek iz Pravne
               fakultete Univerze v Mariboru; prof. dr. Rado Bohinc, Univerza na Primorskem; mag.
               Dušan Pšeničnik, svetovalec za pravo družb in intelektualno lastnino; dr. Damjan
               Žugelj, direktor Agencije za trg vrednostnih papirjev; dr. Marko Kranjec, guverner
               Banke Slovenije; dr. Neven Borak, nekdanji direktor Agencije za trg vrednostnih
               papirjev; Andrej Plahutnik, nekdanji direktor Urada za varstvo konkurence; mag. Božo
               Jašovič, nekdanji član Sveta Banke Slovenije, odgovornega za nadzor bančnega
               poslovanja; mag. Katja Božič, nekdanja članica Nadzornega sveta Nove Ljubljanske
               banke; in dr. Ivan Ribnikar, upokojeni univerzitetni profesor na Ekonomski fakulteti
               in dolgoletni član Sveta Banke Slovenije.</p>
               <p>Seznam oziroma spisek prič je bil določen premišljeno in je obsegal tako nekatere
               nosilce javnih funkcij, strokovnjake s področja prevzemne zakonodaje, strokovnjake s
               področja pravne, ekonomske in bančne stroke ter predstavnike različnih regulatorjev
               na trgu. Spisek prvotno določenih prič, ki smo jih določili v preiskovalni komisiji,
               je bil v postopku parlamentarne preiskave naknadno tudi dopolnjen na predlog enega od
               članov preiskovalne komisije, ki je ob obravnavi osnutka vmesnega poročila tudi podal
               ločeno mnenje in predlagal dodatne priče. Poleg navedenih prič je bil v tem prvem
               sklopu kot priča zaslišan tudi gospod Bine Kordež, nekdanji direktor podjetja Merkur,
               d. d., vendar bodo njegova pričanja in izjave obdelane v drugem poročilu preiskovalne
               komisije. Vse priče so bile v postopku zaslišanja opozorjene v skladu z določilom o
               Zakonu o parlamentarni preiskavi, in na osnovi zastavljenih vprašanj predsednika in
               članov ter njihovih namestnikov so njihovi odgovori povzeti v vmesnem poročilu, ki
               ste ga prejeli.</p>
               <p>Ob tem je treba poudariti, da so vse priče prejele po zaslišanju magnetogram
               zaslišanja in osnutek zapisnika zaslišanja, tako da so lahko vse priče dopolnile
               oziroma vnesle spremembe v zapisnik. V svojem delu je preiskovalna komisija v fazi
               izvajanja dokazov in med zaslišanjem prišla do spoznanja, da bi za svojo učinkovito
               in uspešno dokončno izpeljavo parlamentarne preiskave potrebovala razširitev obsega
               preiskave, zato je bil predlagan sklep Državnemu zboru, da naj preiskava ugotovi, ali
               so v posameznih menedžerskih prevzemih aktivno sodelovali tudi nosilci javnih
               funkcij, tako da so pri bankah pridobili kredite zase ali za podjetja, v katerih so
               bili lastniki oziroma solastniki, in to je Državni zbor 1. februarja 2011 tudi
               potrdil. Kot rečeno, vse aktivnosti po programu iz drugega sklopa našega dela že
               potekajo. Iz pregledane dokumentacije in izjav zaslišanih prič pa je preiskovalna
               komisija na 19. seji 7. junija letos soglasno sprejela vmesno poročilo, ki je danes v
               obravnavi v Državnem zboru.</p>
               <p>V tem trenutku bi se tudi zahvalil vsem članom in članici preiskovalne komisije za
               korektno in zelo dobro delo v sami komisiji. Tudi to, da je to poročilo bilo
               sprejeto, da so zanj glasovali vsi in da ni ločenega mnenja, kaže na to, da smo to
               delo opravili kolikor se da strokovno in korektno in da smo na podlagi vsega prišli
               do petih bistvenih ugotovitev, ki so zapisane ob koncu tega poročila. To poročilo je
               bilo posredovano tudi zunanjemu strokovnjaku s tega področja, ekonomskega področja, v
               oceno, in njegova ocena je tudi priložena vmesnemu poročilu; verjetno ste ga lahko
               prebrali. Teh pet glavnih, bistvenih ugotovitev pa je naslednjih – da so primeri
               spornih menedžerskih prevzemov nastali v specifičnih pogojih, v času, ko je bilo
               zaradi prevzema evra in zaradi konjunkture na svetovnem finančnem trgu na voljo mnogo
               relativno poceni finančnih sredstev. V obdobju te velike likvidnosti banke niso
               ravnale premišljeno in so odobravale kredite za menedžerske prevzeme na podlagi ne
               dovolj kvalitetnih zavarovanj.</p>
               <p>Drugič, za celotno obdobje, tudi za obdobje, opredeljeno s parlamentarno preiskavo,
               je bila zakonodaja na področju prevzemov neustrezna oziroma pomanjkljiva. Neposredno
               iz pregleda zakonodaje to sicer ne izhaja, vendar je z analizo dogodkov možno
               ugotoviti, da določena določila niso bila zapisana v prevzemni zakonodaji, ampak v
               kakšnih drugih zakonih in se zato niso spoštovala in upoštevala. Prav tako določena
               določila v zakonodaji niso bila sprejeta pravočasno ali pa so vsebovala časovni zamik
               začetka veljavnosti, kar je omogočilo izvajanje določenih aktivnosti pri prevzemih.
               Tudi za trenutno prevzemno zakonodajo smo ugotovili, da je potrebna dopolnitve
               oziroma sprememb, in se s temi spremembami nerazumno dolgo odlaša, zato je tudi
               pripravljenost preiskovalne komisije, da bo sama vložila določene potrebe, če jih ne
               bo Ministrstvo za gospodarstvo oziroma Vlada.</p>
               <p>Tretjič, za sporne menedžerske prevzeme imajo veliko odgovornost tudi vsi
               regulatorji, tako v podjetjih, bankah in državnih inštitucijah. Neaktivnost ali
               odsotnost dela je bila pogojena z neustrezno zakonodajo ali tudi zaradi formalnih
               oziroma subjektivnih razlogov. Četrtič, vzrok za sporne menedžerske prevzeme je tudi
               v pohlepu oziroma pomanjkanju etičnih norm pri posameznih menedžerjih, razlog za
               prevzemne aktivnosti pri nekaterih menedžerjih pa je bila tudi njihova želja oziroma
               nuja po zmanjšanju kakršnekoli izpostavljenosti političnim vplivom. In petič, skozi
               vse obdobje prevzemov je opaziti tudi različne politično prijateljske povezave, ki so
               omogočale posamezna dejanja in aktivnosti, ki sicer ne bi bile izvedljive. Kot
               rečeno, so to strnjene bistvene ugotovitve. Za vsako od teh ugotovitev obstajajo tudi
               ali izjave prič ali pa dejanja oziroma primeri, ki so bili opisani v člankih ali pa
               poznani v realnosti. Iz navedenega v imenu vseh članice in članov preiskovalne
               komisije tudi predlagam, da Državni zbor potrdi predlagane ugotovitve, o drugem delu,
               se pravi o konkretni analizi ugotavljanja politične odgovornosti za oba primera
               menedžerskih prevzemov, Pivovarna Laško in Istrabenz, pa v prihodnje. Hvala.</p>
            </sp>
            <sp xml:id="SDZ5-Redna-30-2011-07-15.sp221">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine nepovezanih
               poslancev bo predstavil Alojz Posedel. Prosim, da se vrne za govornico.</p>
            </sp>
            <sp xml:id="SDZ5-Redna-30-2011-07-15.sp222">

               <speaker>ALOJZ (LOJZE) POSEDEL:</speaker>

               <p>Hvala lepa.</p>
               <p>Vsi člani Poslanske skupine nepovezanih poslancev bomo te ugotovitve podprli. Hvala.
           </p>
            </sp>
            <sp xml:id="SDZ5-Redna-30-2011-07-15.sp223">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila Breda Pečan.</p>
            </sp>
            <sp xml:id="SDZ5-Redna-30-2011-07-15.sp224">

               <speaker>BREDA PEČAN:</speaker>

               <p>Hvala lepa.</p>
               <p>Verjetno bi bilo najbolje, da tudi jaz tako rečem, kot je rekel kolega Posedel v
               imenu nepovezanih poslancev, ampak vendarle mislim, da bi bilo dobro, da povem,
               kakšni so naši vtisi o delu te preiskovalne komisije. Mi ugotavljamo, da te
               ugotovitve, ki jih je ponudila preiskovalna komisija, dokaj verodostojno pokrivajo
               tisto, kar smo skozi vse te mesece in leta že tudi naredili v komisiji. Zato bi samo
               še utemeljila nekatere trditve, morda mnenje kolega, ki ima ločeno mnenje. Z njim bi
               se lahko deloma strinjali zaradi tega, ker je vendarle bila zakonodaja na področju
               prevzemov v času, ko je bila intenzivnost prevzemanja tarčnih podjetij največja,
               popravljena, vendar pa žal popravljena tako, da se je deloma celo uveljavila z
               zamikom, in sicer z zamikom leta dni. Na primer, spremembe zakona o bankah so
               predpisovale večjo višino zastav za kredite, tako da je, recimo, dotedanja višina
               zastave za kredite bila za 100 % dvignjena na 150 %, vendar pa banke kljub temu niso
               bile bolj previdne pri dajanju kreditov.</p>
               <p>Razlog je, kakor je tudi povedal mag. Mitja Gaspari, v tem, da so banke, pa tudi
               Vlada kot predlagatelj predloga zakona o bančništvu, ugotovile, da je primeren način
               uveljavitve tega predpisa z enoletnim odlogom. Čeprav je Zakon o bančništvu vstopil v
               veljavo 1. 1. 2007, pa je del, ki se nanaša na kreditna jamstva v primeru zastave
               delnic, stopil v veljavo šele januarja 2008. Ključni so členi, ki urejajo pristope
               bank pri izračunu kapitalske zahteve in pri tem upravljanje s tveganji v postopku
               odločanja ter pri odločanju o odobritvi kreditov. Postavlja se vprašanje, zakaj je
               sploh prišlo do enoletnega zamika, in mislim, da bo to tudi še vprašanje, na katerega
               bo morala komisija pri nadaljnjem delu odgovoriti. Za razmah menedžerskih prevzemov v
               tem obdobju je ključno predvsem dvoje, in sicer nespoštovanje prevzemne zakonodaje,
               pa tudi to, da prevzemna zakonodaja pravzaprav regulatorju ni dajala možnosti, da bi
               se pri odobravanju prevzemov spuščal tudi v vsebino, ne samo v formo.</p>
               <p>Zato je tudi gospod Žugelj, ko je postal direktor Agencije za trg vrednostnih
               papirjev, skoraj takoj naslovil na Vlado zahtevo za poglobitev zakonodaje, in sicer
               na tak način, da bi ATVP pri odobravanju prevzema preverila tudi, ali je prevzemnik
               sploh zmožen plačevati najete kredite za prevzem tarče. Tako, to je ena stvar. Druga
               stvar pa je tudi zelo lahkomiselno odobravanje kreditov za menedžerske prevzeme s
               strani bank, ki je bilo omogočeno tudi s tem, da bančna regulativa v tistem ključnem
               delu ni bila pravočasno uveljavljena oziroma šele z enoletnim zamikom. Stanje, da se
               prevzemna zakonodaja ni spoštovala, je znano, zato so tudi nastala mnoga tako
               imenovana parkirišča – podjetja v nizu prevzemnikov. Menedžerska oziroma delniška
               parkirišča so obstajala že prej, nihče pa jih ni ugotavljal. Do sprememb pri
               nadziranju, preganjanju in sankcioniranju nedovoljenih praks na prevzemnem področju
               je prišlo šele z zamenjavo na čelu obeh regulatorjev, in sicer proti koncu mandata
               prejšnje vlade, tako da je, recimo, gospod Žugelj izpovedal, da je bil prvi resen
               primer začet in končan šele leta 2008.</p>
               <p>Nekaj podobnega ali pa še slabšega se je zgodilo, ko je ATVP začela ugotavljati
               kršitve na področju preseganja prevzemnega praga pri državnih podjetjih, pri lastnici
               državi, šele več kot dve leti po spremembi prevzemne zakonodaje. Dejstvo pa je še eno
               – dejstvo, da je gospod Žugelj in da je tudi Banka Slovenije opozarjala na
               pomanjkljivosti v Zakonu o prevzemih, pa niti prejšnja niti sedanja vlada, niti
               prejšnji minister za gospodarstvo niti dosedanji minister in ministrica za
               gospodarstvo še vedno niso pripeljali v Državni zbor novele Zakona o prevzemih. Jaz
               in mi resno pričakujemo, zato smo tudi v preiskovalni komisiji zahtevali od
               Ministrstva za gospodarstvo, da v najkrajšem možnem času pošlje v obravnavo v Državni
               zbor spremembe Zakona o prevzemih, v katerem bi bile vse te ugotovljene
               pomanjkljivosti odpravljene. Dejstvo je, da veliko odgovornost za te sporne
               menedžerske prevzeme, in tukaj moramo vedeti nekaj, to je tudi sama komisija
               ugotavljala – da ne moremo govoriti samo o dveh, treh, štirih zelo velikih prevzemnih
               aktivnostih, ampak da gre za množico prevzemov, pri katerih je šlo za manjša
               podjetja, pa so ravno tako bili prevzemi, zdaj lahko ugotavljamo, zavoženi.</p>
               <p>Za jamstvo so bile uporabljene delnice tarčnih podjetij, tarč, tako imenovanih
               prevzetih podjetij, in posledica tega, da so bile njihove delnice uporabljene kot
               jamstvo za najete kredite za prevzem, je ta, da so bila potem izčrpavana. To se je
               konkretno dogajalo tudi pri Merkurju in še pri celi vrsti gradbenih podjetij, tako da
               zdaj sicer pripisujemo serijo ali domine stečajev v gradbeništvu gradbeniški krizi, v
               resnici pa se v ozadju pojavljajo prevzemi, ki so bili grajeni na izčrpavanju
               prevzetih podjetij. In posledice takšnih prevzemov najbolj čutijo delavci v teh
               podjetjih in posledično tudi država, ki mora potem plačevati nadomestila za
               brezposelnost ljudem, ki so jih pognali v brezposelnost brezvestni in pohlepni
               menedžerski prevzemi.</p>
               <p>Naša poslanska skupina bo ugotovitve preiskovalne komisije podprla, in istočasno
               predlagamo, da bi komisija v najkrajšem možnem času tudi sprejela konkretne zaključke
               in ugotovitve o osebni odgovornosti posameznih nosilcev političnih in drugih funkcij.
               Hvala.</p>
            </sp>
            <sp xml:id="SDZ5-Redna-30-2011-07-15.sp225">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Rudolf
               Petan.</p>
            </sp>
            <sp xml:id="SDZ5-Redna-30-2011-07-15.sp226">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Najprej bi želel povedati, da je komisija delala zelo korektno, da preglasovanj
               praktično ni bilo. Moje ločeno mnenje pa sloni na tem, da so lahko tudi različni
               pogledi na določeno stanje. Moje ločeno mnenje temelji predvsem na stanju zakonodaje,
               ki je bilo v Sloveniji v tem času, ki je področje preiskave te preiskovalne komisije.
               Želel bi povedati, da moje ločeno mnenje temelji na izjavah prič, in to sem tudi
               navedel v tem mnenju. Preden pa bi želel preiti na konkretne zadeve in utemeljiti, pa
               bi vas želel seznaniti z nekaj dni staro novico iz vseh slovenskih medijev, ki poroča
               o tem, da je senat ljubljanskih okrožnih sodnikov Bavčarja, Šrota, Pogačnika,
               Toplaka, Pivovarno Laško in Istrabenz tako zdaj opral suma zlorabe položaja ali
               pravic pri prodaji 30-odstotnega deleža v Mercatorju. In Kad je avgusta 2005, to je
               nadaljevanje tega, svoj 16,33-odstotni delež v Mercatorju prodal Istrabenzu, Sod pa
               svoj 13,74-odstotni delež Pivovarni Laško. Pri tem pa je treba omeniti, da je
               nekdanji direktor Mercatorja Janković zahteval, da mu Pivovarna Laško in Istrabenz
               prodata deleža v Mercatorju, kupljena od Kada in Soda, da ne bi bral še naprej
               novice.</p>
               <p>Zdaj pa gremo na utemeljitev mojega ločenega mnenja. Iz izvedenih dokazov, torej
               dokaznih sklepov, v okviru katerih je bilo zaslišanih 9 prič, ni mogoče zaključiti,
               da je bila zakonodaja na področju prevzemov v celotnem obdobju, opredeljenem s
               parlamentarno preiskavo, to je od 30. 5. 2005 do datuma vložitve zahteve za
               parlamentarno preiskavo, to je maja 2009, neustrezna oziroma pomanjkljiva. Ne
               nazadnje je nekaj tega navedenega tudi v drugem sklepu od petih sklepov, ki jih je ta
               preiskovalna komisija sprejela. Dejstvo je, da Zakon o prevzemih številka 1 iz julija
               2006 – nikjer iz izvedenih dokazov oziroma izjav 9 zaslišanih prič ni mogoče trditi,
               da je bil ta zakon, ki sem ga omenil, Zakon o prevzemih 1, neustrezen oziroma
               pomanjkljiv, kar je navedeno v prvi alineji zaključkov vmesnega poročila. Prej bi
               lahko rekli nasprotno. Praktično vse priče, ki so se izjasnile konkretno o
               ustreznosti Zakona o prevzemih 1, so trdile, da je sedaj veljavna zakonodaja o
               prevzemih pomembno izboljšala prejšnjo ureditev in da ne razpolagajo s strokovno
               oceno, da bi bil Zakon o prevzemih 1 iz leta 2006 neustrezen oziroma pomanjkljiv.
               Nobena priča tudi ni opozorila na konkretno določbo tega zakona, ki bi bila
               neustrezna in pomanjkljiva. To potrjuje tudi ravnanje sedanje vlade, ki bi v primeru
               neustreznega oziroma pomanjkljivega zakona iz leta 2006 gotovo že predlagala njegove
               spremembe ali dopolnitve, če bi bile seveda potrebne. Sedaj naj mi bo dovoljeno glede
               na to, da so bila zaslišanja javna, da tudi povem in utemeljujem z izjavami prič.</p>
               <p>Priča dr. Maks Tajnikar – po njegovem mnenju ni sporna zakonodaja, kar so menili
               tudi pravniki v pogovorih s pričo. Drugo vprašanje pa je, v kolikšni meri se je
               izvajala zakonodaja in kakšne so bile odločitve subjektov, ki so bili povezani z
               izvajanjem zakonodaje. In nadaljuje: "Problem pojava menedžerskih prevzemov se skriva
               v preoblikovanju nekdanjih PID v holdinško obliko, kot tudi, to je bilo v drugi
               polovici 90. let, v nepoznavanju posledic, ki bodo nastale s privatizacijo. Če bi se
               slovenska prevzemna zakonodaja izvajala v normalnem gospodarjenju, ne pa v
               privatizacijskem procesu in hkratni konjunkturi, ki je nastala leta 2003, bi lahko
               bila uspešna." In nadalje pravi pri zaslišanju: "Slovenska borza je skrajno
               nepredvidljiva, saj le sem in tja pokaže realno vrednost podjetij, marsikdaj pa ne.
               Zaradi tega so bile tudi ocene vrednosti podjetij marsikdaj napačne, prevzemi pa so
               se tudi lažje izpeljali." In naprej: "Konec 90. let se je pojavilo pomembno
               vprašanje, kdo naj bo lastnik podjetja v povezavi z nacionalnim interesom, ali tujec,
               domači lastnik ali država. Pri domačem lastniku se je nadalje pojavilo vprašanje, kdo
               naj bo to. V politiki se je pojavilo stališče, da je potrebno podpreti, v smislu
               nacionalnega interesa, domače menedžerske prevzeme."</p>
               <p>Naslednja priča, dr. Marko Brus, je dejala, da pravilnost delovanja, uporabe Zakona
               o prevzemih kontrolira predvsem Agencija za trg vrednostnih papirjev, ki skrbi tudi
               za zakonitost izvedenih prevzemov. "Prejšnja zakonodaja ..." – pred letom 2006 je
               mišljeno – "... na področju prevzemov je bila verjetno slabša, vendar pa smo živeli v
               času tranzicije, in vprašljiva je bila tudi volja, kako zakonodajo izvajati; na
               primer z novim direktorjem Urada za varstvo konkurence se je aktivnost urada močno
               okrepila. Prevzem podjetja sam po sebi ni slab; lahko celo odpravi razpršeno
               lastništvo mnogih družbenikov. Razpršenost omogoči upravi družbe, da ne dela dobro in
               da se ji ni treba potruditi, čeprav ta slabost ni pravilo." Omenil je Krko. "Težave s
               prevzemom nastanejo, če prevzemnik nima lastnih sredstev, ampak prevzem opravi s
               kreditom banke. S tem se obremenjuje tisto premoženje, ki ga bo pridobil s prevzemom
               šele po tem, ko bo delniško družbo prevzel. To pa lahko pripelje po prevzemu do
               finančnega izčrpavanja družbe."</p>
               <p>Naslednja priča, Jani Soršak, ki je vodil Urad za varstvo konkurence od 3. decembra
               2007 naprej. Ob prevzemu funkcije je pregledal zatečeno stanje in kmalu ugotovil, da
               obstaja med zadevami nekaj primerov tako imenovane koncentracije podjetij. Urad se
               namreč ukvarja na podlagi zakonodaje o prevzemih s koncentracijo udeleženih družb
               prevzema, če le-te presegajo prag 35 milijonov letnega prometa. Prav zaradi te tako
               postavljene meje pa je žal veliko manjših prevzemov šlo mimo pregleda urada.
               Menedžerski prevzemi s stališča nacionalnega gospodarstva postanejo sporni, kadar so
               izvedeni s finančnim vzvodom, to se pravi zastavo premoženja, ki ga kupuješ. Se
               pravi, da je to že drugi, ki je izjavil isto. Potem tudi omenja, da je bil urad
               uspešen tudi pred sodišči, pri tem pa obžaluje, da je žal veliko zadev pred sodišči
               zastaralo. Prejšnja zakonodaja pred letom 2006 ni poznala tako imenovanega zadržanja
               izvajanja koncentracije, kar pa je poznala večina evropskih držav že pred letom 2003.
               Kasneje bi naj tudi sodišča to upoštevala. Naprej je priča izjavila, da so bili
               slabosti zakonodaje, odsotnost oziroma slaba sodna praksa in neaktivnost, zadržanost
               regulatorjev vzrok za nastale nepravilnosti pri prevzemih.</p>
               <p>Že leta 1999, ko je bil sprejet Zakon o preprečevanju omejevanja konkurence, so
               mnogi opozarjali na slabosti tega zakona iz leta 1999. Slabost je bila uvedba
               prekrškovnega sistema namesto prej uveljavljenega kaznovanja znotraj gospodarskega
               postopka, ki je dovoljeval tudi višje kazni. Nižje denarne kazni po novem, ki so se
               lahko izrekle v postopku prekrška, niso več odvračale storilcev od kršitev
               zakonodaje. Tudi Zakon o prevzemih je imel slabosti, sodna praksa pa je sledila z
               velikim zamikom. Zaostren sistem oziroma režim je bil vzpostavljen leta 2007 z
               Zakonom o prevzemih – ki je bil sprejet leta 2006, ampak preden je prešel v
               operativo, je še trajalo –, ki je uzakonil nekatere domneve, ki bi morale veljati že
               veliko prej. V Avstriji in Nemčiji so se strokovnjaki čudili, da so se v Sloveniji,
               ki je prevzela njihovo ureditev, razširili odkupi z vzvodom, to je tisti famozni, ko
               vzpostaviš tisto, kar kupuješ.</p>
               <p>In potem priča mag. Mitja Gaspari, ki je vodil funkcijo guvernerja Banke Slovenije
               od leta 2001 in jo je opravljal vključno do leta 2007. Izjavil je: "V letu 2006 je
               Banka Slovenije zahtevala tako imenovani sistem dinamičnih rezervacij, ki pa so ga
               zavrnile mednarodne revizorske hiše v Sloveniji, z utemeljitvijo, da je to v
               nasprotju z mednarodnimi računovodskimi standardi." Izjavil je tudi, da on ni pristaš
               menedžerskih odkupov, ampak javne prodaje. To je bilo konec navedbe bivšega
               guvernerja banke. To pa pomeni, da so bila nekatera ravnanja v preteklosti popolnoma
               v nasprotju s tem stališčem. Navajam primer prakse Sod v času, ko je bil predsednik
               njenega upravnega odbora mag. Milan M. Cvikl. V tem času je upravni odbor Sod odločal
               o posameznih prodajah kar brez določitve cene, na primer Cestno podjetje Novo mesto.
               V tem času je Sod prodal deleže v 91 družbah. Od tega sta bili le dve prodaji
               izvedeni z javnim zbiranjem ponudb, ki jo je dal Sod, ter ena z javnim prevzemom.
               Ostalih 88 prodaj je bilo izvedenih na nejaven način. V tem času so bile na nejaven
               način prodane tudi gradbene firme Gradis Celje, Gradis SPO, Ingra Celje, SGP Tržič,
               VGP Novo mesto, Kras Sežana. Upravni odbor je sklepal kar na korespondenčni seji brez
               določitve cene. IU Vrhnika, Hotel Palace, d. d., Portorož, in tam je bil v tem času
               Milan M. Cvikl tudi član nadzornega sveta Hotela Palace.</p>
               <p>In še nekaj. Iz naslova preiskovalne komisije je razvidno, da se parlamentarna
               preiskava fokusira zgolj na dva prevzema, in sicer na družbi Istrabenz ter Pivovarna
               Laško. Oba prevzema sta v tesni povezavi z družbo Mercator in neuspelim prevzemom te
               družbe s strani takratnega predsednika uprave Zorana Jankovića. Ta je v obdobju
               2001–2004 pri obeh takratnih največjih lastnikih, Sod in Kad, večkrat izrazil interes
               za odkup deležev, ki sta znašala skupno 29,09 %. O tem so tekli pogovori z vodstvi
               Kada in Soda ter se je razpravljalo v nadzornem svetu Kada ter upravnem odboru Soda.
               Sod je v ta namen v začetku oktobra 2004 naročil cenitev družbe Mercator, in sicer na
               dan 31. 12. 2003. Cenitev je bila podana 25. 10. 2004, opravila pa jo je cenitvena
               hiša Teseus. Ocenila je verjetno srednjo vrednost delnice Mercatorja, in sicer na 35
               tisoč 200 SIT. V tem času je bil na Sodu že pripravljen osnutek pogodbe o prodaji
               Sodovega deleža Mercatorja njenemu menedžmentu. Osnutek te pogodbe je prejel tudi
               Zoran Janković, do sklenitve pa ni prišlo, ker je zainteresirani kupec Zoran Janković
               ponujal prenizko ceno, in sicer med 18 in 22 tisoč za delnico, in to v času, ko je
               bila borzna cena 36 tisoč SIT. Vir tega podatka je poročilo preiskovalne komisije ene
               od prejšnjih komisij v Državnem zboru.</p>
               <p>Pri tem pa je treba omeniti, da je Evropska komisija preko generalnega direktorata
               za konkurenco po skrbni presoji vseh razpoložljivih dokazov ter ustrezne evropske in
               nacionalne zakonodaje izdala sklep, da delniški posli, točneje prodaja Mercatorjevih
               deležev, niso pomenili državne pomoči v smislu 87. člena pogodbe Evropske skupnosti.
               Posel je bil sklenjen v skladu s tržno prakso v Sloveniji, so zapisali, dosežena cena
               38 tisoč SIT za delnico je odražala tržno ceno na dan 30. 8. 2005. Omenil bi še, da
               je ena od prič dejala, da do leta 2007 praktično ni bilo menedžerskih odkupov.
               Dovolite kratek statistični podatek. Prodaja lastniških deležev Sod v slovenskih
               podjetjih, če do leta 2007 ni bilo. Leta 1995 jih je bilo 21, leta 1996 64, leta 1997
               115, leta 1998 97, leta 1999 165, leta 2000 361, leta 2001 96, leta 2002 84, leta
               2003 47, leta 2004 43, leta 2005 37. Se pravi, da tiste navedbe ne držijo. Največ
               odkupov je bilo do leta 2001, 2002, potem so pa drastično padli. Enako je bilo z
               lastniškimi deleži Kada.</p>
               <p>Iz navedenega sledi, da prva ugotovitev ne izraža dejanskega stanja vsebine izjav te
               priče, kajti 30. 8. 2005 je začel veljati Zakon o prevzemih, ki je popravil tistega
               iz leta 1997. In kot so izjavile nekatere priče, je ta bistveno boljši in je bistveno
               bolje opredelil. Seveda pa nič ni tako dobrega, da se ne bi dalo še izboljšati. Poleg
               tega je treba omeniti, da je pri pripravi Zakona o prevzemih, ki je začel veljati
               leta 2006, poleg predstavnikov Ministrstva za gospodarstvo kot sistemsko pristojnega
               ministrstva sodeloval širok krog zadevnih državnih organov, kot so Ministrstvo za
               finance, Agencija za trg vrednostnih papirjev, ATVP, in drugih institucij,
               Ljubljanska borza, Klirinško-depotna družba, Banka Slovenije, strokovnjaki, katerih
               delo je nujno povezano s prevzemno materijo, ter interesnih združenj, Vseslovensko
               združenje malih delničarjev, Gospodarska zbornica Slovenije in strokovnjaki inštituta
               za gospodarsko prakso Pravne fakultete v Mariboru. Navedeno izhaja tudi iz
               Poročevalca Državnega zbora.</p>
               <p>Naj zaključim. Potem sem predlagal, da se naj kot priče povabi predstavnike vseh
               navedenih institucij, da povedo, ali so to zakonodajo pripravljali pod pritiskom ali
               pa so se lahko svobodno odločali o vsebini te zakonodaje. Seveda je bilo jasno, da
               nihče ni bil pod pritiskom, so pa upoštevali, ker je to izredno zahtevna materija,
               najsodobnejša dognanja in izkušnje, ki so se pojavile v tem času pri prevzemih.
               Namreč, dejstvo je, kar je tudi treba povedati, da sodna praksa pri nas ni bila
               takšna, kot bi bilo treba, in da sodna praksa ni dohitevala niti zakona niti
               situacije, v kateri se je vse to dogajalo. Torej, na osnovi tega lahko trdimo, da je
               Zakon o prevzemih iz leta 2006, ki ga je pripravila prejšnja vlada, bil pripravljen
               na zelo široki bazi, da so sodelovali praktično vsi, ki imajo pri tej tematiki kaj
               povedati, da pri tem, tako so izjavili, niso bili pod nikakršnim pritiskom, in je ta
               zakonodaja bistveno izboljšana. Tu je treba upoštevati tudi Zakon o gospodarskih
               družbah, ki je bil prav tako spremenjen nekoliko kasneje.</p>
               <p>In trditev, ki se je v začetku pojavljala kot možna, da je bila kriva zakonodaja –
               lahko bi rekli, da do teh sprememb leta 2006 in 2007 lahko, s pomočjo sodne neprakse,
               ki je bila. Po tem času pa bi se verjetno dalo tudi kaj izboljšati, vendar priče niso
               navedle, da bi kakšen del zakona bil slab in bi ga bilo treba spremeniti. Poleg tega
               pa lahko z vso gotovostjo in verodostojnostjo trdim, da če bi s tema dvema zakonoma
               bilo kaj narobe – ker prejšnja vlada je ta zakon spremenila po dobrem pol leta in
               Zakon o prevzemih po slabem letu –, bi ta vlada že morala po 3 letih spremeniti ta
               zakon. Resda je bil eden spremenjen, vendar ne v tem delu, ki govori o prevzemih.
               Navedel sem tri ugotovitve, s katerimi želim, da bi s tem poročilom seznanili tudi
               Vlado, se pravi ustrezna ministrstva, Ministrstvo za gospodarstvo, da bi eventualne
               pomanjkljivosti te zakonodaje čim prej pripravilo, ker je minilo že kar nekaj časa,
               odkar je bilo izdelano, pa se do zdaj še ni zgodilo. Če sem prav razumel svojo
               predgovornico, tudi ona apelira na ustrezno ministrstvo, da naj se pripravi, če kaj
               ne drži, če se je kaj pokazalo za slabo, da bi ta zakonodaja lahko bila še boljša.</p>
               <p>Glede na povedano pa lahko povem, da v Poslanski skupini Slovenske demokratske
               stranke podpiramo to ločeno mnenje, samega vmesnega poročila pa ne bomo podprli.</p>
            </sp>
            <sp xml:id="SDZ5-Redna-30-2011-07-15.sp227">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil Franci Kek.</p>
            </sp>
            <sp xml:id="SDZ5-Redna-30-2011-07-15.sp228">

               <speaker>FRANCI KEK:</speaker>

               <p>Hvala za besedo. Spoštovani!</p>
               <p>Skupina okoli 40 poslancev iz skorajda vseh parlamentarnih strank z izjemo SDS je na
               predsednika Državnega zbora naslovila zahtevo za odreditev parlamentarne preiskave,
               katere namen je bil ugotoviti vsa dejstva in okoliščine ter oceniti dejansko stanje
               financiranja spornih menedžerskih prevzemov družb Istrabenz in Pivovarne Laško s
               strani bank v pretežni državni lasti. S preiskavo smo želeli, da se ugotovi morebitna
               vpletenost posameznih nosilcev javnih funkcij, in oceniti njihov morebiten politični
               vpliv na dodeljevanje tako imenovanih tajkunskih posojil; posojila, namenjena članom
               poslovodnih organov navedenih gospodarskih družb in z njimi povezanih pravnih in
               fizičnih oseb za odkup gospodarske družbe, ki so jo vodili oziroma jo vodijo. Poleg
               tega smo želeli ugotoviti vsa dejstva in okoliščine ter oceniti dejansko stanje
               pravnih predpisov o prevzemih, ki so dopuščali omenjene sporne menedžerske prevzeme,
               pri čemer naj bi se ugotovilo, kdo od posameznih nosilcev javnih funkcij je bil za
               takšno stanje odgovoren.</p>
               <p>Preiskava je osredotočena na časovno obdobje od 30. avgusta 2005 dalje oziroma od
               prodaje kapitalskih deležev Kapitalske družbe in Slovenske odškodninske družbe v
               družbi Mercator do vložitve zahteve v parlamentarno proceduro. Omenjeni lastniški
               deleži zastavo za posojilo so bili namreč uporabljeni za menedžerske prevzeme družb
               Istrabenz in Pivovarna Laško, hkrati pa je nepregleden in za državno premoženje
               škodljiv način umika države iz lastniške sestave Mercatorja pomenil zeleno luč za
               pospešeno lastniško konsolidacijo z menedžerskimi prevzemi. Naj spomnim, da je do te
               zahteve prišlo na isti dan, ko je Vlada razpravljala tudi o kreditiranju menedžerskih
               prevzemov s strani bank v pretežni državni lasti. Razpravo o slednjem pa smo na Vladi
               zahtevali v Zaresu. Povod zanjo je bilo podaljšanje kredita Infond Holdingu, enemu od
               lastnikov Pivovarne Laško, s strani največje slovenske banke v večinski lasti,
               državne Nove Ljubljanske banke.</p>
               <p>Ta isti teden je namreč svet Zaresa sprejel sklepe, s katerimi je Vlado pozval k
               ukrepanju zaradi podaljšanja kredita Infond Holdingu. Ti sklepi so bili predani
               predsedniku Vlade, in če Vlada takrat o njih ne bi razpravljala, bi to že takrat
               pomenilo zelo pomembno sporočilo stranki Zares o tem, ali naj razmisli o nadaljnjem
               sodelovanju v vladni koaliciji. Ker je Vlada ocenila, da v primeru nekaterih
               reprogramov posojil, povezanih z menedžerskimi prevzemi in lastniško konsolidacijo,
               njena pričakovanja niso bila uresničena, da upravi in nadzorna sveta NLB in NKBM
               nista sledila sklepom Banke Slovenije, in ker je kasneje maja v Državnem zboru v
               okviru zakona o jamstveni shemi prišlo do prepovedi sklepanja bančnih poslov, ki so
               bili namenjeni odkupu delnic oziroma deležev družb s strani članov poslovodstev ter
               gospodarskih družb in z njimi povezanih oseb, stranka Zares ni sprožila postopka
               odločanja o nadaljnjem sodelovanju v koaliciji.</p>
               <p>Posledice padca tajkunov so pogubne tako za gospodarstvo kot za pravno državo. Vsa
               podjetja in banke iz preiskave, ki so kakorkoli sodelovali pri spornih menedžerskih
               prevzemih, so danes na razprodaji ali pa v velikih težavah. Pivovarna Laško in banke
               prodajajo Mercator, Laško prodaja Delo, Delo prodaja Večer oziroma prodaja in
               prevzema se tudi samo Laško. Istrabenz je že prodal Drogo Kolinsko, NLB prodaja Banko
               Celje in je doživelo 250-milijonsko dokapitalizacijo, naslednja pa se že napoveduje.
               Dokapitaliziran je bil tudi NKBM, Merkur je v prisilni poravnavi, in še bi lahko
               naštevali. Torej, kdo je odgovoren za tajkunstvo in pogubne posledice, ki so jih ti
               povzročili? So največji tajkuni nastali v mandatu Janeza Janše? Je bila Janševa vojna
               zoper tajkune le operetna vojna, saj je bil ta zaradi lastne vključitve v tajkunske
               zgodbe, kot sta na primer Mercator in Istrabenz, nemočen pri raziskovanju le-teh?</p>
               <p>V Poslanski skupini Zares menimo, da smo vsi postali talci sestanka, ki se je zgodil
               dne 12. avgusta 2005, na katerem sta bila poleg takratnega premierja Janeza Janše
               prisotna še Boško Šrot in Igor Bavčar in na katerem so se dogovorili, da si bodo
               razdelili Mercator v zameno za vpliv na medije, kar je kasneje v javnem pismu
               razglasila bivša Vizjakova državna sekretarka Andrijana Starina Kosem in priznal tudi
               Boško Šrot, ki je kasneje Janši očital poskus prevzema Dela prek slamnatih podjetij.
               Ugotavljamo tudi, da poleg že omenjenega sestanka v Janševi pisarni do menedžerskih
               prevzemov Laškega, Istrabenza in Merkurja, ki danes zaposlujejo sodišča, ne bi
               prišlo, če bi že leta 2004 veljal Zakon o prevzemih iz leta 2008, po katerem je
               prepovedano podjetje prevzemati s pomočjo njihovega lastnega denarnega toka, denimo
               tako, da menedžer za prevzem podjetja zastavi premoženje tega podjetja, ne da bi v
               projekt investiral en sam evro.</p>
               <p>Od leta 2008 v Zakonu o prevzemih piše, da mora prevzemnik dokazati, da za plačilo
               vrednostnih papirjev, na katere se nanaša prevzemna ponudba, ni na kakršenkoli način
               posredno ali neposredno dal ali se zavezal dati v zastavo ali zavarovanje vrednostnih
               papirjev ali druge oblike premoženja ciljne družbe, ki niso v lasti prevzemnika. Drug
               škodljiv način menedžerskega prevzema, ki se je izkazal v primeru Merkurja, pa je
               nakup podjetja z velikim dolgom. Nekdo ustanovi podjetje, da bi prevzel neko drugo
               podjetje, zato se zadolži in zavaruje posojilo z delnicami podjetja, ki ga je kupil.
               Obe podjetji nato združi v eno podjetje, zato dolgovi njegovega nakupa preidejo na
               prevzeto podjetje, ki ga s tem izčrpava. Ker mora lastnik servisirati odplačevanje
               kredita, denarja ne investira v razvoj podjetja. Ker niso takšni prevzemi narejeni z
               namenom, da se podjetje ohrani, ampak le da se s tem poslom pridobi premoženje in da
               se obogati, podjetje kmalu propade.</p>
               <p>V času največjega vala tajkunske privatizacije v letih 2005–2008 naj bi bil glavni
               problem v tem, da so menedžerji prehitevali zakonodajo, nam je že takrat povedal
               Matjaž Gantar, predsednik uprave KD Group. Sedaj, leta 2011 to isto ponavlja bivši
               minister za gospodarstvo Andrej Vizjak na zaslišanju pred preiskovalno komisijo.
               Tajkuni naj bi prehitevali zakonodajo. Ali pa, kot ugotavlja recenzent poročila
               preiskovalne komisije Jože P. Damijan, za razmah menedžerskih prevzemov v zadevnem
               obdobju je predvsem ključno dvoje. Prvič, nespoštovanje prevzemne zakonodaje, in
               drugič, lahkomiselno odobravanje kreditov za menedžerske prevzeme s strani bank, ki
               je bilo omogočeno tudi s tem, da bančna regulativa v tistem ključnem delu ni bila
               pravočasno uveljavljena oziroma šele z enoletnim zamikom. Stanje, da se prevzemna
               zakonodaja ni spoštovala, je znano, zato mnoga parkirišča – podjetja v nizu
               prevzemnikov. Menedžerska oziroma delniška parkirišča so obstajala že prej, nihče pa
               jih ni ugotavljal.</p>
               <p>Do sprememb, nadziranju, preganjanju in sankcioniranju nedovoljenih praks na
               prevzemnem področju je prišlo šele z zamenjavo na čelu obeh regulatorjev. Leta 2007
               je odstopil prvi in dolgoletni direktor UVK, ki je maja leta 2005 dokončno odobril
               koncentracijo pivovarn Laško in Union. Leta 2008 pa je mandat končal direktor ATVP,
               ki se mu je ob množici parkirišč, povezanih oseb in izigravanj prevzemne zakonodaje
               posrečilo vzeti le nekaj licenc borznim posrednikom. Torej, krivda ne leži izključno
               v slabi prevzemni zakonodaji. Spomnimo se samo, kaj v enem izmed bolj odkritih
               pogovorov o ozadju menedžerskega prevzemanja Merkurja iz RTV Slovenija dejal Bine
               Kordež. Priznal je, da so menedžerji želeli izkoristiti priložnost, a je hkrati
               opozoril, da so imeli tudi blagoslov politike, ki jih je k temu spodbujala. Kot pravi
               Kordež: "Spodbuda je bila, da to naredimo, tako od države kot od bank. Država je dala
               denar, da smo kupili, s strani državnih bank, država je prodala delnice, država nam
               je dala vse blagoslove, da smo pravilno in korektno izpeljali. Čez eno leto pa je
               zahtevala ta denar nazaj, in to ni bilo izvedljivo.</p>
               <p>Na žalost smo potem reševali skupaj z bankami tako, kot smo, vendar zaradi situacije
               se ni razrešilo." Spomnimo se tudi izjav Aleksandra Svetelška, bivšega predsednika
               združenja Manager, da so tajkune ustvarile tudi banke in da bi bilo treba banke
               vprašati, zakaj so financirale določene prevzeme. Direktor Agencije za trg
               vrednostnih papirjev Damjan Žugelj je menil, da je izvirni greh za sporne menedžerske
               prevzeme poleg pohlepa in prevelikih apetitov ter vehemence in arogance bankirjev
               tudi v regulatorjih oziroma krivdo za sporne prevzeme je pripisal Banki Slovenije,
               ker naj ne bi opravila nadzorne funkcije. Del krivde pa naj bi nosil tudi sam ATVP,
               ki naj bi bil premalo drzen in naj bi vodil premalo postopkov v preteklosti. Ne
               nazadnje tudi guverner Banke Slovenije Kranjec ugotavlja, da so bile pri financiranju
               menedžerskih prevzemov zelo agresivne predvsem banke v pretežni državni lasti, vendar
               pa je o vzrokih za tako politiko treba vprašati uprave in nadzornike bank.</p>
               <p>Spomnil je, da so banke v letih med 2006 in 2008 občutno povečale kreditiranje
               gospodarstva in tako kot drugod po svetu ustvarjale posojilni balon. Slovenski bančni
               sistem naj bi po nekaterih navedbah v štirih letih, od 2006 do 2009, skupaj odobril
               za več kot 5,6 milijarde evrov posojil, garancij, za okoli 200 menedžerskih prevzemov
               podjetij, večinoma kratkoročnih, kar se je kasneje izkazalo kot usodno za spodletele
               tajkunske prevzeme. Ta posojila so bila zavarovana večinoma z vrednostnimi papirji,
               vrednost osrednjega indeksa Ljubljanske borze pa se je v času od konca 2007 do konca
               2010 znižala za kar 70 %, kar je prineslo resne posledice za kakovost teh zavarovanj.
               Ali pa so bila posojila zavarovana oziroma nezavarovana zgolj s tako imenovanim
               dobrim imenom. Naj spomnim na javno izjavo Bineta Kordeža konec leta 2007, da je
               kredite za menedžerski prevzem Merkurja dobil na lastno dobro ime. In gospod Vizjak,
               takratni gospodarski minister, ali se še spomnite, kako ste zahtevali izredno sejo
               zaradi kreditov, danih podjetju Ultra, da je bil baje ogrožen slovenski finančni
               sistem? Podjetje Ultra je dobilo 5,6 milijona kreditov, in kar se je izkazalo v
               nadaljevanju, so bili v nasprotju z vašimi trditvami dani na normalen način kot vsem
               podobnim podjetjem, z normalnim zavarovanjem in so tudi normalno vračani, vi ste pa
               zahtevali izredno sejo. Kaj pa krediti Merkurja in Istrabenza, ki so več
               stomilijonski? Tukaj ni bila ogrožena država? Zato je treba ugotoviti tudi dejansko
               odgovornost nadzornikov in uprav bank. Vsaj do trenutnega nadzornega sveta v NLB
               nadzorniki v največji slovenski banki po Kranjčevih besedah niso bili kompetentni,
               nastavljala pa jih je politika, in so jo tudi ubogali. Ta pa ni želela ukrepati,
               čeprav naj bi Banka Slovenije Janševo vlado večkrat opomnila o tveganem ravnanju obeh
               največjih slovenskih bank v večinski državni lasti. V Poslanski skupini Zares menimo,
               da je primer Laško tisti izvirni greh, ki je nato ob politični podpori Janševe vlade
               dejansko ohromil regulatorje trga in pravno državo. Politika je bila tista, ki se je
               le nekaj mesecev po tem, ko je Urad za varstvo konkurence maja leta 2005 dokončno
               odobril koncentracijo pivovarn Laško in Union, odločila prodati Mercator Laškemu in
               Istrabenzu.</p>
               <p>Uradno sta svoja deleža v največjem trgovcu prodala državna sklada Kad in Sod, in to
               najboljšima ponudnikoma in ob pomoči prijateljske KD Group, ki je računala na
               polastitev dela. In tako smo lahko gledali nacionalni interes, neprevidne oziroma
               prijateljske banke, povezane osebe, prekoračitev prevzemnega praga brez prevzemne
               ponudbe, delniška parkirišča in slamnate lastnike, zastavljene delnice, nedejavne ali
               neučinkovite regulatorje trga ter politično in podmizno vmešavanja politike v
               poslovne odločitve. Zato je ključno za razvoj Slovenije v prihodnje odgovor na
               vprašanje, kaj smo se iz te zgodbe naučili oziroma ali smo se naučili dovolj, da se
               to ne bi več dogajalo. Zgodba o Petru Panu in deželi Nije govori o kraju, kjer ni
               skrbi in pravil odraslih in kjer nikomur ni treba odrasti. Ob prebiranju tega
               poročila in izjav ključnih in glavnih akterjev ter prevzemnih zgodb sem se namreč
               počutil natanko tako kot ob prebiranju omenjene pravljice. A vsi otroci enkrat
               odrastejo in spoznajo, da je dežela Nije zgolj pravljica. Skoraj vsi.</p>
               <p>Predlagane sklepe ugotovitev iz tega poročila bomo v Poslanski skupini Zares
               podprli.</p>
            </sp>
            <sp xml:id="SDZ5-Redna-30-2011-07-15.sp229">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Gvido
               Kres.</p>
            </sp>
            <sp xml:id="SDZ5-Redna-30-2011-07-15.sp230">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani!</p>
               <p>Menedžerski prevzemi gospodarskih družb – še ena zgodba naše tranzicije, nepregledne
               privatizacije in kraje državnega denarja. Zakaj vse to povezujem skupaj, bi lahko kdo
               vprašal. Saj je šlo za čisto legitimen poskus nekaterih posameznikov, da preko
               najemov kreditov pridejo do ogromnega premoženja. In zdaj, ko se jim ni izšlo, so
               tako ali tako nasankali, ostalo jim ni nič. Pravici je zadoščeno in vse je lepo in
               prav, bi lahko rekli. Vendar ni tako. Prvič, na takšen način, če bi imel prave veze v
               vrhovih slovenskih državnih bank in upravah teh družb, bi menedžerske prevzeme lahko
               izvedel kdorkoli, vsak državljan, tudi Gvido Kres, če hočete. A vendar, vsi dobro
               vemo, da Gvido Kres niti kredita za stanovanje nikoli ne more dobiti, če za
               zavarovanje kredita ponudi le hipoteko na stanovanje, ki ga kupuje, kaj šele
               milijonski kredit za nakup podjetja, ki bi ga zavaroval z delnicami le-tega. Ti posli
               so bili tako dostopni le nekaterim posvečenim elitam.</p>
               <p>Drugič, banke, Banka Slovenije, njihova odgovornost in odgovornost vodstev teh bank.
               Zanimivo je, da je v večino teh menedžerskih prevzemov vpletena največja slovenska
               banka, to je Nova Ljubljanska banka, najmodernejša banka, najboljša banka, pod
               narekovaji. NLB je državna banka; v državno banko kadruje politika, ki ima v tistem
               trenutku oblast. Državno banko nadzorujejo ljudje, ki so jih tja imenovali politiki.
               Ko državna banka zaradi slabih odločitev pride v težave, beri: posojilojemalci ne
               morejo vrniti denarja, ki so ga očitno preveč na lahko dobili, jo država, beri:
               politika, dokapitalizira, z denarjem, in to denarjem iz proračuna, iz proračuna, ki
               se polni z davki od državljank in državljanov in uspešnih podjetij. Kdo torej
               financira in na koncu plača pohlepne poskuse grabljenja premoženja? Državljani in
               državljanke Republike Slovenije, vsi, popolnoma vsi, tudi tisti brezposelni.</p>
               <p>Vsi, ki me zdaj poslušajte, vedite, da že odplačujete oziroma odplačujemo in še bomo
               odplačevali kredite, ki so jih nekateri menedžerji, pa jih ne bom poimensko našteval,
               najeli za to, da bi privatizirali podjetja. In kaj zdaj? Nič, bi lahko človek rekel.
               Psi lajajo, karavana gre dalje. Žal. Vprašam pa se, ali je bil kdo iz vodstva bank,
               ki so podeljevale te kredite, vsaj kazensko ovaden. Obsojen tako ali tako vemo, da ni
               bil in tudi nikoli ne bo. Ste se potrudili vsaj toliko? Mislim, da ne. Vsi se še
               spomnimo najbolj razvpitega primera, tako imenovane Kramarjeve nagrade. Spoštovani
               predstavniki Vlade, ali drži informacija, da je gospod Kramar v pravdi na prvi
               stopnji zmagal in da vse to kaže, da bo nagrado milijon evrov za uspešno poslovanje
               NLB lahko obdržal? Hkrati pa vsake tri mesece dokapitaliziramo Novo Ljubljansko banko
               zaradi njene kapitalske neustreznosti, ki je posledica odločitev ravno nekje iz
               tistega obdobja. Tu pred sabo imam članek, ki pravi: "Na splošno velja, da so na
               boljšem banke, ki niso bile napredne ..." – pri nas se vedno govori o neki
               naprednosti, o neki visoki pameti, pa vendar – "... in niso izdajale zapletenih
               finančnih instrumentov in jih tudi niso imele prav dosti v svojem portfelju."</p>
               <p>Kot je rekel guverner španske centralne banke, so na boljšem banke, ki so jih
               vodilne banke še do nedavnega imele za neumne, zaradi tega ker so imele konzervativno
               politiko podeljevanja kreditov. Mi v Sloveniji bi morali imeti takšne banke. Jaz
               mislim, da so vsega tega zla krive banke, kljub temu, da je bila zakonodaja slaba,
               ker se ni do vseh enako obnašala. Za vse je dobivala enake garancije, dobre
               garancije, trikratne garancije, takšne kot jih morate dobiti vi, če greste po kredit
               v banko ali kakorkoli, potem pa šele dobimo kredit, pa še za plačo te vprašajo,
               kakšno imaš, pa kakšne imaš dohodke, pa kaj vse boš še zraven dal, skoraj da ti še
               stare mame ne vzamejo k sebi, potem pa šele lahko dobiš kredit. Tako se danes dobiva
               kredit in tako se je dobival vse, kar jaz pomnim. Ampak ker so se tako dogajale
               stvari, kot so se dogajale, smo pa danes tukaj kot smo, in saj veste, lahko se krši,
               ampak če bi banka delala po svojih zadevah tako, kot mora, temu ne bi bilo tako.</p>
               <p>V Poslanski skupini Slovenske ljudske stranke tako podpiramo bistvene ugotovitve
               vmesnega poročila preiskovalne komisije. Strinjamo se, da so primeri spornih
               menedžerskih prevzemov nastali v specifičnih pogojih, ko je bilo zaradi prevzema evra
               in zaradi konjunkture na svetovnem finančnem trgu na voljo mnogo relativno poceni
               finančnih sredstev. Zakaj niso ti menedžerji šli po ta sredstva v tujino? Zakaj niso
               tam pridobili kredite? Zato, ker bi jih morali drugače zavarovati, kot so jih doma,
               naše banke so pa te kredite dobivale, jih posredovale naprej, slabo zavarovale, in
               danes smo tukaj, kjer smo. V obdobju te velike likvidnosti banke niso ravnale
               premišljeno in so odobravale kredite za menedžerske prevzeme na podlagi ne dovolj
               kvalitetnih zavarovanj. Strinjamo se tudi z ugotovitvijo, da je bila zakonodaja na
               področju prevzema neustrezna oziroma pomanjkljiva. Tukaj bi še našel opravičilo, saj
               smo vendar v tranziciji, pa še vedno smo.</p>
               <p>Ampak še enkrat se bom vrnil na banke – tam mislim, da je izvirni greh. Neposredno
               iz pregleda zakonodaje to sicer ne izhaja, vendar je z analizo dogodkov možno
               ugotoviti, da določena določila niso bila zapisna v prevzemni zakonodaji, ampak v
               drugih zakonih, in se zato niso spoštovala in upoštevala. Prav tako določena določila
               v zakonodaji niso bila sprejeta pravočasno ali pa so vsebovala časovni zamik začetka
               veljavnosti, kar je omogočilo izvajanje določenih aktivnostih pri prevzemih. Vendar
               to ne pomeni, da se strinjamo s situacijo, ko se nič ne naredi in ukrepa oziroma da
               naj bi se nič ne dalo storilo in ukrepati, ker kjer je volja, tam se da. Z upanjem
               nas navdajajo tudi volja in napori, ki jih vsi skupaj vlagamo, in sicer korak za
               korakom, v izboljšanje zakonodaje, ki bo omogočila učinkovitejši pregon vseh kaznivih
               in spornih dejanj. O tem smo v tem času, v tem tednu že veliko govorili. Veliko dela
               nas še čaka; v Poslanski skupini Slovenske ljudske stranke bomo pri tem aktivno
               pomagali in sodelovali. Hvala lepa.</p>
            </sp>
            <sp xml:id="SDZ5-Redna-30-2011-07-15.sp231">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Silven
               Majhenič.</p>
            </sp>
            <sp xml:id="SDZ5-Redna-30-2011-07-15.sp232">

               <speaker>SILVEN MAJHENIČ:</speaker>

               <p>Spoštovani gospod podpredsednik, spoštovani kolegi in kolegice!</p>
               <p>Namen ustanovitve komisije je, da razišče vsa dejstva ter oceni sporni namen
               menedžerskih prevzemov gospodarskih družb Istrabenza in Pivovarne Laško ter
               vpletenost kreditnih institucij v pretežni državni lasti. Ker pa se je izkazalo v
               teku same preiskave, da je treba obseg razširiti tudi na nosilce pravnih funkcij
               zaradi suma vpletenosti in zlorabe političnega vpliva pri dodeljevanju posojil članom
               poslovodnih organov in najemanja kreditov zase ali za podjetje, kjer so bili lastniki
               oziroma solastniki, je bil sprejet sklep, da se ugotovijo interesi, ki so botrovali
               dosegi spornih menedžerskih prevzemov tudi na področju sprejetja neustreznih pravnih
               predpisov. Vsi zaslišani so si bili na nek način enotni, da je veljavna zakonodaja od
               vsega začetka omogočala prevzeme, kot so bili predstavljeni. Prevzemna zakonodaja ni
               urejala notranje faze integracije prevzete družbe, teh razmerij med zaposlenimi in
               novim poslovodstvom, kako se bo sledilo cilju razvoja za dosego rezultatov, ki so
               bili zapisani v prevzemni pogodbi, prav tako ne določa finančnega vidika prevzema.</p>
               <p>Obstajala je želja po modernem prevzemnem zakonu, vendar vpliv političnih usmeritev,
               ki so izhajale iz gospodarskih in socialnih reform, je dopuščal tudi transakcijske
               izjeme. Dejstvo je, da je vsak iskal svojo priložnost, državni regulatorji so bili
               dolžni, da se informirajo, kaj je bilo primerno in prav, da ustavijo velike apetite.
               Problem je slovenski pohlep menedžerjev bank, kar utemeljuje tudi krivdo za nastalo
               finančno krizo. Delež krivde in odgovornosti pa je treba naložiti tudi centralni
               banki, ki ni opravljala funkcije nadzora. Veljala sta dva zakona o prevzemih, in
               sicer zakon iz sredine 90. let in sprememba iz leta 2006. Zadnja je vpeljala tudi
               enoletni moratorij na izvajanje določenih členov zakona, ki so se nanašali na
               odvzemanje glasovnih pravic. Zakon iz 90. let pa je predvideval vložitve predloga pri
               sodniku za prekrške, vendar se je izkazalo kot neučinkovito zaradi premajhne
               usposobljenosti sodnikov okrog prevzemnih zadev.</p>
               <p>Razmišljalo se je tudi o dvigu praga nad 25 %. Situacija je dala misliti vsem, ki so
               bili kakorkoli vpleteni v zgodbo. Vedelo se je za kršitve, vendar kronskih dokazov ni
               bilo. Predlagala se je uvedba inštituta obratnega dokaznega bremena, ki je bistveno
               olajšal delo nadzornim organom pri odkrivanju nepravilnosti. Največ prevzemov se je
               zgodilo leta 2007. Temu pa je botroval moratorij zakona iz leta 2006. Državni zbor je
               bil sprotno vsako leto obveščen s strani agencije o prevzemih podjetij celo
               poimensko, vendar kot je razvidno iz poročila, ni bilo interesa, da bi se poročilo
               obravnavalo tudi na matičnih odborih Državnega zbora. V razpravah se je ugotovilo, da
               sta pri večini prevzemov bila udeležena kot prodajalca paradržavna sklada. Ko sta
               državni banki kreditirali prevzem, je del tega denarja končal v Kadu in Sodu, tako da
               se denar ni izgubil, ampak je prišlo le do razporeditve premoženja.</p>
               <p>Banke so sicer utrpele škodo, prejemniki denarja pa so premoženje ohranili. Enako
               velja za delničarje, ki pa niso bili s prevzemi oškodovani, ravno nasprotno. Skratka,
               šlo je za procesni zakon, ki je predpisoval postopke, določal pa je tudi vlogo
               agencije pri nadzoru izvajanja Zakona o prevzemih. Urad za varstvo konkurence je
               sicer presojal vsebino, ali je posamezna koncentracija skladna s pravili konkurence
               ali ni, vendar določila Zakona o prevzemih so bila nejasna in ni bilo možno, kajti v
               nasprotnem bi se te zadeve bolje reguliralo. Kot vemo, so v vseh primerih odigrale
               ključno vlogo banke, ki pa so zaradi nespametnih potez in slabih zavarovanj utrpele
               tudi največjo škodo. V visoko nevzdržni kreditni rasti so se znašli tudi menedžerski
               odkupi, do katerih je bila Banka Slovenije zelo skeptična in je na te odkupe tudi
               opozarjala. V poročilih o finančni stabilnosti je več let zapored objavljala podatke
               o obsegu teh odkupov.</p>
               <p>Na tveganost teh kreditov se je opozarjalo tudi na sestankih in v predstavitvi
               poročila v Državnem zboru. Banka Slovenije kot regulator ni imela možnosti in ni
               mogla vplivati, da se takšni krediti prepovedo. Vse je bilo legalno in zastavljeni
               vrednostni papirji so bili dovoljšna garancija po vrednosti nad danim kreditom.
               Opozorila, da se razmerja lahko na hitro spremenijo, so prišla vedno na gluha ušesa.
               Šele ko je že prihajalo do gospodarske krize in postopnega zmanjševanja vrednosti, so
               zahtevali dosledno oblikovane rezervacije za kreditna tveganja pri teh kreditih.
               Kreditno tveganje je eno najpomembnejših v bančništvu, vendar, kot vidimo, so v
               preteklosti banke zelo slabo upravljale tveganja in je zato danes v teh bankah
               potrebna tudi večja dokapitalizacija. Banke imajo sicer zelo jasne limite, do katere
               mere se lahko eksponirajo oziroma do katere višine lahko gredo pri posameznem
               komitentu, to pa je tisto, kar ni bilo spoštovano, ker je odigrala vloga poznanstev
               in vplivi politike, zaradi česar se je komisija odločila, da pridobi spisek najetih
               kreditov vseh političnih akterjev, vključno s poslanci in ministri.</p>
               <p>Banke so zavozile s prevzemi 1,6 milijarde evrov na račun davkoplačevalcev, ki so te
               banke sanirali, in do zdaj se ni konkretno pokazalo s prstom na tistega, ki je za to
               kriv in bi naj za stanje, kot je, tudi odgovarjal. Kot vidimo, kadri od prej so v teh
               bankah še danes, in kot vidimo, se nikoli nič ne naučimo. Sigurno tisti, ki je zadevo
               zavozil, ni v stanju tudi jo popraviti. Gospodarstvo stagnira, in v veliki meri
               zaradi kreditnega krča, ki v naših bankah še traja, kajti banke z vložki države
               rešujejo lastne težave, ki so posledica kreditov menedžerskih prevzemov. Stanje in
               ravnanje bank se je pojasnilo, da izgube izhajajo tudi iz drugih kreditov, ki jih
               podjetja ne morejo odplačevati, in teh je kar nekaj, da je Slovenija med državami
               Evropske unije rekorder po padcu BDP, kar pa se absolutno odraža v bilanci bank.</p>
               <p>Ugotavlja se, da če so podjetja v težavah, potem sledijo težave tudi bankam. Seveda
               pa se tu sprašujem, kako je mogoče, da slovenske banke, ki so v slovenski lasti, ne
               sledijo potrebam slovenskega gospodarstva, saj kot vidimo, imajo vsi po vrsti težave
               pri pridobivanju kreditov pri naših bankah, kar pa ni zaznati, ko se obrnejo na tuje
               banke. Verjamem, da so banke danes bolj previdne, vendar ko gre za projekte, ki so
               dobri, v presoji banke padajo. Tu pa bi se dalo ugotoviti in potrditi tezo, ki sem jo
               že omenil, da so strokovni kadri v banki še od prej, ki so ocenjevali kredite za
               menedžerske odkupe, in da so njihova prepričanja verjetno ostala ista, in se še dolgo
               ne bo nič spremenilo. Vmesno poročilo komisije je obsežno in daje v presojo podatke,
               soočamo se z izjavami glavnih akterjev, ki so pripeljali naše gospodarstvo in banke
               do stanja, kot ga imamo. Vsaka kriza strezni tudi narod in po navadi se iz tega tudi
               kaj pametnega potegne. Moje mnenje je, da če bi konjunktura še trajala, te zgodbe ne
               bi bilo in vsi tajkuni bi se še naprej veselo sončili na svojih jahtah in uživali
               naklonjenost sistema in države v svojih vilah ob morju, doma in v tujini.</p>
               <p>V Poslanski skupini Slovenske nacionalne stranke predlagane ugotovitve podpiramo.
           </p>
            </sp>
            <sp xml:id="SDZ5-Redna-30-2011-07-15.sp233">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Anton Anderlič.</p>
            </sp>
            <sp xml:id="SDZ5-Redna-30-2011-07-15.sp234">

               <speaker>ANTON ANDERLIČ:</speaker>

               <p>Spoštovani!</p>
               <p>Imamo predlog ugotovitev, ki naj bi jih na današnjem zasedanju tudi obravnavali in
               podprli. Dejstvo je, da je to le del tega, kar naj bi ta preiskovalna komisija, kot
               tudi vse ostale preiskovalne komisije, naredila. Na prvem mestu je naloga ugotoviti
               vpletenost akterjev na politični sceni in nosilcev javnih funkcij in pooblastil v
               nečedne posle, v omogočanje protipravnih koristi posameznikom, skupinam in podobno.
               Tega dela očitno komisija še ni opravila, in napovedi so bile, da lahko to v
               nadaljevanju pričakujemo. To, da je vrsta zadreg v zakonodaji, nejasnosti,
               neizvrševanja in tako naprej, verjamem, vendar pa ne bi smelo biti sporočilo s tem,
               ko bomo podprli te sklepe, da je resnično razlog neizvajanja nekaterih nadzornih,
               kontrolnih funkcij samo v slabi, ohlapni, nedorečeni zakonodaji, ampak je predvsem
               odgovornost pri nosilcih funkcij v posameznem obdobju.</p>
               <p>To je ključno, kajti če se nek zakon, nek predpis ni dal izvajati, ali so nosilci
               teh pooblastil ocenjevali, da daje rezultate, ki so v nasprotju bodisi z moralnimi
               normami bodisi z izvajanjem drugih zakonov predvsem, ko gre za odgovornost finančnih
               kontrol in preglednosti poslovanja davčnih predpisov in podobnih, je treba reagirati
               nemudoma in za to ni treba ustanavljati preiskovalnih komisij, da bodo ugotovile,
               kako. In če pogledate vse ugotovitve, so nekako na splošno šele nakazane smeri, v
               katerih naj komisija tudi nadaljuje delo. Ampak ne glede na to verjamemo, da bodo
               pristojni na ministrstvih, v Vladi pogledali tudi te ugotovitve in, tako kot so že
               nekateri razpravljavci povedali, da bodo tudi ukrepi v smeri izboljšanja ureditev na
               tem področju. Drugega kot sprejeti te ugotovitve, glasovati za, po mojem ne moremo.
               Ne vemo čisto dobro, kako naj se obnašamo ob tem ločenem mnenju, ker smo slišali dva
               različna izvajanja, na eni strani, da je to ločeno mnenje bilo podano prej in da
               končno poročilo in te ugotovitve že zajemajo ta opozorila.</p>
               <p>Tu smo slišali drugače, ampak ne glede na to bomo poslanci Liberalne demokracije
               ugotovitve, predlagane s strani komisije, podprli.</p>
            </sp>
            <sp xml:id="SDZ5-Redna-30-2011-07-15.sp235">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava poslank in
               poslancev o poročilu. Gospod Gregor Golobič. Ne bo razpravljal.</p>
               <p>Gospod Bogdan Barovič, izvolite, imate besedo.</p>
            </sp>
            <sp xml:id="SDZ5-Redna-30-2011-07-15.sp236">

               <speaker>BOGDAN BAROVIČ:</speaker>

               <p>Hvala lepa.</p>
               <p>Danes je petek in tudi zadnji dan v tem času. Mislim, da so nekatere ugotovitve v
               teh določilih zelo jasne, transparentne in nedvoumne. Gre za to, da je bila politika
               financiranja ali, če želite, kreditiranja danes spornih, takrat pa menedžerskih
               prevzemov, narejena brez ustreznih zavarovanj. Drugič, gre za to, da pristojni
               organi, začenši z nadzornimi in naprej, da ne bi našteval, niso, poudarjam, niso
               opravili svojega dela, za kar pa so bili in, kar me najbolj čudi in kar bi rad
               poudaril, so še vedno in hočejo še vedno biti absurdno dobro nagrajeni. In očitno se
               zgodba nadaljuje. Zdaj naj bi bili že spet pri nagrajevanju nekaterih v Vzajemni, ki
               bodo odšli z bogatimi nagradami v takšni situaciji in ob takšnih ugotovitvah, ki jih
               imamo danes. Moral sem to omeniti zaradi tega, ker potem sploh ni nobenega razloga,
               da te ugotovitve danes obravnavamo. Obravnavamo neke ugotovitve, napake, ki so bile
               storjene, zato da bomo na njih gradili varnostne mehanizme. In ko o tem govorimo,
               ugotavljamo, da je tudi zakonodaja, torej naša krivda, bila neustrezna; da je bilo
               preveč subjektivnih usmeritev, ki so imele prosto pot; da so bila nerazumno dolga
               odlašanja pri upoštevanju prevzemne zakonodaje. Vsepovsod so krivi subjektivni
               elementi, ljudje, ki so to dopustili. In najbolj neumno je, da danes o tem govorimo,
               da se vsi strinjamo, da so ugotovitve objektivne, da so ugotovitve pravilne, da jih
               bomo podprli, v isti sapi pa se to, kar je kritizirano, ugotovljeno, in kar želimo
               preprečiti, dogaja.</p>
               <p>To pa je fenomen te države in fenomen pravzaprav vseh treh vej oblasti, za kar
               moramo prevzeti vsi enako odgovornost. Na žalost je najhujša posledica teh ugotovitev
               – zdaj govorim kot človek – ta: imeli smo gospodarsko krizo, in jo še imamo, imeli
               smo hudo finančno krizo, in jo še imamo, imamo pa čedalje hujšo in večjo moralno
               krizo v tej državi. Moralno krizo. To boli. In ugotovitve, na osnovi katerih seveda
               nimamo ničesar oprijemljivega, da bi lahko delovali na pravni osnovi, so zapisane
               ravno zato, da od danes naprej temu tako več ne bo! Da od danes naprej začnemo
               spoštovati, bolj kot smo do zdaj – o vseh govorim –, moralne vrednote. Ker ne
               nazadnje, veste, pri vsem tem grem zelo rad v čisto navadno človeško logiko. Saj
               človek kolikor nagrabi, rekel sem nagrabi, nekateri ukradejo – saj vsega ne moreš
               odnesti s sabo, ko te ni več. Ne vem, čemu takšno ravnanje. Ne vem, zakaj takšno
               ravnanje ljudi, ko s tem prizadenejo vse.</p>
               <p>In smo danes priča posledično tem ugotovitvam, zato jih spoštujem, vsaj ugotovitve
               so, da se pri obravnavanju proračuna Republike Slovenije lomijo kopja ravno tam, kjer
               bi tisti denar, ki je bil tule v bistvu kot pesek med prsti spuščen, še kako
               potrebovali – za nove investicije, za boljše pogoje novim investitorjem, za nove
               zaposlitve z novimi investicijami in nova delovna mesta, ampak kakorkoli že, vsak
               človek, ki pošteno, poudarjam, pošteno dela in živi, potrebuje pomoč, ki se ji uradno
               reče v bančnem žargonu kredit. Kredite potrebujejo navadni ljudje, za normalno
               življenje ali da si nekoliko izboljšajo življenje, kredite potrebujejo investitorji,
               vlagatelji, gospodarstveniki, razvojniki. To je pomoč, ne pa darilo in plačilo za
               nepošteno delo, kar se je dogajalo v tem času. Meni je zelo žal, ker sem član odbora
               za gospodarstvo in finance in smo toliko zakonov o davkih, in zakon o tem davku in
               zakon o onem davku, zakon o tretjem davku, da že sam ne vem več, koliko zakonov smo
               sprejeli, ampak ugotovitev je zelo jasna v tej komisiji.</p>
               <p>Nerealno dolga odlašanja prevzema te zakonodaje in pa še vedno neustrezna
               zakonodaja, ker vsak še vedno razmišlja, da zakone pišemo in da zakoni obstajajo
               zato, da se kršijo. In postali smo mojstri kršitve zakonov. Prav je, da se z nečim
               začne opozarjati. Ni prav, da se to opozarja danes, da je kriva ta stran, jutri bo
               kriva ona stran oziroma za vse, kar je danes, je bila kriva prejšnja oblast in tako
               naprej. Krivi smo mi vsi, ki nismo striktni pri upoštevanju naše sprejete zakonodaje,
               ki dovoljujemo nam na očeh, še enkrat poudarjam, kar se dogaja ta trenutek – da si
               tisti najbolj pristojni še vedno lastijo ogromne nagrade za nedelo, za nepošteno delo
               in za privilegiranje, za možnost privilegijev, ki so jih dajali drugim. In toliko
               moralnih vrednot bomo morali pač začeti uveljavljati tukaj. Če tako radi poudarjamo,
               da smo prva in edina najpomembnejša veja oblasti, zakonodajna veja oblasti, potem smo
               tudi prvi, ki moramo začeti upoštevati moralne vrednote, ampak s tem, da bomo najprej
               s prstom pokazali ljudi v Vladi kot izvršni veji oblasti, ki nimajo tolikšnih
               moralnih vrednot, in tudi tiste v sodni veji oblasti, ki nimajo moralnih vrednot.</p>
               <p>Podprl bom ugotovitve v upanju, da če zdaj 90 slučajno sliši vse, kar smo povedali,
               da nas bo vsaj 5 ali 6 slišalo in upoštevalo, da bomo začeli oblikovati moralne
               vrednote in opozarjali na moralne vrednote drugih. Hvala lepa.</p>
            </sp>
            <sp xml:id="SDZ5-Redna-30-2011-07-15.sp237">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Mag. Andrej Vizjak, izvolite.</p>
            </sp>
            <sp xml:id="SDZ5-Redna-30-2011-07-15.sp238">

               <speaker>MAG. ANDREJ VIZJAK:</speaker>

               <p>Spoštovani!</p>
               <p>Sam imam kar precej težav s podporo teh bistvenih ugotovitev komisije, čeprav so te
               ugotovitve verjetno povsem nekaj drugega, kot je pa sama komisija oziroma sploh
               koalicijski člani komisije sprva želeli ugotoviti. Jaz sem prepričan, da bi se ta
               komisija morala imenovati komisija za diskreditacijo bivših ministrov, z menoj vred,
               in prejšnje vlade, češ da je ključna in najbolj odgovorna pri tem, kar se je zgodilo
               v povezavi z menedžerskimi odkupi. To je bil cilj te komisije, rezultat je pa eno
               kilavo dete, ki seveda ni moglo ugotoviti nečesa, česar ni bilo in česar ni. In potem
               se je seveda zadeva začela zatekati v to, češ da je bila zakonodaja slaba, da je bila
               prevzemna zakonodaja slaba. Res je bila prevzemna zakonodaja slaba do leta 2006. Z
               letom 2006 smo prvič v tej državi povsem uskladili prevzemno zakonodajo z direktivami
               Evropske unije in zelo zaostrili, zelo zaostrili te tihe prevzeme, ki so bili, pa
               niso bili legalizirani s prevzemno ponudbo.</p>
               <p>Namreč, zelo smo zaostrili sankcije za tiste, ki so dejansko obvladovali družbe, pa
               niso objavili prevzemne ponudbe, in zato se je povečalo število danih prevzemnih
               ponudb. Ne zaradi tega, ker bi bilo takrat več prevzemov, ampak zaradi tega, ker so
               se številni, ki so družbe prevzeli, ustrašili sankcij, ustrašili ne nazadnje tudi
               odvzema glasovalnih pravic na skupščinah in so najavili in objavili prevzeme. Seveda
               so pa se nekateri prevzemi dogajali tudi bistveno pred tem, in tudi večina teh
               deviacij, ki so bile bodisi z nekimi delniškimi parkirišči, bodisi z nekimi bajpasi,
               bodisi so izhajale iz preoblikovanja PID v holdinge, bodisi so izhajale že takoj
               čisto iz samega lastninjenja, so pravzaprav posamezniki, ki so bili pri vplivu in pri
               kapitalu, kopičili delnice, parkirali na različnih koncih in na koncu potem napadli
               eno družbo; tipičen primer je Pivovarna Laško. Sistem Pivovarne Laško se je gradil v
               anonimnosti z Atko-Primo, ko noben od nas ni nikoli vedel, kdo je lastnik, ker je
               bilo vse skrito, prikrito, in še medijem je gospod Šrot lagal, da nima nič s to
               družbo pol leta pred tem, ko se je razkrilo, da je pač ta glavni tam.</p>
               <p>Najmanj, kar je krivo za menedžerske odkupe, za te deviacije na prevzemnem polju, je
               prevzemna zakonodaja, ki sedaj velja. Politika je želela, pravzaprav tudi ta komisija
               ali pa koalicijski del te komisije, pribiti na pranger prav ta zakon, Zakon o
               prevzemih, češ da je le-ta vir zla, problemov in da je omogočil te deviacije, ki so
               se zgodile. Pa to ni res. Res je nekaj drugega. Prevzemna zakonodaja pred tem in tudi
               še kakšno leto po tem je bila pravzaprav brez nadzora. Agencija za trg vrednostnih
               papirjev, pa tudi UVK, Urad za varstvo konkurence, sta bila sistemsko narejena tako,
               da ne delujeta. Postavljeni so bili gor ljudje, ki niso brez političnih navezav tudi
               s sedanjo koalicijo. Mimogrede naj spomnim, da je gospod Neven Borak, ki je vodil
               Agencijo za trg vrednostnih papirjev v tem kritičnem obdobju, partner gospe Helene
               Kamnar, generalne sekretarke sedanje vlade. To verjetno ni neznano.</p>
               <p>Torej, težko je reči, da ni teh povezav, in težko je reči, da je gospod Neven Borak
               tisti, ki je zagotovil dobro izvajanje prevzemne zakonodaje. Kdo bdi nad prevzemi,
               kdo nadzira prevzeme? Vlada, minister za gospodarstvo, minister za finance? Ne. ATVP,
               Agencija za trg vrednostnih papirjev, je bila z gospodom Borakom na čelu do leta 2007
               ključna pri nadzoru nad temi prevzemi. In kaj se je takrat zgodilo? Nič. In kako bi
               bilo možno gospoda Boraka zamenjati, kot pravite, pa bi ga zamenjali. V zakonu je
               bilo napisano, da bi mu morali dvakrat pravnomočno dokazati krivdo, in iz tega
               razloga šele bi bil to zakonit razlog za razrešitev. Tak je bil zakon. Torej, to je
               bila sistemska, vgrajena pot za to divje lastninjenje – neučinkovit nadzor in
               neučinkoviti ljudje, ki ga izvajajo. In še zakonodaja, ki jih ščiti na tej poziciji,
               da jih ne bi kdo zamenjal. Torej, to je po moji oceni tisto ključno, kar je privedlo,
               poleg navezav med bankirji, ki so financirali te prevzeme, kar tudi ne nazadnje ta
               komisija ugotavlja, in prevzemniki, čisto na podlagi prijateljskih političnih
               povezav.</p>
               <p>In spet, ali je prejšnja vlada obvladovala NLB, Novo Ljubljansko banko, gospoda
               Kramarja? Ni ga. Gospod Kramar – številni izmed vas vedo, v katerem političnem gnezdu
               se je valil in seveda tudi deloval. To je vsem jasno, in vsem je jasno, da se je je
               tudi v njegovem času, takrat ko je bil gospod Gaspari guverner Banke Slovenije kot
               regulatorja nad izpostavljenostjo bank, seveda to dogajalo, so se ključni največji
               krediti za te menedžerske prevzeme tudi zgodili. Ne minister za gospodarstvo, ne
               predsednik Vlade, ne finančni minister niso bdeli nad izpostavljenostjo bank, ali
               banka v konkretnem primeru da kredit ali ne. Če kdo to misli, sam ve danes, ko
               vladate, da temu ni tako. In pravzaprav so krivci, krivci za te neljube, sramotne,
               škodljive dogodki tisti, ki so dopustili, da so se politikanti nastavljali na čelo
               regulatorjev in na čelo bank. To se dogaja tudi v tem mandatu, saj ste izvoljenega
               poslanca najprej postavili na čelo Nove Ljubljanske banke. To je, in ta sprega
               posameznikov je privedla do vseh teh anomalij in ne nazadnje tudi katastrof.</p>
               <p>Mislim, da bi celo marsikatera bila speljana, Merkur gotovo, verjetno tudi Laško, če
               se ne bi zgodila seveda finančna kriza, ki se je pravzaprav zgodila zaradi takih
               pojavov, ampak ne v Sloveniji, pač širom po svetu. Zaradi takih eskalacij in
               nebrzdanega pohlepa po denarju. Tu ste iskali s to komisijo krivce v prejšnji
               politiki zaradi slabega zakona. Naj še enkrat spomnim, še enkrat spomnim vse, da sta
               bila Zakon o prevzemih in Zakon o gospodarskih družbah, ki sta v letu 2006 prenovila
               slovensko gospodarsko ali pa korporacijsko zakonodajo, bila zakona, ki sta bila
               usklajena v partnerstvu za razvoj. Ta zakona je prejšnja vlada usklajevala s
               Socialnimi demokrati, in tudi Socialni demokrati ste v parlamentu podprli ta zakon.
               Prav je temu tako, zaradi tega ker je zakon dober. Da je zakon dober, je jasno tudi
               še danes, ko ni ne ta vlada ne stroka predlagala konkretnih izboljšav, nadgradenj
               oziroma nekih novih elementov, ki bi bili spoznani, od leta 2006 pa do leta 2011,
               torej v 5 letih!</p>
               <p>Ne rečem, da ne bi bilo možno napisati boljšega zakona ali pa da je vse idealno,
               ampak v 5 letih od njegove uveljavitve niste našli ene stvari, ki bi jo predlagali,
               bistvene za te zadeve, o katerih sedaj govorimo, da bi jo spremenili. Tudi vsi
               zaslišani strokovnjaki so temu pritrdili, in kar je bilo iz revizorja Jožeta P.
               Damijana tega poročila razvidno, je to, da je krivda v neučinkovitem ali pa celo
               pomanjkanju nadzora nad tem, za kar je Banka Slovenije in ATVP, in seveda v tem
               lahkotnem, lahkomiselnem posojanju denarja bank za tako ogromne projekte, kot so bile
               te lastniške konsolidacije in menedžerski prevzemi. In spoštovani, ko ste se
               obregnili, sploh poslanec Zaresa gospod Kek, ob sestanek, ki je bil v Kabinetu
               predsednika Vlade leta 2005 – o tistem sestanku obstaja zapisnik na spletnih straneh,
               in podpisala ga je bivša državna sekretarka gospa Andrijana Starina Kosem. Nihče do
               danes teh podpisov in tega zapisnika ne prereka in ne prereka verodostojnosti izjav,
               ki so gor, oziroma dogodkov, ki so gor.</p>
               <p>Tam se ni in se ne more pogovarjati o nobenem Mercatorju in o nobenih prodajah, ker,
               še enkrat, nobena vlada ni prodajala Mercatorja. Mercator je bil prodan s strani Kada
               in Soda, ne pa s strani vlade, in nobena revizija do danes ni ugotovila, da je bilo
               pri tem karkoli nezakonitega. Tudi sodba, ki je bila danes, da se zavrne tožba proti
               vsem tem udeležencem, češ da bi prišlo tu do nečesa nezakonitega, je zavrnjena. Ni
               nič! Vi ste delali iz tega in kovali politični kapital, vendar niste nič skovali, ker
               ste iskali nekaj, česar ni! In poglejte, kje so delnice Mercatorja danes in kje so
               bile, za kakšen denar je bil takrat Mercator prodan! Država je zaslužila s tisto
               prodajo, ker je prodala ob pravem času delnice, če gledamo ozko, če gledamo ozko z
               vidika države kot prodajalca. Namreč, cene takratnih delnic, po katerih je bil
               Mercator prodan, in cene današnjih delnic Mercatorja so pravzaprav zelo približno
               iste. Če pa upoštevamo, da je kar nekaj let od tega, bi morale biti danes cene
               Mercatorjevih delnic dvakrat višje, da bi bil tisti posel enak po dvakrat višjih
               delnicah danes, ker je vmes pretekel ta čas.</p>
               <p>Spoštovani, jaz ne morem podpreti teh sklepov, ker so notri takšne
               kontradiktornosti, ko pravite za celotno obdobje, tudi za obdobje, opredeljeno s
               parlamentarno preiskavo ... <stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-15.sp239">

               <speaker>PODPREDSEDNIK MIRAN POTRČ:</speaker>

               <p>Gospod Vizjak, hvala lepa. Čas je potekel. Hvala.</p>
               <p>Besedo ima gospa Julijana Bizjak Mlakar.</p>
            </sp>
            <sp xml:id="SDZ5-Redna-30-2011-07-15.sp240">

               <speaker>JULIJANA BIZJAK MLAKAR:</speaker>

               <p>Hvala lepa za besedo, gospod predsedujoči. Spoštovani poslanke, poslanci, ostali
               prisotni!</p>
               <p>Iz vmesnega poročila preiskovalne komisije dobimo vpogled v vzvode tajkunizacije
               podjetij, ki se je izvajala v celotnem tranzicijskem obdobju in ne le v času prevzema
               Pivovarne Laško in Istrabenza. Ugotovimo lahko tudi način asistiranja bank tem
               prevzemom, med drugim tudi kreditnih institucij NLB Skupine in Nove Kreditne banke
               Maribor, ki sta v pretežni državni lasti. Iz poročila izhaja, da so bili dani, čeprav
               do leta 2007 ne najboljši zakonski okviri, ki bi morali preprečiti sporne prevzeme,
               vendar jih banke in odgovorne uprave ter nadzorni sveti bank niso izvajali.
               Regulatorji in državni nadzorniki pa niso ustrezno nadzirali in jih niso uveljavili.
               Pri tem bi še posebej želela opozoriti na nekatere izjave prič, ki se večkrat
               ponovijo tudi v tem poročilu.</p>
               <p>Morda bi citirala dr. Marijana Kocbeka iz Pravne fakultete v Mariboru, ki pravi, da
               "je že Zakon o gospodarskih družbah iz leta 1993 vseboval izrecno prepoved finančne
               asistence družbe prevzemniku ali komurkoli, upravi ali tretjemu, da kupuje njene
               delnice; torej prevzemna družba ne sme finančno pomagati prevzemniku. Takšni posli so
               nični, kar morajo ugotoviti pristojni." Organi pregona teh pojavov torej niso
               preganjali, sodišča pa jih niso ustrezno procesirala. Tudi ne tistega skromnega
               števila primerov, ki so bili na sodiščih obravnavani. V tem delu poročila še niso
               podrobneje obravnavane politično podjetniške naveze, ki naj bi omogočile kreditiranje
               posameznikov in skrbele za ohlapno in pomanjkljivo zakonodajo na področju prevzemov,
               ohranjale finančno netransparentnost ter skrbele za kadrovsko šibkost nadzornih
               organov. To so torej bistveni razlogi, da se nam je zgodil do danes večinoma
               nekaznovani tajkunski prevzem podjetij in kraje premoženja v škodo javnega interesa.</p>
               <p>Kaj še izhaja iz poročila? Najbolj odgovorni politiki za to področje, to so ministri
               za gospodarstvo, finančni ministri, pravosodni in notranji ministri ter njihovi
               sekretarji oziroma visoki uradniki na ministrstvih, odgovorni regulatorji, to so
               Banka Slovenije, Agencija za trg vrednostnih papirjev, Urad za varstvo konkurence,
               nadzorni sveti in uprave bank, policija, tožilstvo, protikorupcijska komisija, ki so
               delovali v času tranzicije, so vedeli, vedo tudi danes ali pa bi po dolžnosti morali
               vedeti, da se dogajajo nezakoniti prevzemi s pomočjo kreditov bank, tudi tistih v
               lasti države. Vedeli so ali pa bi morali vedeti, kakšne posledice imajo tajkunski
               prevzemi, vendar niso ukrepali in tudi danes večinoma še ni ukrepov. Iz poročila
               komisija nadalje izhaja, da je večina zaslišanih prezrla določbo Zakona o
               gospodarskih družbah, ki je že od leta 1993 prepovedovala, da bi kdorkoli prevzel
               podjetje tako, da bi mu pri tem finančno pomagala družba, ki jo želi prevzeti.</p>
               <p>Iz zaslišanj tudi izhaja, da so bili v strokovnih krogih in tudi splošno znani
               načini prevar, po katerih se prevzem lahko izpelje preko slamnatih podjetij ali
               fiktivnih poslov, s katerimi se poskuša prikriti finančno pomoč prevzemniku podjetja
               s strani podjetja, ki ga prevzemnik prevzema. Nične so vse pogodbe o prevzemih, ki se
               jih je izpeljalo v nasprotju z zakonom. Videti pa je, da ničnosti pogodb o prevzemih
               doslej ni še nihče uveljavljal. Kako je to možno? Zakaj tudi danes vsi našteti, ki bi
               morali ukrepati proti vsem tajkunom, ki so si nezakonito pridobili premoženje, tega
               ne storijo? Videti je tudi, da nihče, niti tajkuni, niti člani uprav bank, niti člani
               nadzornih svetov bank, niti državni nadzorniki in regulatorji in niti funkcionarji
               oziroma visoki uradniki na ministrstvih za svoje nedelo doslej niso odgovarjali niti
               politično, niti odškodninsko in niti kazensko. Kako je to možno, pa tako veliko škodo
               so povzročili slovenskemu gospodarstvu in javnim sredstvom? Iz poročila komisije ni
               videti, pri katerih podjetjih je v času tranzicije prišlo do prevzemov na nezakonit
               način, domneva pa se, da je bilo takih prevzemov po osamosvojitvi Slovenije zelo
               veliko.</p>
               <p>Zakaj ni tega raziskal noben organ pregona gospodarskega kriminala? Zakaj se v
               primerih nezakonitih prevzemov podjetij ni zahtevalo uveljavitve ničnosti pogodb o
               prevzemih? Zakaj se doslej še ni odvzelo nezakonito pridobljenega premoženja
               tajkunom, saj Kazenski zakonik to omogoča? Ne glede na to, da je bil namen preiskave
               omejen na politično odgovornost nosilcev političnih funkcij v dveh primerih
               nezakonitih prevzemov, pa so priče navedle podatke, s katerimi bi morala po mojem
               vedenju preiskovalna komisija seznaniti tudi organe pregona in zahtevati ukrepanje od
               vseh odgovornih za vse nezakonite prevzeme od osamosvojitve Slovenije dalje. Čudi me,
               da še ni bilo ovadb proti članom uprav bank in proti članom nadzornih svetov bank, ki
               so kljub zakonski prepovedi takšnega načina kreditiranja prevzemnikom nudili kredite
               za nezakonito financiranje prevzemov in so s tem ogrozili tudi poslovanje bank v
               lasti države. Kdo in zakaj jih ščiti?</p>
               <p>Čudi me, da še ni bilo ovadb proti najbolj odgovornim državnim regulatorjem in
               nadzornikom iz časa tranzicije ter proti najbolj odgovornim osebam na tedanjih
               finančnih, gospodarskih, pravosodnih in notranjih ministrstvih, saj so le-ti vedeli,
               ali pa bi morali vedeti, da se dogajajo sporni prevzemi s pomočjo nezakonitega
               kreditiranja bank, zaradi česar bi moral vsak od odgovornih v svojem okviru ustrezno
               ukrepati, pa nihče od njih tega ni storil. Iz poročila izhajajo tudi sumi korupcije,
               tudi oblastnikov, ki so objektivno najbolj odgovorni za neustrezno zakonodajo, s
               čimer bi morala preiskovalna komisija po mojem seznaniti najmanj Komisijo za
               preprečevanje korupcije. Poročilo preiskovalne komisije je zelo poučno. Epilog
               preiskave bi moral biti tudi sprožiti postopke za odvzem nezakonito pridobljenega
               premoženja in za kaznovanje krivcev. Gospodarski kriminal in korupcija namreč nimata
               političnih barv. Skupni interes vseh poslancev bi moral biti ustaviti kriminal vseh
               vrst, zato upam, da bo ne glede na slabe izkušnje s preiskovalnimi komisijami tokrat
               prišlo do pravega epiloga te preiskave. Glede na navedeno lahko poročilo pohvalim, za
               večino predlaganih ugotovitev pa mislim, da so ustrezne. Hvala lepa.</p>
            </sp>
            <sp xml:id="SDZ5-Redna-30-2011-07-15.sp241">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franci Kek – ne bo razpravljal.</p>
               <p>Gospod Samo Bevk, izvolite.</p>
            </sp>
            <sp xml:id="SDZ5-Redna-30-2011-07-15.sp242">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Prav je, da se spomnimo, s katerim obdobjem se je ukvarjala Posedelova preiskovalna
               komisija, ki je ugotavljala politično odgovornost zaradi suma vpletenosti pri
               financiranju spornih menedžerskih prevzemov in pomanjkljive prevzemne zakonodaje. To
               je bilo obdobje od leta 2005 do leta 2008, obdobje vlade Janeza Janše, obdobje
               izrazite konjunkture. Če je Pahorjeva vlada nastopila mandat na začetku globalne,
               svetovne krize, pa je osnovna značilnost vlade Janeza Janše v obdobju 2004–2008, da
               je vladala v času debelih krav in velike gospodarske rasti. Kar spomnimo se poceni
               denarja, velikih donosov na borzi in v raznih skladih, preveč napihnjenega gradbenega
               sektorja in tako dalje in tako dalje. Vlada je takrat nekritično trošila, izvedla
               davčno reformo in reformo plač v javnem sektorju, kar se danes vse kaže kot velik
               primanjkljaj v državnem sektorju oziroma državnem proračunu. Za časa Janševe vlade je
               bilo odobrenih 27 menedžerskih tajkunskih prevzemov v gospodarstvu. Naj jih nekaj
               naštejem: Mercator, Pivovarna Laško, Merkur, SCT – kar se je razgalilo šele v času
               Pahorjeve vlade.</p>
               <p>Tako pa se mora prav sedanja vlada po zaslugi tajkunskih prevzemov v obdobju
               2005–2007 ukvarjati s problematiko brezposelnih delavcev v teh podjetjih in
               posledično dokapitalizirati največji slovenski banki. V času, ki sem ga opisal, je
               tudi najbolj naraslo število prebivalcev v Republiki Sloveniji od leta 1991. V letih
               2007 in 2008 se je v Slovenijo preselilo največ ljudi po letu 1991, prav zaradi
               potrebe pregretega gradbenega sektorja, predvsem iz Bosne in Hercegovine, Makedonije,
               Srbije in Hrvaške. Če bi takrat gospodarstveniki, pa tudi Janševa vlada, videli in
               vedeli, da se to pregrevanje gradbeništva ne more dobro končati, bi bilo danes med
               krizo dosti lažje in bolje. Danes pa se s prstom kaže na našo vlado, na predsednika
               Pahorja in ministre, da ne poskrbimo za brezpravne delavce, ki so ostali brez dela,
               brez zasluženega plačila, in da moramo dokapitalizirati naše največje banke. Dejansko
               pa so ti problemi nastali zaradi pregretega gospodarstva, pogoltnosti menedžerjev in
               menedžerskih prevzemov ter neukrepanja takratne vladne politike iz obdobja od leta
               2005 do leta 2008. Hvala lepa.</p>
            </sp>
            <sp xml:id="SDZ5-Redna-30-2011-07-15.sp243">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Silven Majhenič.</p>
            </sp>
            <sp xml:id="SDZ5-Redna-30-2011-07-15.sp244">

               <speaker>SILVEN MAJHENIČ:</speaker>

               <p>Hvala za besedo, gospod podpredsednik.</p>
               <p>Vpletenost posameznih nosilcev javnih funkcij in ocena morebitnega vpliva na tako
               imenovana tajkunska posojila v javnosti sproži veliko zanimanja. Prevzemi raznih
               gospodarskih družb se zanesljivo niso zgodili brez političnih botrov, še posebej ko
               gre za Novo Ljubljansko banko in Novo Kreditno banko Maribor. Za prevzeme niso krivi
               le menedžerji, ki so se znašli ob pravem času na pravem mestu, kriva je zakonodaja in
               bančni botri. V časopisih in različnih revijah beremo pronicljive članke o
               brezposelnih, recesiji, o brezvestnih menedžerjih in o raznih družbenopolitičnih
               temah. Čedalje bolj se zaznava razlika med bogatimi in revnimi, vedno več je mladih s
               fakultetno izobrazbo, ki čakajo na delo. Država na eni strani rešuje revščino s
               socialnimi transferji, na drugi strani pa pomaga z jamstvi bankam, da rešujejo
               tajkune iz godlje, ki so si jo solidarno zakuhali. Kaj je ostalo? Ostala so mala in
               srednja podjetja, ki pa od obljub ne bodo mogla preživeti. Prav je, da se pokaže s
               prstom na tiste, ki so državo spravili v tako brezizhoden finančni položaj, ampak če
               pogledamo, sedaj se tudi ni naredilo nič, da bi tako imenovani tajkuni stopili pred
               organe pregona in zapeli kitico resnice. Ljudstvo ne pozna bančnega in monetarnega
               sistema, kajti v nasprotnem bi se zgodilo tisto, česar si ne želimo.</p>
               <p>Banke na zelo enostaven način pridejo do denarja, in ko jim država in politika
               stojita ob strani, ni bojazni, da bi se morale banke bati za obstoj kljub velikim
               vsotam, ki so jih porabile za menedžerske odkupe. Takšna početja okrog raznih
               menedžerskih odkupov ne bi bila tako atraktivna, če bi stvari potekale transparentno
               na očeh javnosti. Ampak ne, dogajale so se čudne stvari in v javnost pricurljale po
               kapljicah, tako da je postal dvom še večji, in v končni fazi se je pokazalo, da so
               imeli raziskovalni novinarji prav, ko so vso to zadevo razkrili že v začetku, pa jim
               odgovorni niso prisluhnili. To daje misliti, da je politika in vlada povezana s tako
               imenovanimi tajkuni, ki hlastajo po denarju in oblasti, v javnosti pa se hoče dajati
               vtis, da se proti njim bori z vso močjo. Svežnji ukrepov ne prinašajo pozitivnih
               učinkov, vse se nekako vleče kot jara kača, tako da se nazadnje vprašam: koga naj
               preverimo, tiste od prej ali te od zdaj? Vsi se poznajo, na nek način so soodločali,
               odgovornosti pa noče nihče prevzeti. Zato je prav, da parlamentarna preiskava
               razjasni, zakaj je do takšnih anomalij sploh prišlo, odgovorni pa morajo pred narodom
               položiti račune. Hvala.</p>
            </sp>
            <sp xml:id="SDZ5-Redna-30-2011-07-15.sp245">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Tadej Slapnik – ne bo razpravljal. Janko Veber – ne bo razpravljal. Mag. Sara
               Viler – ne boste razpravljali. Matjaž Han – ne bo razpravljal. Bogdan Čepič – ne bo
               razpravljal. Majda Širca – ne. Gospod Anton Kampuš – ne. Vili Trofenik – ne. Zmago
               Jelinčič Plemeniti – ne. Alojzij Potočnik – ne. Silven Majhenič – je ravnokar
               razpravljal, se opravičujem.</p>
               <p>Gospod Franco Juri, želite besedo? Izvolite.</p>
            </sp>
            <sp xml:id="SDZ5-Redna-30-2011-07-15.sp246">

               <speaker>FRANCO JURI:</speaker>

               <p>Hvala za besedo.</p>
               <p>Jaz bom sicer kratek, kajti že vse je povedal naš kolega Franci Kek. Ampak me je
               nekoliko intrigirala trditev kolega Vizjaka, ko je trdil, da Mercatorja ni prodala
               vlada. Seveda ni prodala vlada, prodala sta ga Kad in Sod. Ampak kdo je bil na čelu
               Soda v tistem času? Na čelu Soda je bil gospod Marko Pogačnik, ki, glej ga zlomka, je
               predsednik odbora za gospodarstvo Slovenske demokratske stranke. Torej, jaz bi rekel
               tako, gospod Vizjak ima prav. Mercatorja ni prodala Vlada Republike Slovenije,
               Mercator je prodala Slovenska demokratska stranka.</p>
            </sp>
            <sp xml:id="SDZ5-Redna-30-2011-07-15.sp247">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Vizjak, žal časa ni več. <stage>/ oglašanje iz dvorane/</stage> Vem, to se pogosto zgodi,
               ampak časa nimate več. Treba ga je razporediti tako, da imate na koncu še možnost kaj
               reči.</p>
               <p>Gospa Breda Pečan – ne bo razpravljala.</p>
               <p>Predlagatelj, preiskovalna komisija, gospod Posedel, izvolite.</p>
            </sp>
            <sp xml:id="SDZ5-Redna-30-2011-07-15.sp248">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod podpredsednik.</p>
               <p>Ob začetku delovanja te preiskovalne komisije je bil skupni dogovor vseh, tako
               članice kot vseh članov, da bo ta komisija delovala drugače kot nekatere, ki so
               imenovane v tem parlamentu, z jasnim ciljem, z znano tarčo ter imenom in priimkom, ki
               se ga želi preiskovati in mu nekaj dokazati. Mi smo zato sicer natančno določeno
               obdobje, ki se bo v nadaljevanju pregledalo in ocenilo, ali obstaja sum političnega
               sodelovanja pri posameznih spornih menedžerskih prevzemih pri Pivovarni Laško in
               Istrabenzu, da bomo pred tem opravili to delo, ki je danes v tej obliki na mizi in ki
               ga očitno nekateri niso niti, bom rekel, dobro preleteli, zato v tem delu ni besede o
               nobenem konkretnem imenu ne Pivovarne Laško, ne Istrabenza, ne tistega, ki je s tem
               povezan. Zato me tudi malo čudi nastop predstavnika SDS, ki je v končnem na zadnjem
               sestanku glasoval za to skupno poročilo. Glede na to, da je ta zapisnik še internega
               značaja, je tudi škoda polemizirati, ali je to vmesno ločeno mnenje sestavni del tega
               končnega poročila.</p>
               <p>To bomo naredili v nadaljevanju in tudi bistveno k temu ne prispeva. Enako bi ob tem
               dejal, da me je zelo presenetilo izvajanje enega od poslancev SDS, pa ne bom navedel
               imena, da mu ne dam možnosti replike, ampak sem se spomnil ob njegovem nastopu
               pregovora, da če stopiš mački na rep, zacvili. Ob tem, da nismo niti z imenom ali pa
               s čimerkoli omenili tega obdobja, za katerega se trdi, da je bilo edino sveto. In
               ocena, da bi ta komisija morala biti komisija za diskreditacijo bivših ministrov –
               mogoče bi bilo prav, da bi se avtor te izjave zamislil, koliko diskreditacij
               konkretnih oseb je že v tem parlamentu izvedel, tudi danes z zelo nepošteno,
               nekorektno in nevsebinsko kritiko dr. Nevena Boraka. Verjetno, če bi prebral njegov
               magnetogram, bi lahko ravno iz tega izluščil, da je dr. Neven Borak v enem delu
               izrazito po krivdi tako ocenjevan kot je, najmanj je pa pomembno, kdo je njegova žena
               in kje je zaposlena.</p>
               <p>Tako da ta izjave, te diskreditacije si pač nekateri dovolijo in jih izvajajo. Sam
               sem pa prepričan, da je komisija delala dobro in da ko govorimo o prevzemni
               zakonodaji, bi bilo dobro, da se pregleda tudi spisek pregledanih zakonov, ki so v
               vmesnem poročilu objavljeni. To ni samo Zakon o prevzemih z vsemi spremembami, ampak
               gre tudi za Zakon o trgu vrednostnih papirjev, za bančno zakonodajo, za Zakon o
               gospodarskih družbah, se pravi vsa zakonodaja, ki ima vpliv, posreden ali neposreden,
               tudi na prevzeme. In zato je tako diskriminatorno ali pa žaljivo govoriti samo o
               tistih, ki so delali sporne menedžerske prevzeme do leta 2006, verjetno zelo
               nekorektno, je pa res, da je iz vsebine poročila ugotovljeno, da so se ti primeri
               dogajali praktično vseskozi in da se ni potem z nastopom leta 2004 neke nove vlade
               vse prekinilo in da sedaj je vse v redu, sicer bi pa že Vlada sprejela spremembo
               zakona. In zelo nekorektno je bilo tudi citiranje, tudi v ločenem mnenju, samo
               delčkov izjave posameznih prič. Praktično vsaka priča je v enem delu izjavila nekaj,
               kar je mogoče komu všeč, in je potem to izluščeno.</p>
               <p>Zato je v sklepni ugotovitvi zapisano, da je treba pogledati celoto, in tudi avtor
               prevzemne zakonodaje, se pravi Zakona o prevzemih, gospod Marijan Kocbek je zelo
               jasno dejal, da stanje na področju prevzemne zakonodaje ni zadovoljivo, in to trdil s
               primeri, kako se prevzemna zakonodaja ureja v drugih državah, da je v okviru
               ministrstev oblikovana skupina strokovnjakov, ki bdi nad dogajanji na trgu, torej nad
               tem, kaj se dogaja, da takoj odreagira, pri nas pa na žalost nič. To je bilo v uvodni
               obrazložitvi tudi zapisano, in tudi v sklepnih ugotovitvah, da na žalost na področju
               prevzemne zakonodaje ni ukrepanja, kljub temu, da vidimo, kaj se dogaja, kaj se
               dogaja s prevzemi medijskih hiš, pa se nič ne zgodi, kaj se dogaja tudi na trgu
               vrednostnih papirjev. Ne nazadnje je Državni zbor sprejemal mesec nazaj avtentično
               razlago nekega zakona, ki bi verjetno moral biti že spremenjen. Tisto, kar mene
               osebno najbolj pri tem moti, je to, da se ob tako kritični situaciji, ki je tudi na
               tem področju in ki so jo vsi znali tako lepo prikazati, še bolj dramatično kot je, ne
               najde tista skupna točka, da bi opozicija in koalicija in praktično vsi iskali
               rešitve.</p>
               <p>Samo obtoževanje in slikanje, kako je bilo v mandatu prejšnje vlade vse v redu, je
               zelo zavajajoče in neresnično. Res je bil direktor Nove Ljubljanske banke gospod
               Kramar nekaj časa, pa potem vsi poskusi, ki so se zgodili, nesrečni, ampak v obdobju
               največjih kreditov so bili v nadzornem svetu te banke zagotovo predstavniki Vlade,
               tudi državna sekretarka je bila članica nadzornega sveta. Da Vlada ni imela vpliva,
               je neresnica. V tem mandatu, ko je bilo odobrenih največ kreditov za menedžerske
               prevzeme, je eden pomembnih zakonov – na dveh, treh mestih so tudi priče izpostavile,
               da je Banka Slovenije opozorila, da so krediti, ki jih dajejo poslovne banke, šli
               preko vse meje, predvsem za menedžerske prevzeme, in da je Vlada predlagala sicer
               spremembo bančne zakonodaje, vendar leta 2006 z veljavnostjo konec leta 2007. V enem
               letu se je pa naredilo še tisto, kar se je moralo narediti. Zato gospod, mi je skoraj
               ušlo ime, zato tukaj v tem delu ne gre za iskanje krivca v eni ali drugi politični
               opciji ali ene ali druge stranke.</p>
               <p>Ta del bo obdelan in bo, mislim da, v relativno kratkem jesenskem času tudi
               predlagan za tisto obdobje in za ta dva konkretna primera. Samo navzven govoriti,
               kako je zapisnik nekega sestanka pri takratnem predsedniku na spletni strani, je eno
               dejstvo, drugo dejstvo pa je, da je takratna državna sekretarka javno dala dve izjavi
               – kar je zapisala v tem zapisniku in kar je dala v intervjuju, in verjetno bo kot
               priča, ki bo zaslišana, tako kot mora, povedala resnično zgodbo. Tako da o samem
               konkretnem primeru mislim, da bo veliko, dovolj časa v nadaljevanju, ko bo to
               konkretno tema preiskave, in v tem trenutku je bilo edino, kar me je res presenetilo,
               ta žolčen odziv nekaterih, ki niso v poročilu niti približno omenjeni ne z imenom, ne
               s priimkom, ne s funkcijo. Je pa res, da je Ministrstvo za gospodarstvo v vseh
               mandatih odgovorno za pripravo prevzemne zakonodaje, se pravi Zakona o prevzemih,
               enako kot je finančni minister za bančno zakonodajo s področja financ, in da bomo to
               zelo natančno napisali za to konkretno obdobje, ko še poteka drugi sklop preiskave.</p>
               <p>V tem prvem delu pa ponavljam, da komisija nobenega sklepa, to, kar je tudi gospod
               Petan potrdil, ni nikoli sprejela s preglasovanjem in da je tudi te končne
               ugotovitve, teh pet ugotovitev, izglasovalo vseh šest prisotnih članov, nihče ni bil
               proti. Gospod Petan pa je bil na seji, tako da jaz lahko rečem samo to, da smo s tem
               prvim delom zadovoljni. Bolj je tisto, kar skrbi v tem poročilu in kar izhaja iz teh
               zaslišanj, da je tisto tipično, tudi mogoče nepotrebno, da rečem, slovensko. Ko je
               pričala priča s področja pripravljavcev zakonodaje, je normalno bila zakonodaja v
               redu, kriva je bila regulacija, regulatorji, krive so bile banke. Ko je bila priča s
               strani bivših nosilcev javnih funkcij so bili krivi regulatorji, banke. Imeli smo
               celo primer, ko sta se dva regulatorja med seboj začela obtoževati, kdo ni opravil
               svoje funkcije, kar mislim, da je zelo slabo in da je treba te postopke poenotiti in
               spremeniti toliko, da se ne gledajo postopki samo formalno, ampak tudi vsebinsko.
               Vendar ker v zakonu ne piše, da je treba pregledati, na primer, prospekt ali vsebino
               prevzemne ponudbe, je pač formalno zadoščeno, če se nek prospekt izda, ni pa
               pomembno, kaj je notri zapisano.</p>
               <p>Zato je bilo toliko teh primerov, ki jih lahko obžalujemo, še bolj pa bo obžalovanja
               vredno, če bo namesto, da se začne to reševati, še dodaten problem teh medpolitičnih
               sporov, ker zadeva je zagotovo zelo problematična in se lahko prevzemna blamaža, kot
               se nam je že zgodila, ponovi še celo kdaj v prihodnosti z drugimi imeni, ker vemo, da
               lastništvo še ni, predvsem državno, razporejeno tako kot bi moralo biti. Tako da se
               kot predsednik članici in članom še enkrat zahvaljujem, in sem prepričan, da so ti
               sklepi oziroma te ugotovitve zelo blizu in takšne kot dejansko življenje je, bolj
               žalostno je pa to, da nekateri tega nočejo ali pa ne želijo sprejeti kot dejstva in
               kot rdeče luči ali alarma po reševanju in da je tudi sama Agencija za trg vrednostnih
               papirjev že posredovala spremembe zakona, da je tudi sama komisija sklenila, da če ne
               bo tega izdelka iz medresorskega usklajevanja kmalu, bo tudi sama vložila zahtevek za
               spremembo zakonodaje na tem področju, ker je nujno potrebna, da se anomalije ne bodo
               več dogajale. Hvala lepa.</p>
            </sp>
            <sp xml:id="SDZ5-Redna-30-2011-07-15.sp249">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Zaključujem razpravo. Vsi razpravljavci, ki ste to želeli, ste dobili besedo. Ker pa
               čas za razpravo še ni potekel, sprašujem, ali želi še kdo na podlagi prvega odstavka
               71. člena besedo. Dajem čas za prijavo razpravljavcev. Besedo ima mag. Andrej Vizjak.</p>
               <p>Pet minut, gospod Vizjak.</p>
            </sp>
            <sp xml:id="SDZ5-Redna-30-2011-07-15.sp250">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Želim samo prebrati prvi del drugega sklepa ali pa drugih bistvenih ugotovitev
               komisije, s katerim bi verjetno sleherni poslanec, če bi ga prebral dobro, imel
               težave, da ga podpre. Kaj govori? "Za celotno obdobje, tudi za obdobje, opredeljeno s
               parlamentarno preiskavo, je bila zakonodaja na področju prevzemov neustrezna oziroma
               pomanjkljiva. Neposredno iz pregleda zakonodaje to sicer ne izhaja, vendar je z
               analizo dogodkov možno ugotoviti, da določena določila niso bila zapisana v prevzemni
               zakonodaji, ampak v drugih zakonih in se zato niso spoštovala in upoštevala."
               Spoštovani, če je v zakonu nekaj napisano, kateremkoli, potem je to treba spoštovati
               in upoštevati, tudi tisto, kar se posredno ali neposredno nanaša na prevzeme. Zakon o
               gospodarskih družbah in Zakon o prevzemih sta v dosti določbah tesna, in neumno bi
               bilo določene zakonske dikcije ponavljati v Zakonu o prevzemih, če so že v
               gospodarski ustavi, kot pravimo Zakonu o gospodarskih družbah, napisane. In
               parlamentarna komisija je ugotovila, da je bil to problem.</p>
               <p>Spoštovani, jaz tega ne morem podpreti. Če vi nimate s takšnimi dikcijami težav, in
               če je komisija ugotovila, kaj so neustreznosti in pomanjkljivosti prevzemne
               zakonodaje, zakaj tega ni napisala taksativno, češ to ni bilo dobro urejeno, to ni
               bilo dobro urejeno, to bi bilo tako dobro urediti ali pa bolje urediti, zaradi tega,
               ker je bilo to tako urejeno, se je zgodil tisti prevzem ali pa tista zadeva. Nič od
               tega. Neke splošne ugotovitve, da je nekaj neustrezno, pomanjkljivo, kaj pa je, v čem
               je problem, pa ne. Torej, to je moj temeljni pomislek. In še enkrat naj spomnim, ta
               prevzemna zakonodaja je bila podprta v tem parlamentu z relativno velikim soglasjem;
               redki so bili proti, eden ali dva poslanca, 50 in več pa jih je podprlo. Tu je bilo s
               strani enega izmed poslancev tudi rečeno, da je prejšnja vlada nekritično trošila in
               da so sedaj problemi. Jaz vas bi prosil, da se nehajte končno enkrat izgovarjati na
               prejšnjo vlado, ker vem točno to: tudi če bo naslednja, ki ne bo vaša, bo čez en
               mesec vsega kriva, torej sedanja in predprejšnja, samo tista, ki je bila vmes, ne bo.
               Torej, nekaj številk jasno kaže, da je prejšnja vlada zmanjševala primanjkljaj, celo
               v letu 2007 dobila presežek, torej v proračun smo več prinesli notri kot porabili,
               javnofinančni dolg je padel, merjen v bruto domačem proizvodu. Skratka, vprašanje,
               kje bi bili danes, če ne bi bil dolg države takrat res eden med najnižjimi v Evropski
               uniji.</p>
               <p>Omrežja. Tu je bilo izpostavljeno, češ kako si nekdo drzne povedati, da je bil
               direktor Agencije za trg vrednostnih papirjev in da je še partner sedanje sekretarke
               Vlade in vedno pomembne funkcionarke na Ministrstvu za finance oziroma tudi
               direktorice direktorata, gospe Helene Kamnar. Poglejte, mi vedno govorimo o problemu
               teh omrežij. To so neke povezave, familiarne, prijateljske, ki na koncu pripeljejo
               lahko tudi do takšnih zadev. Vemo, takšnih povezav je kar nekaj, prijateljskih.
               Recimo NPU, Pogačar z vsemi ostalimi funkcionarji te vlade. To je po mojem problem te
               države, s katerim se nihče ne želi soočiti. Prej je bilo tukaj rečeno: ja, resda je
               bil direktor Nove Ljubljanske banke gospod Kramar, se ve, kje, v katerem gnezdu – LDS
               –, in da je bil pa tam nadzorni svet banke, ki bi to moral. Kreditni odbor bank deli
               kredite, kreditni odbor je pa uprava. Nadzorni svet določa in govori o kreditih samo,
               kadar presežejo neko ekstremno visoko vrednost, kar pa v nobenem izmed teh primerov
               ni bilo. In še enkrat, zapisnik. Pravite, da tisti zapisnik, ki je govoril in je
               dokument o sestanku, je eno, to, kar pa mi vemo, je pa nekaj drugega. Mislim, zame je
               pisni dokument nekaj, kar velja, vsa natolcevanja so pa natolcevanja. In če vi dajete
               večjo težo natolcevanjem kot papirnatim dokumentom, pristnim, ki jih nihče prereka,
               je to seveda pristransko, in je težko prepričati, da imate vi prav, ne pa tisti, ki
               je podpisal in zapisal.</p>
            </sp>
            <sp xml:id="SDZ5-Redna-30-2011-07-15.sp251">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Besedo ima gospod Ivan Grill.</p>
            </sp>
            <sp xml:id="SDZ5-Redna-30-2011-07-15.sp252">

               <speaker>IVAN GRILL:</speaker>

               <p>Hvala lepa.</p>
               <p>Številni podatki kažejo, da je bilo nekaj tisoč prevzemov v Sloveniji, in bilo je
               veliko dobronamernih, veliko je bilo tudi potem uspešnih v nadaljnjem poslovanju,
               takšnih prevzemov kot je, bilo pa je veliko tudi zlonamernih, škodljivih. Pohlep
               tukaj ni imel meja pri posameznikih, in nihče me ne bo prepričal, da se je vse to
               dogajalo tudi s sistemsko pripravo takšne zakonodaje do leta 2005 oziroma 2006. Pa ne
               samo v Zakonu o prevzemih in Zakonu o gospodarskih družbah, tudi v drugih zakonih se
               je pripravljala podlaga, da so tudi, če je bil interes organov pregona ali pa tistih
               institucij, ki bi morale nadzorovati, bile v bistvu nemočne. Nihče me ne bo
               prepričal, da temu ni bilo tako. To je bil sistemsko pripravljen teren, da se bo to
               dogodilo. In zakaj je bilo v mandatu Janeza Janše, kot vsi očitate, največ tako
               odmevnih prevzemov? Ker so bila to sklepna dejanja, ki se niso začela leta 2005; to
               se je pripravljalo vrsto, vrsto let, te veze, povezave so se pletle, med bančniki,
               med politiko, med tožilstvom, med sodniki in tako naprej. In tega, poglejte, tega žal
               ni bilo možno tako hitro odkriti, še bolj pa je bilo nemogoče v to posegati. Da bi se
               lahko vlada ali pa tisti, ki jim rečemo politika, lahko v to vključili z neko
               kompetenco, da bi seveda tudi ukrepali. Jaz se dobro spomnim, da je bilo ob zamenjavi
               vodstva v Agenciji za trg vrednostnih papirjev povsem jasno predstavljeno, koliko je
               bilo primerov, ko bi morali takrat ukrepati s strani gospoda Boraka, so bili pa v
               predalu. In seveda so se prevzemi zgodili. In šele tisti zakon, ki je bil sprejet v
               prejšnjem mandatu, in prej je kolega Vizjak tukaj omenil, da ga samo dva, en poslanec
               in ena poslanka, nista sprejela. Vsi ostali, ki ste bili v prejšnjem mandatu, ste ga
               potrdili, v prepričanju, da je tisti zakon zagotovo korak naprej, in je bil. Pa se
               jaz takrat še dobro spomnim, kako se je gospod Kordež smejal v kamere, ko je
               pripravljal prevzem Merkurja, ker mu tudi tisti zakon ni mogel več do živega. Imel je
               vse, samo še piko na i je moral pritisniti. Seveda je tudi njega ta finančna kriza
               potem prizadela. Tako da govoriti zdaj, da je bilo s strani zakonodaje, predvsem
               tiste, ki jo je kolega, takratni minister, Vizjak pripravljal, da bi se nad njim neka
               gnojnica, diskreditacija izvajala – to ni bilo v nobenem primeru niti dokazano niti
               ni bilo možno sklepati. To so vam tudi priče potrdile, in ta komisija, ki je bila
               ustanovljena, je bila zagotovo s tem namenom, je pa res, to se pa zdaj vidi, da ste
               predlagatelji ali pa tisti idejni vodje s to komisijo stopili na grablje. Definitivno
               vas je tukaj kot nek bumerang ali pa grablje udarilo nazaj, ker se pač ni dalo
               izcimiti tistega, kar ste tudi želeli. Jaz bi bil seveda vesel, da bi se odkrilo tudi
               na tej komisiji tiste prave akterje – saj verjetno, da so tudi znani tisti pravi
               akterji, ampak jih je verjetno težko z nekimi pravnimi sredstvi tudi dokazati,
               odkriti, obsoditi, ampak bi jih verjetno tudi obsodili, če bi sodstvo, tožilstvo
               funkcioniralo. Kako pa pri nas sodstvo in tožilstvo funkcionirata, bom pa navedel,
               toliko časa bom imel, samo dva primera. Naj mi kdo pojasni, s kakšnim razlogom je
               sodnik preprečil hišno preiskavo pri gospodu Thalerju. Naj nekdo pove, s kakšnim
               argumentom je lahko to preprečil. Pa še drugi primer, o tožilskih vrstah. Na
               Mandatno-volilni komisiji smo obravnavali primer, ko je Vlada želela funkcionarja, ki
               si je neupravičeno, nezakonito izplačeval honorar v višini preko 2 tisoč evrov, kar
               je ugotovilo, da je v nasprotju z zakonodajo, Računsko sodišče, ugotovila je
               policija, je dala ovadbo, in je tožilec zavrnil z razlogom, da v tem dejanju ni
               nikjer razvidnega naklepa, pa je lepo zavrgel. To so naši tožilci, to je naše
               sodstvo, to so naše institucije, ki funkcionirajo tam, kjer bi morale. Če je zakon še
               tako dober, če ne bodo institucije funkcionirale ... <stage>/ izklop mikrofona/</stage></p>
            </sp>
            <sp xml:id="SDZ5-Redna-30-2011-07-15.sp253">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Zaključujem razpravo. Zbor bo o ugotovitvah preiskovalne komisije v skladu s
               časovnim potekom seje zbora odločal danes v okviru glasovanj, če smo točni, ob 20.12.
               Ob 20.12 bo glasovanje. Hvala lepa. Prekinjam to točko dnevnega reda.</p>
               <stage>(Seja je bila prekinjena ob 19.43 in se je nadaljevala ob 20.12.)</stage>
            </sp>
            <sp xml:id="SDZ5-Redna-30-2011-07-15.sp254">

               <speaker>PREDSEDNIK DR. PAVEL GANTAR:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverite delovanje glasovalnih naprav. <title>Nadaljujemo s prekinjeno 7. točko dnevnega reda, to je z obravnavo Predloga zakona o
                  dopolnitvah Zakona o tajnih podatkih v okviru skrajšanega postopka</title>
               </p>
               <p>Nadaljujemo z drugo obravnavo ter z odločanjem o vloženem amandmaju, ki ga bomo
               opravili na podlagi pregleda vloženega amandmaja z dne 14. 7. 2011. Prehajamo k 1.
               členu in prehajamo na odločanje o amandmaju Poslanske skupine SD k 1. členu.</p>
               <p>Glasujemo. Navzočih je 83 poslank in poslancev, za je glasovalo 53, proti nihče.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               skrajšanega postopka. Ugotavljam, da je zbor v drugi obravnavi sprejel amandma k 1.
               členu dopolnjenega predloga zakona.</p>
               <p>Sprašujem kvalificirane predlagatelje, ali nameravajo k temu členu vložiti
               amandmaje. Ugotavljam, da želje po tem ni, zato ugotavljam, da k predlogu zakona za
               tretjo obravnavo ni bilo vloženih amandmajev. Obveščam vas, da me Zakonodajno-pravna
               služba oziroma Vlada nista obvestili, da bi bil zaradi amandmajev, sprejetih v drugi
               obravnavi, predlog zakona neusklajen.</p>
               <p>Prehajamo na odločanje o predlogu zakona.</p>
               <p>Glasujemo. Navzočih je 82 poslank in poslancev, za je glasovalo 56, proti nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 17. točko dnevnega reda, to je s prvo obravnavo Predloga zakona o
                  zagotavljanju prostega dostopa do dokumentov o trgovini z orožjem v letih
                  1990–1994 v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o zagotavljanju
               prostega dostopa do dokumentov o trgovini z orožjem v letih 1990–1994 je primeren za
               nadaljnjo obravnavo.</p>
               <p>Glasujemo. Navzočih je 81 poslank in poslancev, za je glasovalo 78, proti nihče.</p>
               <p><stage>(Za je glasovalo 78.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo Odboru za notranjo politiko, javno upravo in pravosodje kot matičnemu
               delovnemu telesu. S tem zaključujem to točko dnevnega reda. <title>Nadaljujemo s prekinjeno 18. točko dnevnega reda, to je s prvo obravnavo Predloga zakona o sanaciji
                  Zgornje Mežiške doline v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o sanaciji
               Zgornje Mežiške doline je primeren za nadaljnjo obravnavo.</p>
               <p>Glasujemo. Navzočih je 80 poslank in poslancev, za je glasovalo 45, proti 34.</p>
               <p><stage>(Za je glasovalo 45.)</stage> <stage>(Proti 34.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo Odboru za okolje in prostor kot matičnemu delovnemu telesu. S tem
               zaključujem to točko dnevnega reda. <title>Nadaljujemo s prekinjeno 30. točko dnevnega reda, to je z obravnavo Vmesnega poročila
                  Preiskovalne komisije za ugotovitev politične odgovornosti zaradi suma vpletenosti
                  pri financiranju spornih menedžerskih prevzemov in pomanjkljive prevzemne
                  zakonodaje.</title>
               </p>
               <p>Prehajamo na odločanje o naslednjem predlogu sklepa: sprejmejo se ugotovitve
               preiskovalne komisije.</p>
               <p>Glasujemo. Navzočih je 82 poslank in poslancev, za je glasovalo 55, proti 26.</p>
               <p><stage>(Za je glasovalo 55.)</stage> <stage>(Proti 26.)</stage></p>
               <p>Ugotavljam, da je zbor predlagani sklep sprejel. S tem zaključujem to točko dnevnega
                  reda. <title>Nadaljujemo s prekinjeno 19. točko dnevnega reda, to je s prvo obravnavo Predloga zakona o medijih v
                  okviru rednega postopka</title>
               </p>
               <p>Prehajamo na odločanje o naslednjem predlogu sklepa: Predlog zakona o medijih je
               primeren za nadaljnjo obravnavo.</p>
               <p>Obrazložitev glasu v imenu Poslanske skupine DeSUS, Franc Jurša.</p>
            </sp>
            <sp xml:id="SDZ5-Redna-30-2011-07-15.sp255">

               <speaker>FRANC JURŠA:</speaker>

               <p>Hvala lepa.</p>
               <p>Mi smo v našem mnenju povedali, da bomo glasovali za ta zakon. Moram pa povedati v
               imenu poslanske skupine, da če ne bo spremenjen 123. člen, ki je za nas sporen,
               argumentov, razen tistih, ki so za zakonitost mrež, ni bilo od nikoder. Sporen je
               tudi s pravnega vidika. Se pravi, v tej fazi ga podpiramo, če to ne bo spremenjeno v
               naslednji fazi, pa ne bomo podpirali zakona.</p>
            </sp>
            <sp xml:id="SDZ5-Redna-30-2011-07-15.sp256">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine Slovenske nacionalne stranke Bogdan
               Barovič.</p>
            </sp>
            <sp xml:id="SDZ5-Redna-30-2011-07-15.sp257">

               <speaker>BOGDAN BAROVIČ:</speaker>

               <p>Ponovil bom, da je zakon vsaj v treh točkah kršitev ustave – pravica do svobodne
               gospodarske pobude, pravica do svobodnega informiranja in obveščanja ter poseg v že
               pridobljene pravice. Tisti kolegice in kolegi, ki boste glasovali za ta zakon, boste
               glasovali pravzaprav proti ustavi, proti zakonu in proti sebi. Samo v razmislek. Vsak
               lahko ustavo bere in interpretira, kakor hoče. Še enkrat pa poudarjam: želeli smo,
               preverili smo, ni to pogruntavščina, da ne bo kdo očital, nepravnika, ki se piše
               Barovič, in kolegov, ki niso pravniki, v Slovenski nacionalni stranki, ampak so to
               ugotovitve kar nekaterih, med njimi pa tudi priznanega ustavnega pravnika, katerega
               imena ne bom več ponavljal, in mislim, da če še tem ljudem ne verjamemo, potem res
               potrjujete, da je treba 2. člen Ustave črtati.</p>
            </sp>
            <sp xml:id="SDZ5-Redna-30-2011-07-15.sp258">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vse, ki obrazlagajo glas, bi želel opozoriti, naj obrazložijo svoj glas oziroma glas
               poslanske skupine in naj ne prepričujejo več drugih poslank in poslancev, kako naj
               glasujejo. To smo opravili v sami razpravi. Prosim, da se tega držite.</p>
               <p>Obrazložitev glasu v imenu Poslanske skupine Socialnih demokratov, mag. Majda
               Potrata.</p>
            </sp>
            <sp xml:id="SDZ5-Redna-30-2011-07-15.sp259">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Socialni demokrati smo spremljali nastajanje zakona o medijih in bili v marsičem
               sooblikovalci nekaterih določb, nekaterih pa ne. Čeprav soglašamo s cilji zakona in z
               načeli zakona, moramo povedati, da je v obliki, v kakršni je bil zakon vložen,
               vendarle ostalo še nekaj odprtih vprašanj, za katera ugotavljamo, da tako strokovna
               kot zainteresirana javnost nima enotnega pogleda nanje. V mnenju poslanske skupine in
               v razpravah posameznih poslank in poslancev je bilo na nekatera taka mesta v zakonu
               posebej opozorjeno. Povem naj, da je naše stališče tako: v prvi obravnavi bomo zakon
               o medijih podprli, seveda mu pa odrekli podporo, če v nadaljnjih obravnavah ne bodo
               popravljena tista mesta, ki kažejo najbolj kritično podobo. Gre za vprašanje sveta za
               medije, radijskih mrež, nekaterih drugih vprašanj, povezanih s statusom svobodnega
               novinarja, omejitev navzkrižnega lastništva, in tudi tisto, o čemer smo govorili,
               vprašanje popravka in dopolnitve. Pričakujemo, da je časa za dialog in iskanje
               ustreznih rešitev do druge obravnave na matičnem delovnem telesu in na plenarnem
               zasedanju še dovolj, zato bomo torej ravnali tako, kot sem napovedala. Je pa seveda
               na vsakem posamezniku, da stisne tipko, kakor mu narekuje njegovo prepričanje. Hvala.
           </p>
            </sp>
            <sp xml:id="SDZ5-Redna-30-2011-07-15.sp260">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine Zares, Majda Širca.</p>
            </sp>
            <sp xml:id="SDZ5-Redna-30-2011-07-15.sp261">

               <speaker>MAJDA ŠIRCA RAVNIKAR:</speaker>

               <p>Hvala lepa.</p>
               <p>Glasovanje proti pomeni pristajanje na nespremembe. Za spremembe smo se zavzemali
               vsi, ki smo presijo v pressu, to se pravi v medijih, tako pri različnih mešetarjenjih
               z lastništvom, z novinarji in tudi njihovo avtonomijo, spoznavali pred leti, in
               spomin ne sme biti kratek. Takrat smo si vsi jasno dejali, da je treba poskrbeti za
               bolj zdravo medijsko krajino, tudi v tem smislu, da bi se zmogla bolj samoregulirati
               in profesionalno utrditi, zaradi česar je v zakonu vidna podpora medijski pismenosti,
               v širšem pomenu besede. Danes je seveda ta priložnost, da smo bližje tem spremembam.
               Te spremembe je pisala stroka, ne pozabite, ki se sicer rada distancira, a priznava,
               kot v tem primeru tudi novinarski sindikati, da potrebujemo boljši zakon in da je ta
               zakon boljši zakon. Zato je glas proti tudi glas proti njim, proti tistim, ki so ga
               pomagali pisati in kovati, in to ne kratek čas. Glas za zakon, spoštovani, pomeni
               urejeno in zelo povečano sofinanciranje medijev, zelo povečano, skoraj enkrat toliko
               povečano.</p>
               <p>Pomeni večjo avtonomijo, kar si velja zapomniti, urejeno in usklajeno v duhu, kot ga
               je podprl nekoč predsednik Vlade, nedavno tega, ko je sprejel novinarje, in dogovoril
               tudi način imenovanja odgovornih urednikov. Ta oblika je zvesta njegovim tendencam.
               In pomeni tudi transparentno lastništvo, ne tako, da bo lahko nekdo, ki nima denarja,
               kaj šele etike poslovanja, lahko le postal lastnik medija. Pomeni tudi slovensko
               glasbo, ki se ne vrti ponoči, ampak v določenih kvotah čez dan. In glas za zakon
               pomeni tudi glas proti pritiskom, ki jih odkrito, lobistično in trgovsko doživljate
               od jutra do jutra. Kdor vstopa v to igro, pomeni, da je kupljiv, da postavi parcialni
               interes pred obči interes. Kot rečeno, stranka Zares ni naprodaj.</p>
               <p>Zato bomo zakon seveda podprli in ga v določenih delih, kar sem že razložila pri
               prevzemu in lastništvu, tudi dopolnili. Pri vprašanju sveta pa prosim, če sledite
               strategiji, ki jo je nedavno tega podal Svet za radiodifuzijo s podpisom gospoda
               Jelovaca in ki apelira na neodvisni organ, kot je v zakonu.</p>
            </sp>
            <sp xml:id="SDZ5-Redna-30-2011-07-15.sp262">

               <speaker>PREDSEDNIK DR. PAVEL GANTAR:</speaker>

               <p>Še enkrat opozarjam, da pri obrazlaganju glasov ne argumentirate več, temveč
               predvsem samo obrazložite glas in zakaj nameravate tako glasovati.</p>
               <p>Obrazložitev glasu v imenu Poslanske skupine Slovenske demokratske stranke,
               Aleksander Zorn.</p>
            </sp>
            <sp xml:id="SDZ5-Redna-30-2011-07-15.sp263">

               <speaker>ALEKSANDER ZORN:</speaker>

               <p>Hvala lepa.</p>
               <p>Glasovali bomo seveda proti. Ne bom se spuščal v polemiko, kar ste mi prepovedali,
               ampak stvar je preprosta. Zares oziroma ministrica je pri obrazložitvi tega zakona
               rekla takole: "Zares ne bo podprl nobene boljše rešitve kakor tiste, ki jih predlaga
               sama." Se pravi, Zares ne bo podprl nobene rešitve Zares. In zato moram reči, da smo
               v tem državnem zboru slišali s strani vseh strank, vseh političnih skupin in vseh
               posameznikov pogoje, da bodo podprli ta zakon, če se bodo podprli amandmaji. Mi imamo
               zelo, zelo slabe izkušnje z amandmaji. Kar naprej imamo slabe izkušnje. In ne
               verjamem, da bodo amandmaji zares podprti. Zato se mi zdi, da bo treba zakon kar na
               začetku zavrniti. Tako bomo tudi storili, in prosim, da amandmaje prihranite za kaj
               drugega kot pa za to, da blefirate tukaj za nekaj, kar ni v redu, ni bilo sprejeto in
               celo od koalicije tako rekoč, razen koalicijske juhe, ni dobro narejeno. Hvala lepa.
           </p>
            </sp>
            <sp xml:id="SDZ5-Redna-30-2011-07-15.sp264">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 81 poslank in poslancev, za je glasovalo 38, proti 39.</p>
               <p><stage>(Za je glasovalo 38.)</stage> <stage>(Proti 39.)</stage></p>
               <p>Ugotavljam, da zbor predlaganega sklepa ni sprejel. Zato je zakonodajni postopek o
               predlogu zakona končan. S tem zaključujem to točko dnevnega reda. <title>Nadaljujemo s prekinjeno 22. točko dnevnega reda, to je s prvo obravnavo Predloga zakona o
                  odvzemu premoženja nezakonitega izvora v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o odvzemu
               premoženja nezakonitega izvora je primeren za nadaljnjo obravnavo.</p>
               <p>Glasujemo. Navzočih je 83 poslank in poslancev, za je glasovalo 78, proti 5.</p>
               <p><stage>(Za je glasovalo 78.)</stage> <stage>(Proti 5.)</stage></p>
               <p>Ugotavljam, da je zbor predlagani sklep sprejel. Zato bo predlog zakona dodeljen v
               obravnavo Odboru za notranjo politiko, javno upravo in pravosodje kot matičnemu
               delovnemu telesu. S tem zaključujem to točko dnevnega reda. <title>Nadaljujemo s prekinjeno 20. točko dnevnega reda, to je s prvo obravnavo Predloga zakona o
                  spremembah in dopolnitvah Kazenskega zakonika v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Kazenskega zakonika je primeren za nadaljnjo obravnavo.</p>
               <p>Glasujemo. Navzočih je 81 poslank in poslancev, za je glasovalo 50, proti 31.</p>
               <p><stage>(Za je glasovalo 50.)</stage> <stage>(Proti 31.)</stage></p>
               <p>Ugotavljam, da je zbor predlagani sklep sprejel. Zato bo predlog zakona dodeljen v
               obravnavo Odboru za notranjo politiko, javno upravo in pravosodje kot matičnemu
               delovnemu telesu. S tem zaključujem to točko dnevnega reda. <title>Nadaljujemo s
                  prekinjeno 21. točko dnevnega reda, to je s prvo obravnavo Predloga zakona o
                  spremembah in dopolnitvah Zakona o kazenskem postopku v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o kazenskem postopku je primeren za nadaljnjo obravnavo.</p>
               <p>Glasujemo. Navzočih je 82 poslank in poslancev, za je glasovalo 47, proti 31.</p>
               <p><stage>(Za je glasovalo 47.)</stage> <stage>(Proti 31.)</stage></p>
               <p>Ugotavljam, da je zbor predlagani sklep sprejel. Zato bo predlog zakona dodeljen v
               obravnavo Odboru za notranjo politiko, javno upravo in pravosodje kot matičnemu
               delovnemu telesu. S tem zaključujem to točko dnevnega reda.</p>
               <p>Prehajamo na <title>23. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO ČRNE GORE O
                  MEDNARODNEM CESTNEM PREVOZU POTNIKOV IN BLAGA.</title>
               </p>
               <p>Predlog zakona je v obravnavo zboru predložila Vlada. Predlog zakona je kot matično
               delovno telo obravnaval Odbor za zunanjo politiko, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati. Zato
               prehajamo na odločanje o predlogu zakona.</p>
               <p>Glasujemo. Navzočih je 80 poslank in poslancev, za je glasovalo 80, proti nihče.</p>
               <p><stage>(Za je glasovalo 80.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>24. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI POGODBE MED REPUBLIKO SLOVENIJO IN REPUBLIKO AVSTRIJO O POTEKU
                  DRŽAVNE MEJE NA MEJNIH SEKTORJIH VIII DO XV IN XXII DO XXVII.</title>
               </p>
               <p>Predlog zakona je v obravnavo zboru predložila Vlada. Predlog zakona je kot matično
               delovno telo obravnaval Odbor za zunanjo politiko, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati. Zato
               prehajamo na odločanje o predlogu zakona.</p>
               <p>Glasujemo. Navzočih je 79 poslank in poslancev, za je glasovalo 77, proti nihče.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>25. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED REPUBLIKO SLOVENIJO IN ČRNO GORO O SOCIALNEM
                  ZAVAROVANJU TER ADMINISTRATIVNEGA DOGOVORA ZA IZVAJANJE SPORAZUMA MED REPUBLIKO
                  SLOVENIJO IN ČRNO GORO O SOCIALNEM ZAVAROVANJU.</title>
               </p>
               <p>Predlog zakona je v obravnavo zboru predložila Vlada. Predlog zakona je kot matično
               delovno telo obravnaval Odbor za zunanjo politiko, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati. Zato
               prehajamo na odločanje o predlogu zakona.</p>
               <p>Glasujemo. Navzočih je 81 poslank in poslancev, za je glasovalo 81, proti nihče.</p>
               <p><stage>(Za je glasovalo 81.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>26. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE HRVAŠKE O
                  MEDSEBOJNEM VAROVANJU TAJNIH PODATKOV.</title>
               </p>
               <p>Predlog zakona je v obravnavo zboru predložila Vlada. Predlog zakona je kot matično
               delovno telo obravnaval Odbor za zunanjo politiko, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati. Zato
               prehajamo na odločanje o predlogu zakona.</p>
               <p>Glasujemo. Navzočih je 82 poslank in poslancev, za je glasovalo 81, proti nihče.</p>
               <p><stage>(Za je glasovalo 81.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>27. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO RUSKE FEDERACIJE O
                  USTANOVITVI IN DELOVANJU ZNANSTVENO-KULTURNIH CENTROV.</title>
               </p>
               <p>Predlog zakona je v obravnavo zboru predložila Vlada. Predlog zakona je kot matično
               delovno telo obravnaval Odbor za zunanjo politiko, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati. Zato
               prehajamo na odločanje o predlogu zakona.</p>
               <p>Glasujemo. Navzočih je 83 poslank in poslancev, za je glasovalo 83, proti nihče.</p>
               <p><stage>(Za je glasovalo 83.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>28. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SKLEPA EVROPSKEGA SVETA Z DNE 25. MARCA 2011 O SPREMEMBI ČLENA 136
                  POGODBE O DELOVANJU EVROPSKE UNIJE GLEDE MEHANIZMA ZA STABILNOST ZA DRŽAVE
                  ČLANICE, KATERIH VALUTA JE EVRO.</title>
               </p>
               <p>Predlog zakona je v obravnavo zboru predložila Vlada. Predlog zakona je kot matično
               delovno telo obravnaval Odbor za zunanjo politiko, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati. Zato
               prehajamo na odločanje o predlogu zakona.</p>
               <p>Glasujemo. Navzočih je 83 poslank in poslancev, za je glasovalo 80, proti nihče.</p>
               <p><stage>(Za je glasovalo 80.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>31. TOČKO DNEVNEGA REDA, TO JE NA URADNA PREČIŠČENA BESEDILA.</title>
               </p>
               <p>Uradna prečiščena besedila je pripravila Zakonodajno-pravna služba in jih zbor potrdi
               brez razprave. Na podlagi tretjega odstavka 153. člena Poslovnika Državnega zbora
               predlagam zboru, da vsa predlagana uradna prečiščena besedila zakonov potrdi z enim
               glasovanjem.</p>
               <p>Glasujemo. Navzočih je 80 poslank in poslancev, za je glasovalo 75, proti 1.</p>
               <p><stage>(Za je glasovalo 75.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>Prehajamo na glasovanje o naslednjem predlogu sklepa: Potrdi se uradno prečiščeno
               besedilo a) Zakona o društvih, b) Zakona o javnih zbiranjih, c) Zakona o javnem
               naročanju na vodnem, energetskem, transportnem področju in področju poštnih storitev,
               č) Zakona o finančnih zavarovanjih, d) Zakona o integriteti in preprečevanju
               korupcije, in e) Zakona o kmetijskih zemljiščih.</p>
               <p>Glasujemo. Navzočih je 83 poslank in poslancev, za je glasovalo 79, proti nihče.</p>
               <p><stage>(Za je glasovalo 79.)</stage> <stage>(Proti nihče.)</stage></p>
               <p>Ugotavljam, da je zbor uradna prečiščena besedila navedenih predlogov zakonov
               potrdil. S tem zaključujem to točko dnevnega reda.</p>
               <p>Prehajamo na <title>32. TOČKO DNEVNEGA REDA, TO JE NA OBRAVNAVO MANDATNO-VOLILNIH
                  ZADEV.</title>
               </p>
               <p>Prehajamo na obravnavo <title>Predloga predsednika Republike Slovenije za izvolitev
                  sodnice Ustavnega sodišča Republike Slovenije</title>
               </p>
               <p>Predsednik republike dr. Danilo Türk je z dopisom z dne 6. 7. 2011 predlagal
               Državnemu zboru, da za sodnico Ustavnega sodišča Republike Slovenije izvoli dr. Dunjo
               Jadek Pensa.</p>
               <p>Besedo dajem mag. Urošu Kreku, predstavniku Urada predsednika Republike Slovenije,
               za dopolnilno obrazložitev predloga predsednika.</p>
            </sp>
            <sp xml:id="SDZ5-Redna-30-2011-07-15.sp265">

               <speaker>MAG. UROŠ KREK:</speaker>

               <p>Hvala za besedo. Spoštovane poslanke in spoštovani poslanci!</p>
               <p>Predsednik republike dr. Danilo Türk za sodnico Ustavnega sodišča Republike
               Slovenije predlaga dr. Dunjo Jadek Pensa. To odločitev je sprejel na podlagi
               temeljite proučitve predlogov na poziv za sodnika, razgovorov s strokovnjaki izven
               kroga prijavljenih ter na podlagi posvetovanja s poslanskimi skupinami. Dr. Dunja
               Jadek Pensa je sodnica Vrhovnega sodišča od leta 2008. Pred tem je opravljala svoje
               delo kot okrožna sodnica in višja sodnica na gospodarskem oddelku Okrožnega in
               Višjega sodišča v Ljubljani. Ima najvišjo stopnjo akademske izobrazbe, kar uspešno
               uporablja pri prenašanju znanj in izkušenj v stroki. Je priznana kot pisec strokovne
               literature, poleg tega pa opravlja še vrsto drugih funkcij v okviru pravne stroke.
               Dejstvo je, da je dr. Dunja Jadek Pensa že bila kandidatka za sodnico Ustavnega
               sodišča leta 2007. V obdobju od tedaj je postala sodnica Vrhovnega sodišča, pridobila
               dodatne izkušnje, znanja, kompetence in zrelost za opravljanje funkcije sodnice
               Ustavnega sodišča. Dr. Dunja Jadek Pensa je sodnica z visoko stopnjo strokovnosti in
               osebne integritete. Vse navedeno je zagotovilo, da bo lahko pomembno prispevala k
               delovanju Ustavnega sodišča in sprejemanju odločitev v skladu z ustavo. Hvala lepa.
           </p>
            </sp>
            <sp xml:id="SDZ5-Redna-30-2011-07-15.sp266">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog je obravnavala Mandatno-volilna komisija kot matično delovno telo, ki je
               zboru pisno poročala.</p>
               <p>Sledi predstavitev stališč poslanskih skupin. Stališče Poslanske skupine Socialnih
               demokratov bo predstavil Miran Potrč.</p>
            </sp>
            <sp xml:id="SDZ5-Redna-30-2011-07-15.sp267">

               <speaker>MIRAN POTRČ:</speaker>

               <p>Gospod predsednik Državnega zbora, predstavnik urada predsednika republike, kolegice
               in kolegi!</p>
               <p>Poslanke in poslanci Socialnih demokratov bomo predlog, da se za sodnico Ustavnega
               sodišča Republike Slovenije izvoli dr. Dunjo Jadek Pensa, podprli. Soglašamo z
               obrazložitvijo in izborom. Naše prepričanje je, da ima dr. Dunja Jadek Pensa
               kvalitetno, briljantno pravosodno kariero, potrebna znanja in osebne lastnosti za
               predstavljeno funkcijo. Za potrditev predloga pa se odločamo tudi zato, da bi
               izrazili svoje trdno prepričanje, da je treba krepiti pravno državo in njene
               inštitucije, kar velja tudi za Ustavno sodišče, ki že od konca maja nima enega od
               sodnikov, in zaradi tega, da pokažemo na ta način tudi našo željo, da se okrepi
               pravna država. Odločali se bomo torej za predlog in pričakujemo, da bo tokrat v
               drugem poskusu tudi izvolitev ustavnega sodnika uspešna.</p>
            </sp>
            <sp xml:id="SDZ5-Redna-30-2011-07-15.sp268">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Jože Tanko.
           </p>
            </sp>
            <sp xml:id="SDZ5-Redna-30-2011-07-15.sp269">

               <speaker>JOŽE TANKO:</speaker>

               <p>Hvala lepa za besedo.</p>
               <p>SDS se ni udeležila posveta pri predsedniku republike, ker na lastni koži občutimo,
               zelo blago rečeno, njegov dvoličen pristop, ko ena merila, eni kriteriji veljajo za
               vladno koalicijo in druga za SDS. Ko je bila že od začetka konstituiranja
               neučinkovita vladna koalicija, ki je v nekaj mesecih, zadnjih mesecih, začela še zelo
               pospešeno razpadati, deležna njegove popolne podpore in zaščite, istočasno pa je bila
               SDS in je še, ker je večkrat predlagala številne ukrepe za izhod iz gospodarske krize
               in opozarjala na številne probleme v državi, obtožena motenja koalicije, vnašanja
               nemirov v njeno delo in neodgovornega ravnanja. Tednik Mladina že vrsto let z uporabo
               sovražnega govora, izrazito žaljivo in celo z zlorabo otrok obdeluje vidne
               predstavnike SDS. Na stotine je takih prispevkov, nekaj deset jih je objavljenih tudi
               na naši spletni strani. Vendar nihče od poklicanih, ne predsednik države, ne varuh
               človekovih pravic, ne drugi pristojni niso zaznali nič spornega, žaljivega,
               nedostojanstvenega ali celo kaznivega, pa čeprav so zaradi svoje rahločutnosti to
               gotovo opazili.</p>
               <p>Celo več, predsednik republike je pred nekaj meseci prav za tednik Mladina dal
               intervju, v katerem je izdal naslednji ukaz: politiki Janeza Janše je treba reči ne.
               Ta ukaz najbrž velja za večino slovenskih medijev. V SDS tudi razumemo, da ta ukaz
               zadeva vse, ki to politiko sooblikujemo in udejanjamo. Poslanska skupina pa je steber
               te Janševe politike. Ob tem je predsednik republike nekaterim, njemu politično
               bližnjim, spregledal vse napake, četudi so bile v nasprotju s temeljnimi
               občečloveškimi normami ter mednarodnimi deklaracijami in resolucijami. Čeprav je
               Slovenija po ustavi demokratična država, predsednik republike podeljuje najvišja
               državna odlikovanja nekaterim nosilcem represivnih organov propadle totalitarne
               države, ki so pri izvajanju zaščitnih nalog za to totalitarno oblast na osnovi tajnih
               aktov in dokumentov zavestno kršili človekove pravice in svoboščine doma in v tujini.
               To simbolno in praktično kaže, na čem temeljijo predsednikove vrednote.</p>
               <p>Še mnogo več razlogov je, zakaj smo se odpovedali predsednikovemu povabilu, vendar
               tu ni časa niti potrebe za kakšno dodatno obrazložitev. Predsedniku ne oporekamo
               načina izpeljave izbirnega postopka. Tudi ta način, ki ga je ubral, je dopusten in ni
               bil uporabljen prvič. Vendar se pri konkretnem predlogu predsednika težko ognemo
               razmišljanju, da ne gre za favoriziranje odvetniškega lobija, ki si je v tem mandatu
               po zaslugi obeh ministrov Liberalne demokracije že izboril precej nadstandardnih
               zakonodajnih rešitev. Naj ob tem še spomnim, da je mag. Goran Klemenčič, predsednik
               protikorupcijske komisije, že nekajkrat opozoril, da le nekaj odvetniških pisarn
               obvladuje večino poslov z državo, kar za preglednost, korektnost, zakonitost in za
               druge zadeve ni dobro. Mnenje predsednika protikorupcijske komisije je treba jemati
               resno, predsednik republike pa ga je najbrž prezrl, in v primeru izvolitve kandidatke
               Dunje Jadek Pensa bo lahko odvetniški lobi dobil še neposreden vpliv na odločitve
               Ustavnega sodišča. To pa za državo ni dobro.</p>
               <p>Zato poslanska skupina predloga predsednika republike ne bo podprla in bo glasovala
               proti.</p>
            </sp>
            <sp xml:id="SDZ5-Redna-30-2011-07-15.sp270">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Ljubo
               Germič.</p>
            </sp>
            <sp xml:id="SDZ5-Redna-30-2011-07-15.sp271">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovani kolegice in kolegi!</p>
               <p>V Poslanskem klubu LDS bomo podprli predlog predsednika republike, ki je predlagal
               dr. Dunjo Jadek Pensa za članico Ustavnega sodišča. Svoj predlog bi želel zelo na
               kratko utemeljiti. Soglašamo s predlogom zato, ker ocenjujemo, da ima dr. Dunja Jadek
               Pensa široke strokovne kvalitete, ima bogate delovne izkušnje in ima tudi odlične
               osebnostne lastnosti.</p>
               <p>Zaradi vsega tega bomo seveda predlog podprli. Hvala lepa.</p>
            </sp>
            <sp xml:id="SDZ5-Redna-30-2011-07-15.sp272">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zaključili smo s predstavitvijo stališč poslanskih skupin. Prijavljenih k razpravi
               ni.</p>
               <p>Prehajamo na izvedbo glasovanja o Predlogu predsednika Republike Slovenije za
               izvolitev sodnice Ustavnega sodišča Republike Slovenije. V skladu s 143. členom
               Ustave Republike Slovenije ter prvim odstavkom 14. člena Zakona o ustavnem sodišču o
               izvolitvi Državni zbor odloča s tajnim glasovanjem. V skladu s prvim odstavkom 92.
               člena Poslovnika Državnega zbora vodi tajno glasovanje komisija, ki jo sestavljajo
               predsedujoči ter štirje poslanci, ki jih izvoli Državni zbor. Poslanske skupine so mi
               že posredovale predloge za člane komisije, ki vodi glasovanje. To so Anton Colarič,
               Socialni demokrati; Robert Hrovat, Slovenska demokratska stranka; Franci Kek, Zares;
               Gvido Kres, Slovenska ljudska stranka. Član te komisije sem tudi jaz kot
               predsedujoči, pri delu komisije bo sodeloval tudi namestnik generalne sekretarke
               Matjaž Plevelj.</p>
               <p>Ali kdo predlogu za sestavo komisije nasprotuje? Ugotavljam, da ne, zato odločamo o
               taki sestavi komisije.</p>
               <p>Glasujemo. Navzočih je 74 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslankam in
               poslancem glasovnica vročena tako, da vsak poslanec pride k mizi predsedujočega in
               pove svoje ime in priimek. Glasuje se tako, da se na glasovnici obkroži beseda "za"
               ali "proti". V skladu s petim odstavkom 91. člena Poslovnika Državnega zbora je
               neizpolnjena glasovnica neveljavna. Neveljavna je tudi glasovnica, iz katere volja
               poslanca ni jasno razvidna. V skladu s prvim odstavkom 14. člena Zakona o ustavnem
               sodišču bo predlagana kandidatka izvoljena, če bo zanjo glasovala večina vseh poslank
               in poslancev, to je 46 ali več. Glasovali bomo v dvorani v glasovalnih kabinah.
               Poslanke in poslanci bodo izpolnjeno glasovnico oddali v glasovalno skrinjico, ki bo
               v dvorani na mizi ob kabinah za glasovanje.</p>
               <p>Prehajamo na izvedbo tajnega glasovanja. Prosim poslance, ki mi boste pomagali pri
               glasovanju, da se zglasite v sobi 217, kjer boste prevzeli volilni material.
               Glasovanje se bo pričelo ob 20.55 in bo trajalo do 21.10. Po končanem glasovanju
               prosim poslance, ki mi boste pomagali pri glasovanju, da se zberete v sobi 217.
               Prekinjam to točko dnevnega reda in sejo zbora, ki jo bomo nadaljevali ob 21.20.</p>
               <stage>(Seja je bila prekinjena ob 20.49 in se je nadaljevala ob 21.20.)</stage>
            </sp>
            <sp xml:id="SDZ5-Redna-30-2011-07-15.sp273">

               <speaker>PREDSEDNIK DR. PAVEL GANTAR:</speaker>

               <p>Kolegice in kolegi! <title>Nadaljujemo s prekinjeno 32. točko dnevnega reda, to je z obravnavo Predloga predsednika
                  Republike Slovenije za izvolitev sodnice Ustavnega sodišča Republike Slovenije.</title>
               </p>
               <p>Prebral vam bom zapisnik o ugotovitvi izida glasovanja za izvolitev dr. Dunje Jadek
               Pensa za sodnico Ustavnega sodišča Republike Slovenije. Glasovanje je bilo v
               prostorih Državnega zbora 15. julija 2011. Razdeljenih je bilo 79 glasovnic, oddanih
               je bilo 79 glasovnic. Neveljavnih glasovnic ni bilo, veljavnih je bilo 79 glasovnic.
               Za je glasovalo 50 poslank in poslancev, proti 29. Na podlagi izida glasovanja je
               bila dr. Dunja Jadek Pensa z večino glasov vseh poslancev izvoljena za sodnico
               Ustavnega sodišča Republike Slovenije.</p>
               <p><stage>/ aplavz/</stage></p>
               <p>Prosim dr. Dunjo Jadek Pensa, sodnico Ustavnega sodišča Republike Slovenije, da
               priseže pred Državnim zborom.</p>
            </sp>
            <sp xml:id="SDZ5-Redna-30-2011-07-15.sp274">

               <speaker>DR. DUNJA JADEK PENSA:</speaker>

               <p>Prisegam, da bom sodila po ustavi in zakonu in po svoji vesti ter si z vsemi svojimi
               močmi prizadevala za ustavnost in zakonitost ter za varovanje človekovih pravic in
               temeljnih svoboščin.</p>
               <p><stage>/ aplavz/</stage></p>
            </sp>
            <sp xml:id="SDZ5-Redna-30-2011-07-15.sp275">

               <speaker>PREDSEDNIK DR. PAVEL GANTAR:</speaker>

               <p>Ali želi gospa sodnica spregovoriti zboru? Prosim.</p>
            </sp>
            <sp xml:id="SDZ5-Redna-30-2011-07-15.sp276">

               <speaker>DR. DUNJA JADEK PENSA:</speaker>

               <p>Se zahvaljujem še enkrat za besedo. Spoštovani poslanke in poslanci!</p>
               <p>Zahvaljujem se vam za zaupanje. Precej očitno je, da me čaka nova dolžnost. Upam, da
               ji bom kos. Hvala.</p>
               <p><stage>/ aplavz/</stage></p>
            </sp>
            <sp xml:id="SDZ5-Redna-30-2011-07-15.sp277">

               <speaker>PREDSEDNIK DR. PAVEL GANTAR:</speaker>

               <p>Prehajamo na obravnavo <title>Predloga Sodnega sveta za izvolitev v sodniško funkcijo</title>. Sodni svet je Državnemu zboru predložil predlog o izvolitvi v sodniško
               funkcijo, in sicer na sodniško mesto okrajne sodnice na Okrajnem sodišču v Lenartu.
               Predlog je obravnavala Mandatno-volilna komisija kot matično delovno telo ter zboru
               predložila predlog sklepa. Prijavljenih k razpravi ni, zato prehajamo na odločanje o
               predlogu sklepa. Na glasovanje dajem predlog sklepa o izvolitvi Ksenije Kotnik na
               sodniško mesto okrajne sodnice na Okrajnem sodišču v Lenartu.</p>
               <p>Glasujemo. Navzočih je 75 poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga odloka o dopolnitvi Odloka o ustanovitvi Sveta
                  za elektronske komunikacije</title>. Predlog odloka je v obravnavo zboru predložila
               Mandatno-volilna komisija. Prijavljenih k razpravi ni. Prehajamo na odločanje o
               Predlogu odloka o dopolnitvi Odloka o ustanovitvi Sveta za elektronske komunikacije.</p>
               <p>Glasujemo. Navzočih je 77 poslank in poslancev, za je glasovalo 71, proti 2.</p>
               <p><stage>(Za je glasovalo 71.)</stage> <stage>(Proti 2.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo <title>Predloga sklepa o imenovanju člana Programskega sveta
                  RTV Slovenija – na podlagi sedme alineje šestega odstavka 17. člena Zakona o RTV
                  Slovenija</title>. Predlog sklepa je v obravnavo zboru predložila Mandatno-volilna
               komisija. Prijavljenih k razpravi ni. Prehajamo na odločanje o predlogu sklepa, s
               katerim se za člana Programskega sveta RTV Slovenija na podlagi sedme alineje šestega
               odstavka 17. člena Zakona o RTV Slovenija imenuje mag. Jožko Čuk za čas do izteka
               štiriletnega mandata člana Programskega sveta RTV Slovenija, ki mu je mandat
               predčasno prenehal. Ob tem vas obveščam, da bo na podlagi devetega odstavka 17. člena
               Zakona o RTV Slovenija sklep sprejet, če bo zanj glasovala večina vseh poslancev, to
               je 46 ali več.</p>
               <p>Glasujemo. Navzočih je 76 poslank in poslancev, za je glasovalo 49, proti 27.</p>
               <p><stage>(Za je glasovalo 49.)</stage> <stage>(Proti 27.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga sklepa o imenovanju članice Nadzornega sveta
                  RTV Slovenija</title>. Predlog sklepa je v obravnavo zboru predložila
               Mandatno-volilna komisija. Prijavljenih k razpravi ni. Prehajamo na odločanje o
               predlogu sklepa, s katerim se za članico Nadzornega sveta RTV Slovenija imenuje
               Maruša Tratnjek za čas do izteka mandatnega obdobja Nadzornega sveta RTV Slovenija v
               mandatnem obdobju 2010–2014.</p>
               <p>Glasujemo. Navzočih je 79 poslank in poslancev, za je glasovalo 51, proti 4.</p>
               <p><stage>(Za je glasovalo 51.)</stage> <stage>(Proti 4.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga sklepa o spremembi Sklepa o sestavi in
                  imenovanju predsednika, podpredsednika ter članov in namestnikov članov
                  Preiskovalne komisije za ugotovitev politične odgovornosti zaradi suma vpletenosti
                  pri financiranju spornih menedžerskih prevzemov in pomanjkljive prevzemne
                  zakonodaje</title>. Predlog sklepa je v obravnavo zboru predložila Mandatno-volilna
               komisija. Prijavljenih k razpravi ni. Prehajamo na odločanje o predlogu sklepa o
               spremembi sklepa o sestavi in imenovanju predsednika, podpredsednika ter članov in
               namestnikov članov navedene preiskovalne komisije.</p>
               <p>Glasujemo. Navzočih je 79 poslank in poslancev, za je glasovalo 78, proti nihče.</p>
               <p><stage>(Za je glasovalo 78.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo <title>Predloga sklepa o spremembi Sklepa o sestavi in
                  imenovanju predsednika, podpredsednika ter članov in namestnikov članov
                  Preiskovalne komisije za ugotovitev in oceno dejanskega stanja izdajanja in
                  financiranja brezplačnih tednikov Slovenski tednik in Ekspres</title>. Predlog
               sklepa je v obravnavo zboru predložila Mandatno-volilna komisija. Prijavljenih k
               razpravi ni. Prehajamo na odločanje o predlogu sklepa o spremembi sklepa o sestavi in
               imenovanju predsednika, podpredsednika ter članov in namestnikov članov navedene
               preiskovalne komisije.</p>
               <p>Glasujemo. Navzočih je 78 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo <title>Predloga sklepa o spremembi Sklepa o sestavi in
                  imenovanju predsednika, podpredsednika ter članov in namestnikov članov
                  Preiskovalne komisije za ugotovitev politične odgovornosti nosilcev javnih funkcij
                  v zadevi Patria</title>. Predlog sklepa je v obravnavo zboru predložila
               Mandatno-volilna komisija. Prijavljenih k razpravi ni. Prehajamo na odločanje o
               predlogu sklepa o spremembi sklepa o sestavi in imenovanju predsednika,
               podpredsednika ter članov in namestnikov članov navedene preiskovalne komisije.</p>
               <p>Glasujemo. Navzočih je 78 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo <title>Predloga sklepa o ugotovitvi prenehanja funkcije
                  podpredsednice in imenovanju podpredsednika Odbora za zunanjo politiko</title>.
               Državni zbor se je na 29. seji 22. 6. 2011 seznanil s sklepom, da je Cvetka Zalokar
               Oražem, ki opravlja funkcijo podpredsednice Odbora za zunanjo politiko, 22. 6. 2011
               prenehala opravljati funkcijo poslanke, s čimer je nastopil tudi razlog za prenehanje
               funkcije podpredsednice Odbora za zunanjo politiko. Poslanska skupina Zares – nova
               politika je 23. 6. 2011 obvestila predsednika Državnega zbora, da predlaga za
               kandidata za podpredsednika Odbora za zunanjo politiko poslanca Poslanske skupine
               Zares – nova politika Franca Jurija. Prijavljenih k razpravi ni. Prehajamo na
               odločanje o Predlogu sklepa o ugotovitvi prenehanja funkcije podpredsednice in
               imenovanju podpredsednika Odbora za zunanjo politiko.</p>
               <p>Glasujemo. Navzočih je 76 poslank in poslancev, za je glasovalo 69, proti 3.</p>
               <p><stage>(Za je glasovalo 69.)</stage> <stage>(Proti 3.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo <title>Sklepa o ugotovitvi prenehanja funkcije predsednika
                  Odbora za lokalno samoupravo in regionalni razvoj</title>. Poslanec Vili Trofenik je
               izstopil iz Poslanske skupine Zares – nova politika, zato se je Državni zbor na
               podlagi 112., 200. in 201. člena Poslovnika seznanil z naslednjim sklepom: Ugotovi
               se, da je poslancu Viliju Trofeniku prenehalo članstvo v Poslanski skupini Zares –
               nova politika. Zaradi prenehanja članstva v Poslanski skupini Zares – nova politika
               Viliju Trofeniku preneha funkcija predsednika Odbora za lokalno samoupravo in
               regionalni razvoj. Poslancu preneha funkcija z dnem seznanitve na seji Državnega
               zbora. Prehajamo na obravnavo predloga sklepa o imenovanju predsednika Odbora za
               lokalno samoupravo in regionalni razvoj. Predlog sklepa je v obravnavo zboru
               predložila Poslanska skupina nepovezanih poslancev.</p>
               <p>Želi kdo besedo? Ugotavljam, da ne želi. Prehajamo na odločanje o predlogu sklepa, s
               katerim se v Odbor za lokalno samoupravo in regionalni razvoj za predsednika imenuje
               Vili Trofenik, Poslanska skupina nepovezanih poslancev.</p>
               <p>Glasujemo. Navzočih je 77 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je sklep sprejet. S tem zaključujem to točko dnevnega reda. <title>Nadaljujemo s prekinjeno 14. točko dnevnega reda, to je s tretjo obravnavo
                  Predloga zakona o spremembah in dopolnitvah Zakona o varstvu pred ionizirajočimi
                  sevanji in jedrski varnosti v okviru rednega postopka.</title>
               </p>
               <p>Državni zbor je v torek, 12. 7. 2011, opravil drugo obravnavo navedenega predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je zbor na predlog Vlade kot predlagateljice zakona
               sklenil, da bo na podlagi prvega odstavka 138. člena Poslovnika Državnega zbora še na
               tej seji opravil tretjo obravnavo predloga zakona. Ugotavljam, da k predlogu za
               tretjo obravnavo ni bilo vloženih amandmajev. Ker je zaradi sprejetih amandmajev na
               seji matičnega delovnega telesa predlog zakona neusklajen, je Vlada pripravila
               uskladitveni amandma k 39. členu, ki ste ga prejeli na klop.</p>
               <p>Želi predstavnik Vlade besedo? <stage>(Ne želi.)</stage> Želijo besedo poslanke in poslanci? <stage>(Ne
               želijo.)</stage></p>
               <p>Prehajamo na odločanje o uskladitvenem amandmaju.</p>
               <p>Glasujemo. Navzočih je 79 poslank in poslancev, za je glasovalo 55, proti nihče.</p>
               <p><stage>(Za je glasovalo 55.)</stage> <stage>(Proti nihče.)</stage></p>
               <p>Ugotavljam, da je uskladitveni amandma sprejet.</p>
               <p>Prehajamo na odločanje o predlogu zakona.</p>
               <p>Glasujemo. Navzočih je 78 poslank in poslancev, za je glasovalo 54, proti nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 3. točko dnevnega reda, to je s tretjo obravnavo Predloga
                  zakona o dopolnitvah Zakona o varnosti v železniškem prometu v okviru skrajšanega
                  postopka.</title>
               </p>
               <p>Državni zbor je v sredo, 13. 7. 2011, opravil drugo obravnavo navedenega predloga
               zakona v okviru skrajšanega postopka. Ker so kvalificirani predlagatelji napovedali
               amandmaje za tretjo obravnavo predloga zakona, je zbor obravnavo te točke prekinil.</p>
               <p>Prehajamo na razpravo in odločanje o vloženih amandmajih. Poslanska skupina SDS je
               vložila amandmaje k 1., 2. in 4. členu zakona. Ker je amandma k 1. členu vsebinsko
               povezan z amandmajem istega predlagatelja k 2., 3. in 4. členu, bomo o njih
               razpravljali skupaj. V razpravo torej dajem 1., 2., 3. in 4. člen ter amandmaje
               Poslanske skupine SDS k tem členom.</p>
               <p>Želi kdo razpravljati? Dr. Peter Verlič, izvolite.</p>
            </sp>
            <sp xml:id="SDZ5-Redna-30-2011-07-15.sp278">

               <speaker>DR. PETER VERLIČ:</speaker>

               <p>Hvala lepa.</p>
               <p>Verjamem, da je že pozna ura in da smo malo utrujeni, vendar mi dovolite, da še
               enkrat poskušam obrazložiti naše amandmaje k Zakonu o varnosti v železniškem prometu.
               Predlagatelj predlaga, da se tisti nivojski prehodi, da se tista križanja cest z
               železniškimi programi, ki danes niso opremljena z zapornicami ali polzapornicami,
               opremijo z določenimi ogledali in potem naprej, železniška vozila pa imajo posebne
               stroboskopske luči. To naj bi prispevalo k večji prometni varnosti. Treba je reči, da
               ta model ni preizkušen in da ne vemo, če bi to res prispevalo k večji prometni
               varnosti, čeprav v dobronamernost takšnega ukrepa pravzaprav ne moremo dvomiti.
               Vendar pa je treba povedati, da ti nivojski prehodi še vedno ostajajo nezavarovani.
               Kljub stroboskopskim lučem in kljub ogledalom tam ne bo zapornic. Zato je naš prvi
               amandma pravzaprav logičen, in k temu so vedno stremeli vsi ministri, vse vlade in
               tudi v Državnem zboru.</p>
               <p>Naš amandma predlaga, da Vlada v petih letih sprejme program, da se vsa danes
               nevarna, nezavarovana železniška križanja uredijo tako, da se bodisi ukinejo bodisi
               na teh mestih zgradijo izven nivojska križanja, ostala pa opremijo z zapornicami in
               polzapornicami. To, spoštovani kolegice poslanke in kolegi poslanci, je rešitev. V
               tem primeru sploh ne potrebujemo več nobenih stroboskopskih luči na vozilih. In to je
               tisto, kar mora biti dokončni cilj, in to je cilj, h kateremu moramo obvezno
               stremeti. Tako imamo danes na razpolago neko rešitev z ogledali, s stroboskopskimi
               lučmi. Poglejte, jaz si ne predstavljam, da rečemo našim občanom in občankam: glejte,
               imamo zakon, ne bomo naredili zapornic, ne bomo vam zgradili ... <stage>/ izklop
               mikrofona/</stage></p>
            </sp>
            <sp xml:id="SDZ5-Redna-30-2011-07-15.sp279">

               <speaker>PREDSEDNIK DR. PAVEL GANTAR:</speaker>

               <p>Kolega dr. Verlič, bile so dane samo tri minute. Dobili boste še dve minuti;
               izklopite se. Dodatni dve minuti. Želite še dve minuti dodatno? Ne želite? Lahko
               dobite. V redu.</p>
               <p>Želi še kdo razpravljati? Mag. Franc Žnidaršič, izvolite. Pet minut ima vsak
               razprave.</p>
            </sp>
            <sp xml:id="SDZ5-Redna-30-2011-07-15.sp280">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik. Spoštovani kolegice in kolegi!</p>
               <p>V imenu predlagateljev ugotavljamo, da teh amandmajev ne moremo podpreti – ne zato,
               ker ne bi soglašali s predlogom, da se uredijo vsi prehodi, ali izven nivojsko ali
               drugače zaščitijo z zapornicami in tako naprej, pač pa zaradi tega, ker to ne rešuje
               problemov takoj. Naš predlog sprememb in dopolnitev zakona takoj poveča prometno
               varnost, in to ne pomeni, da država ne more graditi izven nivojskih prehodov oziroma
               dodatno zaščititi prehodov z rampami in tako dalje. Težava je v tem, da je to prav
               gotovo nemogoče storiti v petih letih, kajti to bi zagotovo terjalo nekaj milijard
               sredstev, ki jih nimamo. Verjamemo pa, da se bodo postopno, seveda na daljši rok,
               tudi te rešitve, ki jih predlaga SDS, uresničile. V tem smislu želim poudariti, da ne
               nasprotujemo takšnim rešitvam, ampak v tem primeru ne morejo priti v tem roku do
               izraza in uresničitve. Ni pa sprejetje teh dopolnitev nobena ovira za to, da se tega
               ne začne v tem smislu delati.</p>
               <p>Mi bomo podprli zakon, kot je bil spremenjen v drugem branju, in ne moremo podpreti
               prvega amandmaja, ki pomeni tudi sukcesivno ostale amandmaje. Hvala lepa.</p>
            </sp>
            <sp xml:id="SDZ5-Redna-30-2011-07-15.sp281">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti.</p>
            </sp>
            <sp xml:id="SDZ5-Redna-30-2011-07-15.sp282">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>V naši poslanski skupini podpiramo ta amandma, in ostale, ki so ga vložili v
               Slovenski demokratski stranki. Konec koncev prehodi čez železnico niso disko klubi,
               kjer bi bile stroboskopske luči in ogledala. Tudi niso kakšni čudni lokali, kjer bi
               se animir dame zbirale in gledale v ogledala, ampak so zelo resne zadeve, zato je
               treba vse skupaj resno obravnavati. In jaz mislim, da resno obravnava zadevo amandma
               k 1. členu in potem naprej tudi ostali amandmaji k 1. členu. Mislim, da je preveč
               prozorno to, da bo nekdo izdeloval ogledala za vso Slovenijo, da bo nekdo izdeloval
               stroboskopske luči in se potem na ta način nekdo okoristil. Jaz mislim, da vlagati
               takšno zadevo eno leto pred volitvami nekako ne gre, kajti določena dejanja zastarajo
               po določenem obdobju, in človek bi pričakoval, da se kaj takšnega vloži na začetku
               mandata, ne pa na koncu. Štiriletni čas je malo daljši kot samo eno leto. Slovenska
               nacionalna stranka že v samem začetku ni podpirala takšnih rešitev, ki so absolutno
               izven evropskih norm. Evropa uvaja video kontrolo, Evropa uvaja vse kaj drugega,
               predvsem pa zahteva, da se v najkrajšem času vsi istonivojski prehodi odstranijo, ne
               pa da bomo zdaj tukaj na en način nekomu dajali zaslužek, in potem, če se bo kaj
               zgodilo, se bo pač zgodilo – se ni tisti pogledal v ogledalo ali pa ga je tista luč
               zaslepila in ga je spomnila na kaj drugega. Hvala.</p>
            </sp>
            <sp xml:id="SDZ5-Redna-30-2011-07-15.sp283">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? <stage>(Ne želi.)</stage> Zaključujem razpravo.</p>
               <p>Prehajamo na odločanje o vloženih amandmajih. Prehajamo na odločanje o amandmaju
               Poslanske skupine SDS k 1. členu. Če amandma ne bo sprejet, postanejo amandmaji
               istega predlagatelja k 2., 3. in 4. členu brezpredmetni.</p>
               <p>Glasujemo. Navzočih je 77 poslank in poslancev, za je glasovalo 36, proti 39.</p>
               <p><stage>(Za je glasovalo 36.)</stage> <stage>(Proti 39.)</stage></p>
               <p>Ugotavljam, da amandma ni bil sprejet.</p>
               <p>S tem so tudi ostali amandmaji k 2., 3. in 4. členu postali brezpredmetni.
               Zaključili smo z odločanjem o amandmajih. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi sprejetih amandmajev predlog
               zakona neusklajen. Prehajamo na odločanje o predlogu zakona.</p>
               <p>Glasujemo. Navzočih je 77 poslank in poslancev, za je glasovalo 40, proti 31.</p>
               <p><stage>(Za je glasovalo 40.)</stage> <stage>(Proti 31.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.
               Zaključujem 30. sejo Državnega zbora.</p>
               <p>Želim vam prijetne počitnice. In vidite se septembra. <title>Seja se je končala 15.
                  julija 2011 ob 21.44.</title>
               </p>
            </sp>
         </div>
      </body>
   </text>
</TEI>
